{"id": "1318556", "revid": "587663", "url": "https://it.wikipedia.org/wiki?curid=1318556", "title": "Letteratura spagnola della Guinea Equatoriale", "text": "La Guinea Equatoriale era l'unica colonia spagnola a trovarsi nell'Africa Subsahariana. In quanto colonia spagnola dal 1778 al 1968, essa svilupp\u00f2 una letteratura in spagnolo che \u00e8 rimasta in vita fino ai nostri giorni, caso unico tra i paesi africani.\nLa letteratura spagnola della Guinea Equatoriale \u00e8 relativamente sconosciuta, al contrario delle letterature africane in lingua inglese, francese e portoghese. Cos\u00ec, per esempio, in 30 antologie di Letteratura spagnola pubblicate tra il 1979 e il 1991, Mbar\u00e9 Ngom, professore della Morgan State University, non trov\u00f2 alcuna referenza a scrittori della Guinea Equatoriale. Lo stesso accade con le antologie di Letteratura africana in lingue europee pubblicate negli anni '80 del XX secolo e con riviste specializzate come \"Research in African Literatures\", \"African Literature Today\", \"Pr\u00e9sence Africaine\" o \"Canadian Journal of African Studies\". Tuttavia alla fine degli anni '90 si \u00e8 avuto un cambiamento di direzione dopo la realizzazione di uno studio monografico nella rivista \"Afro-Hispanic Review\" ed i congressi \"Spain in Africa and Latin America: The Other Face of Literary Hispanism\" organizzato dall'Universit\u00e0 del Missouri in Columbia nel maggio del 1999 e \"Primer Encuentro de Escritores africanos en Lengua Espa\u00f1ola\", organizzato a Murcia dal 27 al 29 novembre del 2000.\nAntecedenti storici.\nI primi riferimenti all'Africa nella letteratura cominciano nel XV secolo, con le esplorazioni atlantiche di portoghesi e spagnoli. In una prima fase, quella dell'esplorazione e conquista, si tratta di racconti di viaggi, memorie, cronache e rapporti.\nLa seconda fase, di occupazione e sfruttamento, \u00e8 caratterizzata dalla letteratura coloniale, il cui tema centrale sar\u00e0 quello dell'Africa dalla natura selvaggia e i cui protagonisti sono imprescindibilmente bianchi idealizzati, con una visione paternalistica e negativa degli africani, che sono sempre ritratti come esseri inferiori. Queste novelle non sono destinate ai locali, ma al pubblico delle metropoli e fanno parte della giustificazione ideologica al Colonialismo. Carlos Gonz\u00e1lez Echegaray le classifica in quattro tipologie: i libri di viaggio, il romanzo-pretesto, il romanzo-missionario e la letteratura missionaria.\nInizi.\nGli inizi di una letteratura equatoguineana in spagnolo sono legati alla rivista missionaria \"La Guinea Espa\u00f1ola\" degli Hijos del Inmaculado Coraz\u00f3n de Mar\u00eda (Figli dell'Immacolato cuore di Maria) del seminario di Banap\u00e1, nell'isola di Bioko. La rivista, che fu pubblicata per la prima volta nel 1903, era profondamente colonialista e rivolta al pubblico bianco, non vi era spazio per scrittori locali. Ma a partire dal 1947 venne inaugurata una nuova sezione \"Historias y Cuentos\" (Storie e Racconti), nella quale si raccoglievano racconti e favole locali per perpetuarli e divulgarli, l'obiettivo era quello di conoscere meglio gli abitanti della Guinea Equatoriale per poterli \u00abcivilizzare\u00bb pi\u00f9 facilmente. Questo dette per\u00f2 l'opportunit\u00e0 agli africani che studiavano nel seminario di scrivere nella rivista e, poco a poco, di distaccarsi dalla mera trascrizione delle tradizioni orali del \"griot\" o \"dj\u00e9li\" dei trovatori locali per convertirsi in un ponte tra la tradizione orale africana e la tradizione scritta occidentale. A questo gruppo appartengono autori come Esteban Bualo, Andr\u00e9s IKuga Ebombebombe e Constantino Ocha'a, che manterranno una forte componente etnografica, pur prefigurando una letteratura propria.\nIl primo romanzo equatoguineano \u00e8 \"Cuando los combes luchaban (Novela de costumbres de la Guinea Espa\u00f1ola)\" [Quando i combi lottavano (Novella sui costumi della Guinea Spagnola)] di Leoncio Evita (Udubuandyola, Bata, 1929-), pubblicato nel 1953. L'azione si svolge a R\u00edo Muni, tra la trib\u00f9 dei comb\u00e9 o nd\u00f4w\u00e9, quella dell'autore, in un'epoca precoloniale. Il protagonista \u00e8 un missionario protestante bianco, dal cui punto di vista \u00e8 narrata la vicenda, questi viene impiegato in alcune occasioni dall'autore per comparare la \u00abcivilizzazione\u00bb europea con il \u00abbarbarismo\u00bb dei costumi africani, che sono illustrati dettagliatamente. Questo rifiuto dell'autore per la sua propria identit\u00e0, che lo inquadra nella letteratura del consenso, fu impiegato profusamente dalle autorit\u00e0 coloniali spagnole come esempio dell'\u00abazione civilizzatrice\u00bb della colonizzazione in Africa.\nNel 1962 appare il secondo romanzo equatoguineano, \"Una lanza por el Boab\u00ed\" (Una lancia per Boab\u00ed) di Daniel Jones Mathama (San Carlos, 1913?-?), a volte considerato erroneamente il primo. Il protagonista, Gue, \u00e8 in questo caso africano e racconta la storia della sua vita, dando un carattere autobiografico alla vicenda. Per esempio il padre di Gue, Boab\u00ed, \u00e8 un alter ego di Maximiliano C. Jones, padre di Daniel Jones Mathama e autorit\u00e0 locale simpatizzante del governo coloniale. La trama segue l'infanzia di Gue a Fernando Poo, il suo trasferimento in Spagna e il ritorno in Guinea dopo la morte del padre. Il libro \u00e8 molto interessante dal punto di vista etnografico, poich\u00e9 descrive dettagliatamente i costumi della trib\u00f9 bub\u00ed dell'isola di Bioko. Anche Daniel Jones Mathama \u00e8 inquadrabile nella letteratura del consenso: Boab\u00ed \u00e8 il perfetto esempio di reuccio \u00abselvaggio\u00bb civilizzato dal contatto con i colonizzatori, \u00ab\"[\u00e8] un dovere ineludibile proclamare a gran voce il magnifico lavoro che la Spagna sta realizzando in quell'isola\"\u00bb.\nTra il 1962 e il 1968, data della conquista dell'indipendenza della Guinea Equatoriale, non si scrissero opere importanti, ma alcuni autori continuarono a pubblicare racconti, leggende e saggi etnografici in diverse riviste: Marcelo Asistencia Ndongo Mba, Constantino Ocha\u00e1, \u00c1ngel Nguema, Rafael Mar\u00eda Nz\u00e9 e Francisco Obiang.\nAl contrario che in altre letterature africane non ci sono esempi di opere anticoloniali o di lotta, n\u00e9 ebbe importanza la poesia. Inoltre, gli autori equatoriani dell'epoca avevano come referente il pubblico delle metropoli e non quello locale.\nIndipendenza ed esilio.\nQuesti germogli furono estirpati alla radice quando, pochi mesi dopo essere stato eletto democraticamente, Francisco Mac\u00edas Nguema instaurava un regime \u00abafro-fascista\u00bb nella sua variante \u00abnguemista\u00bb, come lo ha definito lo storico Max Liniger-Goumaz. Il risultato del regime di terrore fu l'esilio di un terzo della popolazione guineana in paesi vicini o in Spagna a met\u00e0 degli anni '70. Juan Balboa Boneke, anch'egli scrittore, parl\u00f2 di una \u00abgenerazione perduta\u00bb.\nMadrid e gli altri luoghi m\u00e8ta della diaspora furono dimore straniere, a volte persino ostili, cosa che si rifletter\u00e0 nella letteratura. Madrid non fu come Parigi per gli autori africani degli anni '30, non ci fu appoggio alla creativit\u00e0, n\u00e9 alla diffusione di notizie sulla tragedia della Guinea. Gli scritti dell'epoca circolarono come manoscritti, foglietti o quaderni in circuiti marginali o in riviste e volantini a tiratura limitata pubblicati dai rifugiati e, per questo motivo, tale produzione non raggiunse il pubblico guineano n\u00e9 quello spagnolo. Questo tipo di letteratura impiega solitamente la forma lirica e temi propagandistici anti-regime, come \"Vamos a matar al tirano\" (Uccidiamo il tiranno) di Francisco Zamora Loboch, o, a volte, nostalgici della patria lontana, come il poema \"\u00bfD\u00f3nde est\u00e1s Guinea?\" (Guinea dove sei?) di Juan Balboa Boneke.\nAnche la narrativa dell'esilio ebbe i suoi rappresentanti: \"El sue\u00f1o\" (Il sogno) e \"La traves\u00eda\" (La traversata) di Donato Ndongo-Bidyogo (Niefang, R\u00edo Muni, 1950-), \"La \u00faltima carta del Padre Fulgencio Abad, C. M. F.\" (L'ultima lettera di Padre Fulgencio Abad) di Maplal Loboch (1912-1976) e \"Bea\" (Bella) di Francisco Zamora Loboch (Santa Isabel, 1947-). Questi racconti sono incentrati nel violento mutamento, sia spaziale sia spirituale, del protagonista, connettendolo con la storia del continente africano prima dell'indipendenza.\nInfine vi sono anche saggi sulle circostanze politiche della Guinea Equatoriale e sulla tragedia del suo popolo. Si possono citare \"Historia y tragedia de Guinea Ecuatorial\" (Storia e tragedia della Guinea Equatoriale) (1977) di Donato Ndongo-Bidyogo e \"\u00bfD\u00f3nde est\u00e1s Guinea?\" (1978) di Juan Balboa Boneke.\nRaquel Ilonb\u00e9 (Corisco, \u00bf1938?-), pseudonimo di Raquel del Pozo Epita, di madre guineana e padre spagnolo, \u00e8 un'eccezione all'interno di questo movimento. Raquel Ilonb\u00e9 abbandon\u00f2 la Guinea prima di compiere un anno e crebbe in Spagna, tornando in Guinea gi\u00e0 sposata, per cercare le sue radici. Scritta tra il 1966 e il 1978 la raccolta di poesie \"Ceiba\" \u00e8 caratterizzata dalla ricerca di questa identit\u00e0 e non dallo strazio dell'esilio o dalle sofferenze personali.\nDopo il 1979.\nDopo la deposizione di Mac\u00edas Nguema da parte di suo nipote Teodoro Obiang, ancora al governo nel 2006, la cultura del paese ha iniziato un lento recupero.\nDal 1981 al 1984.\nMbar\u00e9 Ngom divide questa fase pi\u00f9 recente in due ulteriori tappe. La prima fase comincerebbe nel 1981 con la pubblicazione di \"Leyendas guineanas\" (Leggende Guineane) di Raquel Ilonb\u00e9, il primo libro per bambini. Ilonb\u00e9 dovette viaggiare nei luoghi pi\u00f9 remoti nel paese per raccogliere il materiale che le permise di scrivere le otto leggende che lo compongono.\nA questa fase appartengono anche \"O Boriba\" (L'Esiliato, 1982) e \"Susurros y pensamientos comentados: Desde mi vidriera\" (Sussurri e pensieri commentati: Dalla mia vetreria) (1983) entrambi di Juan Balboa Boneke. Sono entrambi volumi di poesia nei quali egli impiega frequentemente parole in lingua b\u00f4h\u00f4be, quella della trib\u00f9 dell'autore, arrivando a scrivere intere poesie in questa lingua. I libri trattano della sofferenza e dell'esilio del popolo b\u00f4h\u00f4be, perseguito dal regime.\nQuesta prima met\u00e0 si chiude con \"Antologia della letteratura guineana\" (1984) di Donato Ndongo-Bidyogo. \u00c8 la prima antologia del suo genere e riunisce le migliori opere letterarie fino a quel momento, sia in poesia che in prosa, gi\u00e0 pubblicate od inedite, della letteratura della Guinea Equatoriale. Il volume include molte opere non ripubblicate in seguito. L'unica donna dell'antologia \u00e8 Raquel Ilonb\u00e9.\nDal 1984 ai giorni nostri.\nLa seconda parte della rinascita letteraria in Guinea Equatoriale \u00e8 relazionata con la creazione nel 1982 del Centro Culturale Hispano-Guineano di Malabo. Il Centro possiede una biblioteca e realizza molteplici attivit\u00e0 culturali. Pubblica una rivista trimestrale su temi culturali, \"Africa 2000\", e possiede una propria casa editrice, \"Ediciones del Centro Cultural Hispano-Guineano\", dedicata a scrittori locali, sia famosi che esordienti. Tra i titoli pubblicati spiccano per la narrativa \"El amigo fiel\" (L'amico fedele) (1987) di Ana Lourdes Sohora, \"Af\u00e9n, la cabrita reina\" (Af\u00e9n, la capretta regina) (1989) e \"La \u00faltima lecci\u00f3n del venerable Emaga Ela\" (L'ultima lezione del venerabile Emaga Ela) (1991) di Antimo Esono Ndongo, \"Boote-Chiba\" (1990) de Pedro Cristino Bueriberi. Tra le opere poetiche \"Gritos de libertad y de esperanza\" (Grida di libert\u00e0 e di speranza) (1987) di Anacleto Ol\u00f3 Mibuy e \"Delirios\" (Deliri) (1991) di Mar\u00eda Nsu\u00e9 Ang\u00fce.\nGli autori di questa seconda fase sono caratterizzati dalla preferenza per temi che, in un modo o nell'altro, sono relazionati con la loro vita, la quale \u00e8 reinterpretata per rappresentare in modo simbolico la realt\u00e0 della Guinea Equatoriale.\nNel 1985 viene pubblicato \"Ekomo\" di Mar\u00eda Nsu\u00e9 Ang\u00fce, il primo romanzo scritto da una donna equatoguineana. Il racconto \u00e8 incentrato su Nnanga, una donna bant\u00fa, ma dal punto di vista di un uomo, Ekomo, arguzia che permette all'autrice una maggiore libert\u00e0 di critica sul mondo patriarcale dell'Africa postcoloniale. Nnanga si trova intrappolata tra il passato pieno di tradizione e oppressione nei confronti delle donne e un futuro promettente, nel tentativo di trovare la propria identit\u00e0.\nNello stesso anno Juan Balboa Boneke pubblica il romanzo \"El reencuentro. El retorno del exiliado\" (Il rincontro. Il ritorno dell'esiliato). Il romanzo, in parte autobiografico, racconta il ritorno del protagonista in Guinea Equatoriale dopo undici anni di esilio in Spagna con tutte le aspettative e la buona volont\u00e0 di questi per aiutare nella ricostruzione e reintegrarsi nel paese. Il racconto termina con il ritorno volontario del protagonista in Spagna.\nL'onore di essere il \u00ab\"primo libro di poesie scritto in terra guineana da uno scrittore guineo-ecuatoriano\"\u00bb \u00e8 di \"Voces de espumas\" (Voci di spuma) di Ciriaco Bokesa pubblicato nel 1987 . Le poesie raccolgono il silenzio e la sofferenza dell'autore, oltre a riflessioni personali sulla poesia. Nello stesso anno Juan Balboa Boneke pubblica la sua prima antologia poetica \"Sue\u00f1os en mi selva\" (Sogni nella mia selva). Balboa Boneke supera, attraverso la presentazione delle sofferenze della Guinea Equatoriale, il localismo che aveva caratterizzato la poesia fino a quel momento.\nNel 1987 appare \"Las tinieblas de tu memoria negra\" (Le tenebre della tua memoria nera), un romanzo di Donato Ndongo-Bidyogo, sempre su un tema autobiografico, anche se l'autore lo considera un'autobiografia della sua generazione. Il racconto \u00e8 incentrato su un bambino che vive a R\u00edo Muni durante l'ultimo periodo della colonizzazione spagnola. La visione innocente del bimbo permette all'autore di darci un ritratto mordace ed ironico delle contraddizioni del regime coloniale.\nAutori.\nAlcuni autori recenti:"}
{"id": "1318558", "revid": "486946", "url": "https://it.wikipedia.org/wiki?curid=1318558", "title": "Edizioni Arcana", "text": ""}
{"id": "1318559", "revid": "944090", "url": "https://it.wikipedia.org/wiki?curid=1318559", "title": "Autostrada del Brennero (azienda)", "text": "Autostrada del Brennero S.p.A. o \"Brennerautobahn AG\" \u00e8 un'azienda italiana che opera nel settore della gestione in concessione di tratti autostradali.\nStoria.\n\u00c8 stata fondata il 20 febbraio 1959 a Trento. \u00c8 l'ente esercente concessionario dell'ANAS, per la gestione dell'Autostrada A22 fino al 30 aprile 2014.\nIl Presidente \u00e8 Hartmann Reichhalter, Amministratore Delegato \u00e8 Diego Cattoni.\nLa sede legale della societ\u00e0 \u00e8 a Trento, Via Berlino 10.\nCariche sociali.\nCollegio Sindacale.\nCIUFFARELLA Giovanni - nomina MEF (\"Presidente)\"\nBERGMEISTER Patrick\nFLORIAN VON CALL Martha\nSCIUTO Romana - nomina MIT\nZANINI Tommaso"}
{"id": "1318561", "revid": "287204", "url": "https://it.wikipedia.org/wiki?curid=1318561", "title": "Nufarul", "text": ""}
{"id": "1318575", "revid": "123150095", "url": "https://it.wikipedia.org/wiki?curid=1318575", "title": "Harrow (borgo di Londra)", "text": "Il London Borough of Harrow \u00e8 un borgo di Londra che si trova nella parte nord-occidentale della citt\u00e0, nella Londra esterna. Confina con l'Hertfordshire a nord e con i borough di Hillingdon a ovest, Ealing a sud, Brent a sud est e Barnet a est.\nStoria.\nHarrow fu formato nel 1934 come distretto urbano del Middlesex con la fusione del Distretto urbano di Harrow on the Hill, il Distretto rurale di Hendon, e il Distretto urbano di Wealdstone. \nDivenne quindi un distretto municipale il 4 maggio 1954. NeI 1965 l'area fu trasferita nella Grande Londra e trasformata in \"London Borough\".\nSociet\u00e0.\nEtnie e minoranze straniere.\nHarrow \u00e8 un quartiere multietnico, con la presenza della pi\u00f9 grande gruppo di etnia indiana (in particolare provenienti da Gujarat e del Sud dell'India).\nIl secondo gruppo etnico presente all'interno del borgo \u00e8 quella Tamil dello Sri Lanka, oltre ad avere la pi\u00f9 alta densit\u00e0 di Gujarati induisti, cos\u00ec come Jains. \nI dati del censimento mostrano che la maggior parte dei Tamil dello Sri Lanka vivono nelle aree di North Harrow, South Harrow e Rayners Lane. Gli indiani sono presenti per lo pi\u00f9 nelle aree orientali Kenton e Queensbury. \nI quartieri con la pi\u00f9 densit\u00e0 di popolazione britannica bianca sono:\nArte e cultura.\nLa prima e unica galleria d'arte contemporanea a Harrow \u00e8 stato istituita nel 2010 dal usurpi Art Collective. Lo spazio \u00e8 chiamato Usurp Art Gallery &amp; Studios e ha sede a West Harrow, una parte bohemien di Harrow.\nUsurp Art fornisce supporto professionale per artisti e gestisce gli unici studi di artisti pubblici nel quartiere. Si tratta di un progetto faro per Arts Council England.\nEconomia.\nLe principali imprese con la sede a Harrow sono: Kodak, il Royal National Orthopaedic Hospital e Ladbrokes.\nInfrastrutture e trasporti.\nLinee di autobus londinesi: 32, 79, 92, 107, 114, 140, 142, 182, 183, 186, 204, 223, 251, 258, 282, 288, 292, 302, 303, 324, 340, 395, 398, 483, 487, H9, H10, H11, H12, H13, H14, H17, H18, H19, night route N5, N16, N18 e N98.\nLe numerose stazioni della National Rail, London Overground e della metropolitana di Londra nel distretto sono:\nAmministrazione.\nHarrow \u00e8 divisa in 21 distretti, ognuno rappresentato da tre consiglieri nell\"'Harrow London Borough Council.\" Dopo le ultime elezioni comunali, il borgo \u00e8 amministrato dal partito laburista. Il consiglio comunale \u00e8 composto da 34 consiglieri Laburisti, 26 Conservatori, 2 Indipendenti e 1 Liberal Democratico.\nSport.\nCricket.\nCinque dei 30 club di cricket che giocano nel Middlesex County Cricket League hanno sede nel quartiere londinese di Harrow: Harrow, Harrow St Mary's, Harrow Town, Kenton e Stanmore. \nRugby.\nHarrow ha anche una squadra di rugby nel campionato professionistico London Broncos e competono nel Campionato Kingstone Press, il secondo livello della lega di rugby britannico dopo esser retrocesso dalla Super League nel 2014 dopo 20 stagioni consecutive nella massima serie. I Broncos giocono al The Hive Stadium stadio di casa del Barnet F.C.."}
{"id": "1318576", "revid": "2157007", "url": "https://it.wikipedia.org/wiki?curid=1318576", "title": "Eccidio dell'ospedale psichiatrico di Vercelli", "text": "Leccidio dell'ospedale psichiatrico di Vercelli fu l'esecuzione sommaria \u2014 ad opera di alcuni partigiani della 182\u00aa Brigata Garibaldi \"Pietro Camana\" \u2014 di un gruppo di militi della Repubblica Sociale Italiana (RSI) prelevati dallo stadio di Novara, allora adibito a campo di concentramento. Secondo le diverse fonti, i militi uccisi furono tra cinquantuno e sessantacinque. L'eccidio ebbe luogo in parte nel comune di Vercelli e in parte nel comune di Greggio tra il 12 ed il 13 maggio 1945. La memoria dell'evento fu per decenni tramandata quasi unicamente dai reduci della RSI: solo in anni pi\u00f9 recenti alcuni storici hanno ripreso il tema, oggi ricostruito in modo sufficientemente esauriente nelle sue linee generali, pur differendo in alcuni particolari a seconda delle fonti.\nLe fonti.\nLa prima trattazione storiografica dell'eccidio di Vercelli fu quella di Domenico Roccia \u2013 partigiano e rappresentante del Partito d'Azione presso la commissione per l'epurazione istituita dal CLN locale \u2013 che nella sua opera \"Il Giellismo Vercellese\" del 1949 pubblic\u00f2 i nomi delle vittime, oltre a stralci del diario di un tenente della Brigata Nera \"Bruno Ponzecchi\" detenuto allo stadio di Novara.\nIn seguito, per anni, l'argomento non fu trattato dagli storici. Le notizie sui fatti rimasero quindi riportate nelle fonti di polizia, giudiziarie e parlamentari, oltre che in articoli giornalistici: alcuni di essi risalenti ancora alla fine degli anni quaranta, altri invece scritti in occasione delle varie richieste di autorizzazione a procedere nei confronti degli ex comandanti partigiani accusati dell'eccidio, nel frattempo divenuti deputati. Inoltre, ne fecero menzione il giornalista e scrittore Giampaolo Pansa nel suo \"La Resistenza in Piemonte: guida bibliografica 1943-1963\" pubblicato nel 1965, ed il giornalista storico Giorgio Pisan\u00f2, reduce della RSI, in \"Storia della guerra civile in Italia\" del 1972.\nNel 1991 lo storico ed ex-partigiano Claudio Pavone ne scrisse nel suo \"Una guerra civile. Saggio storico sulla moralit\u00e0 nella Resistenza\". Nel 1996, l'Istituto per la Storia della Resistenza e della societ\u00e0 contemporanea di Vercelli \"Cino Moscatelli\" mand\u00f2 alle stampe il terzo volume di un'opera di Cesare Bermani sulla storia delle Brigate Garibaldi in Valsesia, all'interno del quale venne ricostruita quella che viene chiamata \"la vicenda di Vercelli\".\nGiampaolo Pansa nel 2003 riport\u00f2 l'episodio in alcune pagine del suo \"Il sangue dei vinti\", citando espressamente come sue fonti il gi\u00e0 menzionato Bermani e Pierangelo Pavesi, un giornalista vicino alle associazioni reducistiche della RSI che nel 2002 aveva pubblicato la prima edizione de \"La Colonna Morsero\". L'anno successivo, il giornalista e scrittore Raffaello Uboldi scrisse dell'eccidio di Vercelli nel saggio \"25 aprile 1945. I giorni dell'odio e della libert\u00e0\", chiamando l'episodio \"strage dell'ospedale psichiatrico di Vercelli\".\nContesto storico.\nLa guerra di liberazione nella provincia di Vercelli.\nNella provincia di Vercelli, la prima azione partigiana nell'ambito della guerra di liberazione fu l'attacco sferrato il 2 dicembre 1943 contro un presidio di camicie nere a Varallo, in seguito al quale i fascisti riportarono il loro primo caduto nella zona. Il 10 dicembre fu ucciso un secondo fascista, impegnato col suo reparto a reprimere uno sciopero a Tollegno. Il giorno successivo fu invece ucciso dai partigiani il commissario del Partito Fascista Repubblicano di Ponzone di Trivero, Bruno Ponzecchi. Tali azioni partigiane furono la premessa e si accompagnarono agli scioperi generali delle maestranze del Biellese e della Valsesia.\nIl 19 dicembre fu fatta affluire a Vercelli la Legione Tagliamento, che tramite l'affissione di bandi minacci\u00f2 la fucilazione di dieci ostaggi per ogni milite della RSI o soldato tedesco ucciso. La minaccia fu attuata la prima volta a Borgosesia il 22 dicembre, a seguito dell'uccisione il giorno precedente di due militi del 63\u00ba Battaglione \"M\". La Tagliamento si rese inoltre colpevole di massacri, incendi e saccheggi fin dai primi giorni di attivit\u00e0 nella provincia.\nLa guerra partigiana nel Vercellese fu caratterizzata dalla presenza in zona di molteplici unit\u00e0 partigiane, che s'impegnarono non solo nelle classiche azioni di guerriglia locale, ma anche in operazioni di scontri in montagna e in pianura in campo aperto, con alcuni successi locali, alternati a sconfitte. Oltre a ci\u00f2, le forze partigiane tentarono di liberare alcune zone della provincia, venendo a costituire delle vere e proprie enclave all'interno del territorio controllato dai fascisti repubblicani e dai tedeschi: \u00e8 il caso per esempio della Repubblica della Valsesia e della Valsessera, libere fra giugno e luglio del 1944 e poi \u2013 la seconda \u2013 da marzo del 1945. L'ultima rappresaglia perpetrata dai fascisti nella provincia ebbe luogo il 9 marzo 1945 a Salussola con la fucilazione di venti o ventuno partigiani, in risposta un'imboscata partigiana condotta il 6 marzo nella stessa localit\u00e0 e causante la morte di quattro fascisti.\nL'ultimo mese di guerra nel Vercellese.\nVerso la met\u00e0 di aprile del 1945 i tedeschi e i fascisti disponevano nel Biellese e nel Vercellese di circa 4.500 uomini, ai quali i partigiani opponevano nella zona chiamata militarmente \"Biellese\" \u2013 comprendente per\u00f2 anche Vercelli e dintorni \u2013 sei brigate garibaldine, una brigata gielle, una brigata di polizia e due brigate SAP. Il 18 aprile a Biella vi furono alcune azioni isolate di sciopero: nonostante una pronta reazione delle autorit\u00e0 fasciste della zona \u2013 capeggiate dal capo della provincia Michele Morsero \u2013 il giorno successivo lo sciopero divenne di massa, espandendosi anche nella Valle di Mosso e in Valsessera \u2013 gi\u00e0 zona libera dal marzo precedente \u2013 dove si svolse un'imponente manifestazione popolare, nel corso della quale parlarono i comandanti partigiani Francesco Moranino e Cino Moscatelli. L'astensione dal lavoro dur\u00f2 fino al 20 aprile, per poi lentamente rientrare.\nFrattanto, il 19 aprile, tedeschi e fascisti avevano scatenato un'ultima offensiva contro le formazioni partigiane, allo scopo di aprirsi una via di fuga e di bloccare la preparazione dell'insurrezione. L'attacco concentrico, da Biella e Ivrea, coinvolse la 75\u00aa Brigata \"Maffei\", la 76\u00aa e la 183\u00aa Brigata della VII Divisione Garibaldi \"Aosta\" e un reparto della 182\u00aa Brigata \"Camana\". Dopo aspri scontri, all'alba del 24 aprile i tedeschi lasciarono Biella, paralizzata dallo sciopero insurrezionale, mentre i fascisti rimasero in citt\u00e0 fino a quando, a seguito di lunghe trattative col comando partigiano, venne loro concesso di lasciarla: una colonna fascista composta dai battaglioni \"Pontida\" e \"Montebello\" della Guardia Nazionale Repubblicana e da alcuni reparti delle Brigate Nere si mosse quindi in direzione di Vercelli fra le 14:00 e le 16:00. Il 25 aprile, Biella rese omaggio ai partigiani nella citt\u00e0 liberata.\nLe forze partigiane decisero quindi di convergere su Vercelli, passando prevalentemente per le localit\u00e0 di Cavagli\u00e0 e Santhi\u00e0 (liberata la sera del 25): i primi sporadici scontri nelle periferie del capoluogo avvennero quella sera stessa. Nel frattempo, a Vercelli erano concentrate da varie localit\u00e0 della zona, oltre ad un presidio di 500 tedeschi, le residue forze della RSI: vari reparti delle Brigate Nere, soldati delle divisioni \"Monterosa\" e \"Littorio\", granatieri, militi della Legione \"Muti\" e della Guardia Nazionale Repubblicana, oltre a vari superstiti di diversi presidi, per un totale di circa 2.500 uomini. Assieme a loro, alcuni avevano le proprie famiglie.\nIl mattino del 26 si svolsero delle trattative fra i comandi partigiani e Morsero: quest'ultimo propose di non combattere in citt\u00e0, ma la proposta fu respinta al mittente con un \"ultimatum\": resa dei fascisti o partenza da Vercelli entro le ore 15:00. Nel pomeriggio la colonna fascista \u2013 composta da circa 2.000 militari e 200 fra donne e bambini \u2013 lasci\u00f2 quindi la citt\u00e0. Sempre nel pomeriggio del 26, il presidio tedesco di Vercelli si arrese: la citt\u00e0 era liberata. Attaccata ripetutamente dai partigiani, la colonna si ferm\u00f2 presso la localit\u00e0 di Castellazzo Novarese, arrendendosi al mattino del 28 aprile.\nL'eccidio di Santhi\u00e0.\nLa provincia di Vercelli fu in seguito attraversata da un'altra forte colonna, costituita da reparti tedeschi in ritirata dalla Liguria, da Torino e dalla Valle d'Aosta, che il 28 aprile occup\u00f2 le localit\u00e0 di Cigliano e Tronzano Vercellese: il 29 raggiunse Borgo d'Ale, Cavagli\u00e0 e Salussola, entrando in seguito verso sera a Santhi\u00e0. Fra il 29 e il 30 aprile, i tedeschi attaccarono alcune cascine occupate dai partigiani, commettendo nel contempo una serie di atrocit\u00e0 contro i civili. Al termine degli scontri si contarono quarantotto morti: ventuno partigiani e ventisette civili. L'attacco successivo dell'aviazione alleata nei confronti delle forze tedesche spinse il comandante della colonna, il generale Hans Schlemmer, ad accettare la proposta di resa nelle mani degli Alleati. L'eccidio di Santhi\u00e0 \u00e8 da alcuni considerato la causa scatenante del successivo eccidio di Vercelli.\nLa resa tedesca.\nGli Alleati giunsero a Vercelli il 2 maggio. Lo stesso giorno fu firmata la resa tedesca nella zona, con decorrenza dalle ore 00:00 del 3 maggio. Il firmatario del documento di resa fu il colonnello Hans-Georg Faulm\u00fcller, capo di stato maggiore del 75\u00ba Corpo d'Armata tedesco. Per gli Alleati erano presenti il capitano Patrick Amoore, della missione alleata presso il comando partigiano della zona e il colonnello statunitense John Breit. Per i partigiani, erano presenti: Felice Mautino \"Monti\", Domenico Bricarello \"Walter\" e Primo Corbelletti \"Timo\", in rappresentanza dei comandi di Ivrea, Biella e Aosta; per il CLN di Ivrea l'ingegner Giulio Borello. Secondo un rapporto del 4 maggio, s'erano arresi 61.000 tedeschi e 12.000 fascisti.\nLa \"Colonna Morsero\".\nLa costituzione.\nTra il 23 e il 26 aprile 1945 affluirono a Vercelli dai vari presidi della provincia le forze armate della Repubblica Sociale Italiana ancora in armi, ponendosi sotto il comando del capo della provincia Michele Morsero. Ad esse si aggiunse anche il battaglione d'assalto \"Pontida\" della Guardia Nazionale Repubblicana (GNR) giunto da Biella. Ai militi si aggiunsero anche civili con i propri familiari, costituendo la cosiddetta \"Colonna Morsero\" formata da pi\u00f9 di 2.000 persone. L'intenzione era di raggiungere Novara per poi dirigersi verso il ridotto della Valtellina.\nLa colonna era costituita dai resti dei seguenti reparti:\nLa colonna si mise in movimento intorno alle ore 15:00 del 26 aprile 1945, sotto il comando di Morsero e del colonnello della GNR Fracassi. Uscita dalla citt\u00e0, fu fatta oggetto da un fitto fuoco di fucileria presso il ponte sul fiume Sesia, cui fu risposto in maniera disordinata. Per il resto della giornata la colonna si mosse senza problemi in direzione di Novara fino a Biandrate, dove fu impegnata in uno nuovo scambio di fucileria con i partigiani. Il mattino presto, dopo aver passato la notte in marcia, la colonna raggiunse Castellazzo Novarese.\nLa resa.\nLa colonna giunse a Castellazzo Novarese la mattina del 27 aprile e qui si acquartier\u00f2 nel locale castello, che i partigiani della 82\u00aa Brigata \"Osella\" circondarono ed assalirono pi\u00f9 volte, perdendo due uomini nei combattimenti. Fu allora deciso di inviare alcuni ufficiali incontro ai partigiani per discutere di un libero transito fino a Oleggio, dove sarebbe stato attraversato il Ticino. L'inizio delle trattative fu fissato per le ore 12:00. Stabilita una tregua su proposta dell'avvocato Leoni, furono quindi avviati frenetici negoziati nel corso dei quali i partigiani chiesero la resa della colonna.\nAl fine di valutare la richiesta partigiana, alle 16:00 i comandi della colonna indissero un consiglio di guerra, che si riun\u00ec nella Sala della Consulta presso il comune, a cui oltre al prefetto Morsero parteciparono tutti gli ufficiali pi\u00f9 alti in grado. I delegati partigiani furono ammessi nella sala del Consiglio e proposero di scortare a Novara una delegazione di ufficiali repubblicani, in modo che verificassero l'avvenuta resa del presidio cittadino e che si incontrassero con i rappresentanti del Comitato di Liberazione Nazionale. Si recarono quindi a Novara il capitano Angelo Nessi (del \"Ruggine\") e il capitano Paolo Pasqualini (del \"Pontida\"), i quali, ritornati a Castellazzo Novarese, comunicarono le proposte del CLN: resa con l'onore delle armi, diritto per gli ufficiali di conservare l'arma di ordinanza, e salvacondotti per la truppa che autorizzassero il ritorno alle proprie famiglie o alla localit\u00e0 desiderata.\nMorsero e il colonnello Fracassi decisero infine di accettare le condizioni di resa, contestati per\u00f2 da parte degli ufficiali, che non fidandosi dei partigiani erano convinti di poter resistere fino all'arrivo degli Alleati. Le stesse condizioni di resa furono accettate nelle stesse ore da un vicino presidio tedesco. Il giorno seguente, 28 aprile, avvenne la resa della colonna alle forze partigiane e la consegna delle armi, molte delle quali furono previamente rese inservibili. Il prefetto Morsero fu prelevato dai partigiani e trasferito a Vercelli, dove fu incarcerato. I prigionieri, separati dalle donne e dai bambini, furono invece condotti a Novara e rinchiusi dai partigiani nello stadio di viale Alcarotti, in quei giorni adibito a campo di concentramento. Durante il trasferimento, nonostante i termini della resa anche gli ufficiali furono privati delle proprie armi, conservate fino a quel momento.\nAll'interno dello stadio di Novara vennero concentrati in tutto 1.500/1.800 prigionieri, che vivevano sotto tende improvvisate in vista dal mercato coperto dirimpetto, divenuto una sorta di loggione ove si radunavano cittadini e curiosi a fare commenti ostili. Le condizioni igieniche divennero sempre pi\u00f9 precarie, e immediatamente cominciarono i prelevamenti: ogni giorno qualche ufficiale fascista veniva portato via per essere interrogato, ed alcuni di essi furono sommariamente giudicati e giustiziati.\nLe donne del SAF.\nLa sera stessa le donne del Servizio Ausiliario Femminile, circa trecento, furono separate dagli altri militari e portate all'asilo \"Negroni\" e alla scuola \"Ferrandi\"; in seguito furono tradotte alla caserma \"Tamburini\". Diverse fonti affermano che intervenne in loro difesa monsignor Leone Ossola, amministratore apostolico della diocesi di Novara. Secondo quanto riportato dalla storica Anna Lisa Carlotti, da Silvio Bertoldi, da Luciano Garibaldi e da Pavesi \u2013 che sul punto riporta la testimonianza dell'assistente di Ossola, don Carlo Brugo \u2013 tra i partigiani sarebbe maturato il proposito di far sfilare le ausiliarie nude per le vie della citt\u00e0, ma questo non sarebbe avvenuto grazie all'opposizione del religioso. Successivamente furono trasferite al campo di prigionia di Scandicci, alla periferia di Firenze.\nL'eccidio.\nI primi prelevamenti di prigionieri dal campo di Novara e prime uccisioni.\nDallo stadio di Novara diversi gruppi di prigionieri furono in pi\u00f9 occasioni prelevati dai partigiani e tradotti presso altre strutture; il maggior prelevamento si concluse con l'eccidio dell'ospedale psichiatrico.\nIl 1\u00ba maggio furono prelevate le personalit\u00e0 pi\u00f9 in vista del caduto regime fascista come l'ex federale di Vercelli e comandante della Brigata Nera \"Bruno Ponzecchi\" Gaspare Bertozzi, e il colonnello Fracassi: furono tutti percossi e feriti. La sera stessa Fracassi fu nuovamente prelevato, stavolta da agenti americani che lo trasferirono nel campo di concentramento di Coltano. In seguito \u2014 come riporta il diario di un tenente della Brigata Nera \"Bruno Ponzecchi\" edito da Domenico Roccia \u2014 circa quaranta ufficiali del Comando Militare di Vercelli furono schedati, prelevati dal campo di Novara e tradotti a Vercelli presso la caserma \"Conte di Torino\". Una volta all'interno furono percossi e rinchiusi nei locali di detenzione dell'edificio, mentre i partigiani confiscarono loro tutti i beni e gli effetti personali. Alcuni rimasero menomati o morirono a causa delle violenze subite, altri furono trasferiti ed in seguito giustiziati, mentre i sopravvissuti il 13 maggio furono tradotti a Coltano.\nSempre il 1\u00ba maggio Michele Morsero, che era stato precedentemente incarcerato a Vercelli, fu portato a Novara per essere giudicato da un tribunale di guerra, che per\u00f2 si dichiar\u00f2 incompetente, rimandandolo indietro. Il 2 maggio venne quindi condotto di fronte al tribunale di guerra di Vercelli, ove alle 12:30 circa fu condannato a morte, venendo fucilato poco dopo all'esterno del cimitero cittadino Billiemme assieme ad altri cinque fascisti tra cui il podest\u00e0 della citt\u00e0 Angelo Mazzucco.\nIl 3 maggio dallo stadio di Novara vennero prelevati dodici militari fascisti con un ordine falsificato del Comando di raggruppamento partigiano, poi uccisi e gettati nel canale Cavour. Nello stesso giorno a Novara si install\u00f2 l'Amministrazione militare alleata per i territori occupati presieduta dal capitano statunitense Fred De Angelis. L'8 maggio altri cadaveri di militi fascisti vennero ripescati dal canale Quintino Sella, diramatore del canale Cavour.\nNel frattempo iniziarono ad affluire a Novara le prime truppe alleate, che il 13 maggio iniziarono a presidiare anche lo stadio, rilevando i partigiani nella sorveglianza dei prigionieri. Fra il 16 e il 18 maggio i prigionieri di Novara vennero prelevati dagli Alleati, che utilizzarono per il trasporto quattordici camion: nove partiti dallo stadio, cinque dalla caserma Tamburini. Gli uomini vennero trasportati prevalentemente a Bologna e da l\u00ec smistati in vari luoghi, fra i quali Coltano, mentre le donne (caricate su due camion) vennero portate a Milano, a disposizione della V Armata per lo sgombero di macerie ed altri lavori.\nIl trasferimento all'ospedale psichiatrico e le esecuzioni sommarie.\nIl 12 maggio, un gruppo di partigiani della 182\u00aa Brigata Garibaldi \"Pietro Camana\" part\u00ec alla volta di Novara con un autobus ed un autocarro, fornito di un elenco di 170 nomi di prigionieri fascisti da prelevare. Giunti sul posto, chiamarono tramite appello i fascisti dell'elenco: ne individuarono in tutto 75, li caricarono sugli automezzi e li portarono a Vercelli, rinchiudendoli all'interno del locale ospedale psichiatrico dopo aver costretto il personale ospedaliero ad uscire. L\u00ec vennero percossi violentemente e divisi in gruppi. Fra il pomeriggio del 12 e le prime ore del 13 maggio, la maggioranza dei prigionieri venne eliminata, secondo le seguenti modalit\u00e0:\nIl grosso dei prigionieri fu portato a Greggio, comune in provincia di Vercelli, e fu ucciso in piena notte sul ponte del Canale Cavour alla luce dei fari di due camion. Il numero delle vittime riportato dalle fonti \u00e8 variabile da un minimo di 20 ad un massimo di 50. I loro corpi vennero gettati in acqua: alcuni furono ritrovati solo dopo alcuni giorni e in certi casi anche diversi chilometri a valle del luogo in cui furono uccisi.\nSecondo la Procura di Torino, una dozzina di prigionieri venne tradotta dall'ospedale psichiatrico di Vercelli al locale carcere giudiziario, contribuendo successivamente alla ricostruzione dei fatti con la propria testimonianza.\nLe vittime.\nIl numero esatto delle vittime \u00e8 ignoto. La questura di Vercelli ne indic\u00f2 nominativamente cinquantuno, ma la Procura di Torino nel 1949 ipotizz\u00f2 che fosse \"lecito\" ritenere che il loro numero \"superi notevolmente\" tale cifra, tenuto conto \"che nelle acque del canale Cavour, alle chiuse di Veveri, vennero pescati nel secondo semestre del 1945 una cinquantina di cadaveri [...]; che dei 75 prelevati a Novara poco pi\u00f9 di una dozzina ebbe salva la vita; che altri militi fascisti catturati fuori del campo di concentramento di Novara ebbero morte la stessa notte del 12 maggio\". La questione \u00e8 stata affrontata in tempi recenti solo dalle associazioni dei reduci della Repubblica Sociale Italiana o da autori di aree politiche affini: il numero in tali casi sale a circa sessantacinque vittime.\nI cinquantuno nominativi indicati dalla questura di Vercelli sono i seguenti:\nI presunti responsabili, il procedimento giudiziario e le polemiche politiche.\nMalgrado le indagini sul caso avessero inizio fin dal 1946, il procedimento giudiziario per l'uccisione dei prigionieri di Vercelli non arriv\u00f2 mai alla fase dibattimentale: di conseguenza, non esiste alcuna condanna per l'eccidio del 12-13 maggio.\nIl 24 giugno 1949 il procuratore generale del Tribunale di Torino, Ciaccia, invi\u00f2 al presidente della Camera dei deputati Gronchi, per il tramite del Ministro di grazia e giustizia Grassi, una domanda di autorizzazione a procedere in giudizio contro i deputati Moranino e Ortona, entrambi del Partito Comunista Italiano, in relazione all'eccidio. Il reato ipotizzato era quello di omicidio aggravato continuato. Il capo di imputazione faceva espresso riferimento ad una \u00absoppressione in massa\u00bb effettuata \u00abcon crudelt\u00e0\u00bb di \u00ab51 miliziani fascisti\u00bb che \u00abessendosi arresi alle forze della Resistenza [...] avevano definitivamente cessato di costituire ostacolo o remora alla conclusione della lotta contro il fascismo\u00bb.\nSecondo l'ipotesi accusatoria della procura, l'eccidio era da attribuirsi a elementi della 182\u00aa Brigata Garibaldi agli ordini di Giulio Casolaro (comandante) e Giovanni Baltaro (commissario politico), mentre i mandanti sarebbero stati due capi partigiani noti coi nomi convenzionali di \"Lungo\" (Silvio Ortona) e \"Gemisto\" (Francesco Moranino), rispettivamente al comando di zona di Biella e di Vercelli. Il numero complessivo degli imputati assommava allo stato a ventisette.\nSempre secondo la Procura di Torino, Ortona nel corso dell'indagine avrebbe \u00abesplicitamente ammesso di avere impartito a nome del comando della zona biellese l'ordine di prelevare e sopprimere i prigionieri\u00bb, mentre \u00abMoranino \u00e8 chiamato in causa dal suo capo di stato maggiore Attila (Colombo Remo), come colui che in veste di comandante della piazza di Vercelli scrisse e sottoscrisse con l'Attila predetto e col vicecomandante \"Spartano\" l'ordine di consegna dei prigionieri medesimi alle forze della 182\u00aa Brigata Garibaldi\u00bb.\nPrecedentemente alla domanda di autorizzazione a procedere, s'era parlato del procedimento giudiziario aperto contro gli autori dell'eccidio di Vercelli nel corso della seduta della Camera dei Deputati del 25 febbraio 1949. La discussione si concentr\u00f2 quasi esclusivamente sul recentissimo caso della blanda condanna di Junio Valerio Borghese, che aveva permesso all'ex comandante della Decima MAS di essere immediatamente scarcerato, scatenando le reazioni di molti deputati. In quell'occasione, Luigi Longo (PCI) afferm\u00f2 che i morti di Vercelli sarebbero stati \"rastrellatori, seviziatori e banditi fascisti\" e che la loro uccisione sarebbe stata giustificata dalle \"direttive insurrezionali\", che prevedevano di salvare la vita solo a chi fra i nazifascisti si fosse arreso \u00abse non si sar\u00e0 macchiato personalmente di gravi delitti contro il movimento di liberazione nazionale\u00bb.\nIn particolare, Longo accus\u00f2 i fascisti uccisi a Vercelli di aver \u00abcompiuto stragi, distruzioni di cascine e di monumenti\u00bb, citando specificamente l'omicidio di tre persone a Occhieppo avendo schiacciato \u00able loro vittime contro il muro con il paraurto dell'automobile\u00bb; la fucilazione al completo del Comando della 76\u00aa Brigata Garibaldi; l'uccisione dei sacerdoti di Torrazzo (da Longo erroneamente chiamato \"Porrazzo\") e di Sala Biellese; la partecipazione al massacro di Santhi\u00e0 del 29/30 aprile 1945; l'eccidio di vari partigiani a Salussola, Buronzo e Biella e lungo l'autostrada Milano-Torino. \u00abLa fucilazione di tutti costoro\u00bb concludeva Longo \u00ab\u00e8 stata conforme alle direttive del Comando generale\u00bb. Tuttavia, successivi studi storiografici misero in luce che, fra i delitti segnalati da Longo, il massacro di Santhi\u00e0, l'uccisione del comando della 76\u00aa Brigata Garibaldi e l'eccidio di Buronzo (o della Garella) erano stati perpetrati da truppe tedesche. Oltre a ci\u00f2, l'omicidio di don Francesco Cabrio avvenuto il 15 novembre 1944 a Torrazzo fu opera del sottotenente della Divisione \"Littorio\" Gian Francesco del Corto, non compreso fra le vittime dell'eccidio di Vercelli. Infine, il parroco di Sala Biellese\u00a0\u2013 don Tabarolo\u00a0\u2013 risulterebbe morto a causa dello scoppio di una granata nel corso di una battaglia fra nazifascisti e partigiani, il 1\u00ba febbraio 1945. L'eccidio di Salussola (8 e 9 marzo 1945), nel quale furono fucilati venti o ventuno partigiani, venne invece immediatamente attribuito al CXV battaglione \"Montebello\" della GNR, i cui resti facevano effettivamente parte della colonna Morsero.\nIl 16 maggio 1950 il procuratore della Repubblica di Torino, Andriano, invi\u00f2 alla presidenza della Camera dei Deputati, attraverso il Ministro di grazia e giustizia Piccioni, un'integrazione alla precedente domanda di autorizzazione a procedere, richiedendo l'arresto dei deputati \u00abper evitare eventuali eccezioni che potrebbero compromettere e ostacolare il normale svolgimento dell'istruttoria\u00bb. La Camera tuttavia non discusse la richiesta di autorizzazione a procedere, che conseguentemente decadde nel 1953, al termine della I legislatura.\nCon l'inizio della II legislatura, il 17 agosto 1953 il procuratore generale di Torino, Nigro, inoltr\u00f2, per il tramite del Ministro di grazia e giustizia Azara, una nuova domanda di autorizzazione a procedere e all'arresto dei due deputati. Nigro integr\u00f2 la domanda il 12 novembre 1954, revocando la richiesta di arresto per effetto dell'amnistia nel frattempo intervenuta a dicembre del 1953. L'8 luglio 1957 la Giunta per le autorizzazioni a procedere espresse a maggioranza parere favorevole sull'autorizzazione a procedere in giudizio, \u00abnon essendo affiorato alcun elemento, in base al quale si possa parlare di persecuzione politica\u00bb contro Ortona e Moranino. La richiesta tuttavia non venne discussa in aula entro il termine della legislatura. Per la stessa tipologia di reati e relativamente allo stesso fatto, l'11 luglio 1957 il procuratore generale di Torino, Trombi, present\u00f2 alla Camera dei Deputati, per il tramite del Ministro di grazia e giustizia Gonella, un'ulteriore domanda di autorizzazione a procedere contro il deputato comunista Giovanni Baltaro, ritenuto dall'accusa \u00abcorreo del Moranino e dell'Ortona\u00bb. Questa domanda non risulta discussa n\u00e9 in giunta per le autorizzazioni a procedere, n\u00e9 in aula.\nIl 9 maggio 1961 infine, il giudice Giuseppe Ottello, presidente della Sezione Istruttoria della Corte d'Appello di Torino, prosciolse gli imputati coinvolti \u00abper la natura politica del reato\u00bb ed emise una sentenza di non luogo a procedere anche nei confronti di Francesco Moranino, all'epoca ancora latitante, sia pure solamente per insufficienza di prove, revocando cos\u00ec il mandato di cattura emesso nei suoi confronti. La corte ebbe modo di sottolineare come vi fossero, evidenziati dalle risultanze processuali, \u00abgravi dubbi sulla responsabilit\u00e0 del Moranino sotto il profilo di una determinazione al delitto, da altri certamente eseguito\u00bb.\nSecondo notizie apparse sulla stampa in occasione della morte di Silvio Ortona (6 marzo 2005), l'ex comandante partigiano fu \u00abuna delle persone rare capaci di assumersi la responsabilit\u00e0 politica di un fatto, l'eccidio dell'Opn di cui, in verit\u00e0, non fu testimone diretto n\u00e9 indiretto\u00bb.\nLa memoria.\nIn ricordo dei caduti furono eretti due monumenti: un memoriale presso il ponte sul canale Cavour a Greggio, e un cippo in granito sullo spiazzo antistante l'ospedale psichiatrico di Vercelli. Entrambi i monumenti riportano lo stesso epitaffio, sulla stele commemorativa di Vercelli \u00e8 presente anche una dedica ai caduti.\nAssociazioni reducistiche e d'arma ricordano ogni anno l'eccidio con una messa al campo di Novara e commemorazioni nei luoghi in cui esso ebbe luogo.\nLa qualificazione storiografica.\nClaudio Pavone ha espressamente definito l'eccidio di Vercelli una \"rappresaglia\": \u00abQuando, fra il 28 e il 29 aprile 1945, i tedeschi che cercavano di aprirsi un varco verso oriente operarono stragi di partigiani e di civili nella zona di Santhi\u00e0, i partigiani fucilarono per rappresaglia, a Vercelli, un ugual numero di fascisti\u00bb.\nCesare Bermani ha cos\u00ec qualificato i fatti: \u00abLa vicenda di Vercelli, se effettivamente svoltasi con le modalit\u00e0 indicate dai documenti di polizia, sembrerebbe confermare, sin nelle forme della ritorsione, la logica dell'\"occhio per occhio\", con introiezione talvolta di comportamenti gi\u00e0 assunti dal nemico, che \u00e8 presente in ogni guerra civile\u00bb.\nBibliografia.\nAtti parlamentari.\nIn ordine cronologico."}
{"id": "1318582", "revid": "105393438", "url": "https://it.wikipedia.org/wiki?curid=1318582", "title": "Mutagenesi sito specifica", "text": "La mutagenesi sito specifica \u00e8 una tecnica di biologia molecolare in cui una mutazione \u00e8 creata in modo selettivo in un particolare sito di una molecola di DNA, solitamente un plasmide.\nTecnica.\nLa tecnica differisce quindi dalla \"normale\" mutagenesi, in cui vengono indotte mutazioni che per\u00f2 si distribuiscono in modo casuale nella sequenze di DNA. In genere la mutagenesi sito specifica richiede la conoscenza della sequenza di tipo selvatico (\"wild type\") del gene da mutagenizzare. La mutazione inserita potr\u00e0 essere una sostituzione di base o una inserzione o delezione di nucleotidi rispetto alla sequenza originaria. La tecnica \u00e8 talvolta chiamata anche \"mutagenesi sito diretta\" o \"mutagenesi oligonucleotide diretta\".\nInvenzione.\nLa mutagenesi sito specifica \u00e8 stata sviluppata per la prima volta nel 1978 utilizzando oligonucleotidi per la sintesi in vitro di DNA mutante. La tecnica ha acquistato un ruolo di tale importanza nella biologia molecolare e nella biochimica che Michael Smith, il suo ideatore, divise il premio Nobel per la chimica nell'ottobre 1993 con Kary Mullis, l'inventore della PCR.\nMutagenesi con PCR.\nLa principale tecnica di mutagenesi sito diretta utilizza l'impianto sperimentale della PCR. Vengono infatti prodotti oligonucleotidi, che fungono da primers, contenenti la mutazione desiderata. I primers, come nella PCR, vengono fatti ibridare con il plasmide: l'oligonucleotide deve essere lungo abbastanza da permettere l'ibridazione anche se la complementarit\u00e0 non \u00e8 assoluta. A partire dalle estremit\u00e0 del primers la specifica polimerasi terminer\u00e0 poi di sintetizzare il filamento (circolare) complementare. Al termine del primo ciclo di PCR quindi si avranno plasmidi che avranno un filamento con la mutazione (quello contenente il primer con mutazione) e il filamento originario, con sequenza wild type. Dopo 25 cicli il rapporto tra filamenti con mutazione e filamenti senza \u00e8 di 8 milioni a 1, quindi quasi l'intera soluzione \u00e8 costituita da plasmidi amplificati mutati.\nNonostante il plasmide usato come stampo (privo di mutazione) \u00e8 uno solo contro moltissimi mutati, esso viene di solito comunque eliminato per digestione enzimatica con l'enzima di restrizione Dpn1, specifico per il DNA metilato. L'enzima degrader\u00e0 solo il plasmide copia in quanto questo originariamente metilato, mentre preserver\u00e0 quello mutato che si \u00e8 prodotto in vitro (e quindi in assenza di DNA metilasi)."}
{"id": "1318587", "revid": "114283", "url": "https://it.wikipedia.org/wiki?curid=1318587", "title": "Mutagenesi", "text": ""}
{"id": "1318593", "revid": "88740", "url": "https://it.wikipedia.org/wiki?curid=1318593", "title": "Storia di Giarre", "text": "La storia di Giarre risale alla costituzione del primo nucleo della citt\u00e0 edificata nel XVI secolo. Tuttavia la vicenda del popolamento del territorio giarrese \u00e8 risalente a tempi molto pi\u00f9 antichi.\nPeriodo greco.\nNel VII secolo a.C. coloni calcidesi provenienti dalla vicina Naxos fondarono la citt\u00e0 di \"Kallipolis\" (letteralmente \"bella citt\u00e0\", italianizzata in \"Callipoli\"). L'esistenza di tale citt\u00e0 \u00e8 testimoniata dalle fonti, bench\u00e9 non siano stati rinvenuti reperti che permettano una precisa localizzazione dell'insediamento greco. Questo doveva presumibilmente collocarsi nella zona dell'odierna Giarre, in quanto si trattava del luogo pi\u00f9 appropriato dove fondare un insediamento, per la vicinanza di un corso d'acqua (corrispondente all'odierno torrente Macchia) e del mare, e per la presenza di una vasta area boschiva (quello che verr\u00e0 poi detto dai romani \"Lucus Jovis\", poi Bosco d'Aci). Le altre possibili collocazioni della citt\u00e0 di \"Kallipolis\" sono pi\u00f9 improbabili, essendo all'epoca l'area a nord di Giarre prevalentemente acquitrinosa e quella a sud ricoperta da una fitta boscaglia. Dell'antica citt\u00e0 nulla si sa oltre al fatto della sua esistenza e della sua presunta distruzione nel 403 a.C. assieme a Naxos ad opera del tiranno siracusano Dionisio I.\nContea di Mascali.\nLa storia recente di Giarre va di pari passo con quella della contea di Mascali, di cui la citt\u00e0, cos\u00ec come Riposto, faceva parte. Si deve infatti al vescovo di Catania, Nicola Maria Caracciolo, il popolamento progressivo della Contea di Mascali, allora ancora prevalentemente ricoperta dal fitto ed esteso Bosco d'Aci. Il Caracciolo, attorno alla seconda met\u00e0 del XVI secolo, offr\u00ec in enfiteusi ad acesi e messinesi le terre della contea, che vennero coltivate soprattutto a vite. Proprio grazie a questa opera di disboscamento fu possibile realizzare un nuovo tratto della Via Valeria (la direttrice romana Messina-Catania), che sino ad allora procedeva tortuosamente da Mascali verso l'entroterra aggirando a monte la zona. Fu cos\u00ec che nacquero le due piccole comunit\u00e0 di Giarre e Riposto. Il nome Giarre si deve al \"fondaco\", un luogo di raccolta delle giare (ossia i recipienti dove erano contenute le merci: vino, olio, frutta, cereali). Progressivamente Giarre aument\u00f2 la sua importanza economica e il suo numero di abitanti e, forte del suo dinamismo commerciale, lott\u00f2 aspramente per ottenere l'autonomia da Mascali con vari tentativi a cavallo tra il XVIII e il XIX secolo.\nXIX secolo.\nL'autonomia comunale venne ottenuta nel 1815, quando vennero aboliti i feudi e la citt\u00e0, insieme ad altri centri, si stacc\u00f2 dalla allora Contea di Mascali a cui storicamente era appartenuta. Le localit\u00e0 di Riposto e Torre Archirafi, con un'economia e un ceto mercantile alquanto diverso da quello di Giarre iniziarono subito a chiedere di costituire un nuovo comune. Il 27 aprile 1841, con concessione di Re Ferdinando II di Borbone Riposto diveniva comune autonomo e veniva staccato da Giarre. \nNegli anni successivi vi furono altre modifiche confinarie: nel 1847 il territorio comunale si estendette nuovamente con l'annessione del bosco della Cerrita, storicamente appartenente a Castiglione di Sicilia, ma nel 1859 si restrinse perdendo Bongiardo in favore di Zafferana Etnea.\nNel 1860 la citt\u00e0 si ribell\u00f2 al governo borbonico e distrusse la torre che lo rappresentava.\nNel 1864 l'allora principe ereditario Umberto visit\u00f2 la citt\u00e0, ospitato in casa del deputato Alessandro Grassi, in via Callipoli, 165. L'evento \u00e8 ricordato da una lapide apposta sulla facciata del palazzo. Umberto I visit\u00f2 nuovamente la citt\u00e0 nel 1881, stavolta nelle vesti di sovrano, accompagnato dalla consorte, la regina Margherita e dal principe ereditario Vittorio Emanuele.\nIl 18 luglio 1865 Giarre fu gravemente colpita da un terremoto, che caus\u00f2 in totale 80 vittime. La frazione di Macchia fu devastata dal sisma: quasi tutte le abitazioni vennero distrutte e i morti furono 64, mentre i feriti 47.\nL'8 novembre del 1889 un nubifragio caus\u00f2 l'esondazione del torrente Macchia, che comport\u00f2 la morte di diverse persone.\nInizio XX secolo e prima guerra mondiale.\nNel XX secolo il territorio fu ulteriormente decurtato: nel 1923 si stacc\u00f2 Sant'Alfio, che allora comprendeva anche Milo; secondo voci popolari alcuni giarresi si vendicarono appiccando il fuoco al Castagno dei Cento Cavalli. Nel 1934 le frazioni di Dagala del Re, Monacella e Petrulli vennero annesse al costituendo comune di Santa Venerina.\nTra il 1917 e il 1919, in seguito alla rotta di Caporetto, la citt\u00e0 accolse un folto numero di profughi cismonesi. Questi ultimi ebbero come proprio centro spirituale la chiesa del Convento, che accolse la loro statua della Madonna del Pedancino.\nNel 1918 il comune fu colpito da un forte terremoto che caus\u00f2 100 vittime.\nFascismo e seconda guerra mondiale.\nDurante il fascismo, su spinta di Giuseppe Vasta Parisi, podest\u00e0 di Giarre, e del ripostese Domenico Arcidiacono, sottosegretario alla Marina Mercantile, con decreto del novembre 1939 i due comuni di Giarre e Riposto vennero riuniti e assunsero prima il nome di Giarre-Riposto e poi, nel 1942, quello di Ionia. L'amministrazione e le attivit\u00e0 commerciali vennero accentrate a Giarre e addirittura Riposto fu costretta ad assumere il nome di Ionia Marina come se fosse stata semplicemente il lungomare della citt\u00e0 e non un centro a s\u00e9 stante. Un decreto del 1945 ripristin\u00f2 la situazione precedente con i comuni di Giarre e di Riposto divisi.\nAnni '80.\nIl delitto di Giarre.\nIl 31 ottobre 1980 Antonio Galatola e Giorgio Agatino Giammona, due ragazzi gay di 15 e 25 anni vennero trovati morti sotto un pino marittimo di fronte all'attuale ITIS. Il caso ebbe rilevanza nazionale, e port\u00f2 alla fondazione del primo circolo Arcigay a Palermo il 9 dicembre dello stesso anno.\nSecondo le parole dello scrittore Piergiorgio Paterlini \"Giarre ha assunto un\u2019importanza archetipica. Per la prima volta la stampa, anche quella di destra, mostrava piet\u00e0 per due gay uccisi. Non si parlava di \u201cdelitti nello squallido mondo omosessuale\u201d, ma di un amore \u201cnormale\u201d, fra due ragazzi \u201cnormali\u201d. In un sol colpo Giarre ha spazzato via lo stereotipo dell\u2019effeminatezza, della prostituzione minorile, dei gay vip, del ragazzo etero che va con l\u2019omosessuale adulto (la loro differenza d\u2019et\u00e0 era allo stesso tempo molta e poca)\".\nAnni '90.\nL'alluvione.\nIl 13 marzo 1995 Giarre venne colpita da un'alluvione che caus\u00f2 tre vittime."}
{"id": "1318594", "revid": "174852", "url": "https://it.wikipedia.org/wiki?curid=1318594", "title": "Testi unici", "text": ""}
{"id": "1318595", "revid": "729019", "url": "https://it.wikipedia.org/wiki?curid=1318595", "title": "Borsa di Madrid", "text": "La Borsa di Madrid (in spagnolo \"Bolsa de Madrid\") \u00e8 la pi\u00f9 grande e pi\u00f9 internazionale tra le 4 borse regionali della Spagna con sede a Madrid. Le altre tre hanno sede a Barcellona, Valencia, e Bilbao. Essa tratta azioni, obbligazioni e titoli di stato, sia governativi che corporate. \nL'IBEX 35 \u00e8 l'indice che comprende i titoli a maggiore capitalizzazione della Borsa di Madrid.\nLa Borsa di Madrid \u00e8 di propriet\u00e0 della societ\u00e0 Bolsas y Mercados Espa\u00f1oles."}
{"id": "1318599", "revid": "1632387", "url": "https://it.wikipedia.org/wiki?curid=1318599", "title": "Emigrate (album)", "text": "Emigrate \u00e8 il primo album degli Emigrate, pubblicato il 31 agosto 2007 in Europa, e il 3 settembre successivo nel resto del mondo.\nIl disco.\nL'album \u00e8 stato pubblicato in due versioni, una standard e una in edizione limitata contenente 2 bonus tracks. Dall'album sono stati estratti i singoli \"My World\", \"New York City\" e \"Temptation\"."}
{"id": "1318600", "revid": "135224", "url": "https://it.wikipedia.org/wiki?curid=1318600", "title": "Titoli di stato", "text": ""}
{"id": "1318604", "revid": "124668255", "url": "https://it.wikipedia.org/wiki?curid=1318604", "title": "Monastero di San Pietro in Ciel d'Oro", "text": "Il monastero di San Pietro in Ciel d'Oro di Pavia, situato accanto alla omonima basilica, fu uno dei pi\u00f9 importanti monasteri maschili di Pavia.\nAccanto alla basilica di San Pietro in Ciel d'Oro, dopo che essa aveva accolto le spoglie di sant'Agostino, fu fondato un monastero maschile.\nLa tradizione vuole che la basilica sia stata fondata dal re longobardo Liutprando per ospitare le spoglie di sant'Agostino, comprate in Sardegna da pirati saraceni, che le avevano trafugate da Ippona e poi portate in Algeria.\nStoria.\nIl monastero fu dato ai monaci \"colombaniani\" di san Colombano, fondatore a Bobbio (PC) nel 614 della potente abbazia di San Colombano ed al suo grande e ricco feudo reale ed imperiale monastico collegato attraverso la via Francigena. Ma collegato anche con la Liguria sulle direttrici Pavia, Bobbio, val Trebbia, Genova o val Trebbia, val d'Aveto, Rezzoaglio, Chiavari.\nIl monastero controllava ampi territori sia nel pavese che nel piacentino, in Piemonte ed in Liguria.\nNella scuola del monastero famosa per il suo prestigio vi si form\u00f2 come monaco Paolo Diacono, che divenne storico e poeta dei Longobardi, scrivendone la storia; ma anche Carlo Magno si avvarr\u00e0 dello storico.\nDopo il 1000, in epoca comunale i monaci colombaniani lasciarono il cenobio pavese a causa dei disordini e si trasferirono sull'Appennino ligure, dando vita al monastero di Pietramartina di Rezzoaglio; a Pavia rimasero attive due chiese dedicate al santo irlandese Colombano fino al XVI secolo, di cui solo di una ne \u00e8 rimasta traccia.\nNon si \u00e8 al corrente se alcuni monaci in seguito vi fecero ritorno ripopolando il monastero.\nEsso sorgeva sul lato sinistro della basilica, affacciandosi anche sul lato settentrionale della piazza antistante. Era un complesso imponente, dove trovarono ospitalit\u00e0 re e imperatori quando risiedevano a Pavia.\nEra esente dalla giurisdizione vescovile, e possedeva (grazie a cospicue donazioni da parte di molti Imperatori) la propriet\u00e0 e i diritti signorili su molte terre, a Lardirago e Villanterio (localit\u00e0 su cui il monastero esercitava la giurisdizione signorile), Pavone (Pietra Marazzi), Voghera e Casei Gerola, e altre nel Lodigiano, nel Milanese e persino in Toscana e nell'attuale Svizzera.\nNel 1213 avvenne un fatto increscioso: l'abate del monastero fu ucciso da alcuni monaci; il papa Onorio III decise di sopprimere dunque il monastero, che fu trasformato in canonica e affidato ai canonici regolari di Santa Croce di Mortara. La canonica eredit\u00f2 le terre e i diritti signorili che aveva posseduto il monastero.\nPoco pi\u00f9 tardi il papa Giovanni XXII affianc\u00f2 a questi i padri eremitani di Sant'Agostino, o agostiniani, com'era giusto per la chiesa che conteneva la preziosa reliquia del patrono di questo ordine. Inizialmente le due corporazioni religiose vissero nello stesso edificio, ma successivamente, per sanare i contrasti che questa situazione provocava, gli agostininiani eressero un loro convento dal lato opposto della basilica (1332), affacciato sul lato orientale della piazza omonima. Questo convento, oltre a condividere la basilica con i canonici, aveva anche una propria chiesa dedicata alla Vergine.\nNel 1465 la carica di abate della canonica fu dato in commenda; nel 1509 i canonici regolari furono uniti all'ordine Lateranense. Tra lateranensi ed agostiniani esistevano ancora dei dissapori circa l'uso e l'officiatura della basilica: solo nel 1635 si giunse alla convenzione che gli agostiniani utilizzassero la navata destra, i lateranensi quella sinistra; l'altare maggiore e il coro rimanevano in comune e nell'officiatura i due ordini si alternavano mensilmente.\nI canonici lateranensi furono soppressi nel 1781; per alcuni anni la canonica, posta alla sinistra della basilica, fu affidata ai francescani, ma nel 1799 il locale fu confiscato, destinato ad usi diversi. Attualmente lo stabile appartiene al Genio militare. A loro volta gli agostiniani furono allontanati dal loro convento nel 1785, e vi subentrarono i domenicani, ma anche questo stabile nel 1799 fu confiscato, in parte demolito e in parte venduto a privati.\nDopo il riscatto, il restauro e la riconsacrazione della basilica, attuati all'inizio del XX secolo, anche il convento agostiniano \u00e8 ritornato all'antico uso, ed \u00e8 sede dei padri agostiniani dell'Ordine di sant'Agostino di Pavia."}
{"id": "1318606", "revid": "110157", "url": "https://it.wikipedia.org/wiki?curid=1318606", "title": "Corre La Licorne", "text": "La Licorne \u00e8 stata una Casa automobilistica francese attiva dal 1901 al 1950.\nStoria.\nNel 1901, J. Corre, gi\u00e0 agente di vendita per marchi come Renault e De Dion-Bouton, decise di fondare un suo marchio. Nacque cos\u00ec la \"Soci\u00e9t\u00e9 Fran\u00e7aise des Automobiles Corre\", con sede a Levallois. Tale marca cominci\u00f2 con il produrre inizialmente solo tricicli e quadricicli equipaggiati da monocilindrici di origine De Dion-Bouton. I primi dati di vendita erano tangibili, ma non ancora granch\u00e9. Per dare maggior spinta al marchio, si decise di cominciare l'attivit\u00e0 agonistica, che port\u00f2 alcune soddisfazioni. Solo dopo tali risultati positivi, nel 1903, la Casa francese cominci\u00f2 a vendere in maniera molto pi\u00f9 sostenuta. Ben presto, il listino si infolt\u00ec a tal punto da essere inferiore solo ai marchi gi\u00e0 affermati da pi\u00f9 tempo, come Renault, Peugeot e De Dion-Bouton.Nel 1907, J. Corre decise di vendere l'azienda a \"Firmin Lestienne\", un personaggio noto all'epoca per essere un grande amministratore finanziario. La Corre, cambi\u00f2 quindi ragione sociale in \"Corre-La Licorne\".Nel 1910 il listino comprendeva solo tre modelli: un modello dotato di motore monocilindrico, un modello dotato di bicilindrico da 1.7 litri ed un modello equipaggiato da un 4 cilindri. Ma gi\u00e0 alla vigilia della Prima guerra mondiale, nel 1914, la gamma risult\u00f2 triplicata. I motori a 4 cilindri erano di derivazione Ballot e \"Chapuis-Dornier\".Con lo scoppio del conflitto, la fabbrica si trasfer\u00ec a Neuilly. Terminato il conflitto, fu presentato un nuovo modello con motore da 1.2 litri, riedizione di un precedente modello risalente a prima della guerra.A met\u00e0 degli anni venti, la Casa di Neully proponeva un listino molto ampio, a cui si aggiunsero nuovi mezzi commerciali ed anche autobus.Nel 1927, la fabbrica si trasfer\u00ec nuovamente, questa volta a Courbevoie e parte della meccanica era di derivazione Citro\u00ebn. Nello stesso anno furono presentati i modelli 5CV e 6CV, che rimasero in produzione per un decennio.Nel 1932, furono presentati altri modelli, di fascia medio-bassa, ma molto ben rifiniti, relativamente abbordabili come prezzo e che quindi conobbero un buon successo. Nel 1935, la gamma comprese anche i modelli 10CV e 11CV.Se n\u00e9 la Prima Guerra mondiale, n\u00e9 la Grande depressione riuscirono a mettere in difficolt\u00e0 la Casa francese, ci pens\u00f2 per\u00f2 la Seconda guerra mondiale a farlo: durante il periodo bellico, la produzione era limitata ad un modello con propulsione elettrica, commercializzato con i marchi Mild\u00e9-Kri\u00e9ger e AERIC. Al termine del conflitto, e precisamente nel 1949, fu presentato un prototipo con carrozzeria aperta, che non and\u00f2 mai in produzione: nel 1950, la Casa chiuse i battenti."}
{"id": "1318610", "revid": "124032597", "url": "https://it.wikipedia.org/wiki?curid=1318610", "title": "Katey Sagal", "text": "\u00c8 nota primi per i suoi ruoli da protagonista nelle serie televisive \"Sposati... con figli\", \"8 semplici regole\" e \"Sons of Anarchy\", oltre per aver prestato la voce in originale al personaggio di Leela nella serie animata \"Futurama\".\nBiografia.\nFiglia del regista Boris Sagal, ha due sorelle gemelle, Jean e Liz, e due fratelli, Joe Sagal e David Sagal, quest'ultimo sposato con l'attrice McNally Sagal. Sono tutti attori. \nInizia la sua carriera negli anni settanta, lavorando in un film diretto dal padre, tratto dalla serie TV \"Colombo\"; negli stessi anni lavora come cantante per artisti come Bob Dylan, Gene Simmons e Tanya Tucker. Ha fatto parte di un gruppo chiamato \"The Group With No Name\", inoltre \u00e8 stata cantante di Bette Midler in un suo tour del 1979.\nNel 1987 acquista popolarit\u00e0 grazie al ruolo della casalinga Peggy Bundy nella sit-com \"Sposati... con figli\", che interpreta per dieci anni fino al 1997. Negli anni successivi partecipa a vari film per la televisione, oltre ad un ruolo di tre episodi nella serie televisiva \"That '70s Show\" e, dal 1999 e per tutta la sua durata, presta la voce a Turanga Leela nella serie a cartoni animati \"Futurama\" e nei lungometraggi tratti dalla serie.\nDopo ruoli da protagonista in due serie cancellate dopo pochi episodi, \"Tucker\" ed \"Imagine That\", l'attrice lavora dal 2002 al 2005 in un'altra sit-com intitolata \"8 semplici regole\" al fianco di John Ritter, per poi prenderne il ruolo da protagonista dopo la scomparsa dell'attore occorsa poco dopo l'inizio delle riprese della seconda stagione. In seguito alla chiusura della serie, ha preso parte in qualit\u00e0 di ospite alle serie televisive \"Ghost Whisperer\", \"The Winner\" e \"\", oltre a ruoli di pi\u00f9 episodi nelle serie \"Lost\" (dove interpretava Helen, la fidanzata di John Locke), \"Boston Legal\", \"The Shield\" ed \"Eli Stone\".\nNel 2008 torna alla ribalta con la serie televisiva \"Sons of Anarchy\", ideata, prodotta, scritta e interpretata dal marito Kurt Sutter, il quale le affida il ruolo da protagonista di Gemma Teller-Morrow; la serie dura sette stagioni e l'attrice si aggiudica il Golden Globe per la miglior attrice in una serie drammatica nel 2011, oltre a un Prism Award nel 2012 per la medesima categoria e due candidature ai Critics' Choice Awards.\nNel 2010 l'attrice ha partecipato alla serie web \"Chadam\" e dal 2015 \u00e8 nuovamente protagonista di un progetto televisivo del marito, \"The Bastard Executioner\" sempre in onda su FX, oltre all'essere apparsa, con un ruolo di supporto, nel film campione d'incassi \"Pitch Perfect 2\".\nIl 9 settembre 2014 riceve una stella sulla Hollywood Walk of Fame.\nVita privata.\nKatey Sagal \u00e8 stata sposata tre volte: con il musicista Freddie Beckmeier dal 1978 al 1981, con Jack White dal 1994 al 2000, mentre dal 2004 con lo sceneggiatore, attore e regista Kurt Sutter, con il quale recita anche nelle sue serie televisive \"Sons of Anarchy\" e \"The Bastard Executioner\". L'attrice ha avuto tre figli, due dal primo matrimonio e uno dal terzo matrimonio, quest'ultimo avuto tramite madre surrogata.\nDoppiatrici italiane.\nNelle versioni in italiano dei suoi lavori, Katey Sagal \u00e8 stata doppiata da:\nDa doppiatrice, l'attrice \u00e8 stata sostituita da:"}
{"id": "1318612", "revid": "287204", "url": "https://it.wikipedia.org/wiki?curid=1318612", "title": "Specie di Dianthus", "text": "Elenco delle specie di \"Dianthus\":"}
{"id": "1318613", "revid": "287204", "url": "https://it.wikipedia.org/wiki?curid=1318613", "title": "Antartide Occidentale", "text": "LAntartide Occidentale o Antartide Minore (in inglese \"West Antarctica\" oppure \"Lesser Antarctica\") \u00e8 una delle due regioni in cui viene diviso il continente antartico e comprende l'area affacciata sull'Oceano Pacifico e delimitata dai Monti Transantartici. \nL\u2019Antartide occidentale \u00e8 un arcipelago che raggruppa quattro principali frammenti di crosta terrestre continentale spezzata e deformata, di diversa et\u00e0 e costituzione: la Terra di Marie Byrd, la Terra di Ellsworth e la Penisola Antartica, a sua volta formata dalla Terra di Palmer e la Terra di Graham.\nIl nome \"Antartide Occidentale\" esiste da oltre 90 anni (Balch, 1902; Nordenski\u00f6ld, 1905), ma la sua diffusione si ebbe solo in seguito all'Anno geofisico internazionale (1957-58); successive esplorazioni confermarono che i Monti Transantartici rappresentano effettivamente una sorta di confine tra le due regioni, ed il nome venne cos\u00ec approvato dall'Advisory Committee on Antarctic Names (US-ACAN) nel 1962."}
{"id": "1318615", "revid": "2519", "url": "https://it.wikipedia.org/wiki?curid=1318615", "title": "Antartide occidentale", "text": ""}
{"id": "1318616", "revid": "293377", "url": "https://it.wikipedia.org/wiki?curid=1318616", "title": "Ciudi", "text": "I Ciudi furono una popolazione di stirpe finnica del Baltico che visse, almeno fino al IX secolo, nei territori corrispondenti alla moderna Estonia e Finlandia.\nNel folklore russo i Ciudi settentrionali rappresentano inoltre una popolazione mitologica. Nella mitologia dei Komi, in particolare, tale gruppo etnico \u00e8 considerato il progenitore dell'etnia Komi.\nI Ciudi negli annali storici.\nLa Cronaca degli anni passati annovera i Ciudi tra i fondatori della Rus' di Kiev, insieme a Slavi e Vichinghi. In altre Cronache antico-slave, il termine \"Ciudi\" \u00e8 usato in relazione ad alcune trib\u00f9 finniche, in particolare proto-estoni. Nel 1030 il Principe Jaroslav I di Kiev condusse una campagna militare vittoriosa contro i Ciudi e costru\u00ec una fortezza a Juriev (l'odierna Tartu, nell'Estonia sudorientale). I Principi di Kiev iniziarono allora a raccogliere tributi dai Ciudi abitanti nello Stato di Ugaunia, che circondava la citt\u00e0, probabilmente fino al 1061, quando, secondo gli storici, Juriev fu data alle fiamme da un'altra trib\u00f9 Ciuda (Sosoli). La maggior parte delle guerre e delle incursioni contro i popoli Ciudi si verificarono all'interno dei territori della moderna Estonia. Al confine tra questo Stato e la Russia \u00e8 ancora presente un lago chiamato \"\u010cudskoie\" (Lago dei Ciudi) in Russo. Tuttavia vi sono anche testimonianze storiche di popolazioni cos\u00ec chiamate, come il sottogruppo dei \u017davolo\u0161ka, vissuti nelle regioni occupate da Mordovi e Komi.\nSuccessivamente il termine \"Ciudi\" and\u00f2 a designare le popolazioni finniche stanziate pi\u00f9 a oriente, i Vepsi e i Votici in particolare, mentre alcune derivazioni di Ciudi, come \"\u010cukhna\" o \"\u010cukhoneti\", finirono per indicare i finnici occidentali e gli estoni.\nA seguito della annessione della Finlandia (1714\u20131917) e dell'Estonia (1714-1917) all'Impero russo e l'ampliarsi dei contatti con i russi, i finnici cominciarono a percepire il termine \"Ciudi \", usato solo dai russi, come dispregiativo nei loro confronti. A riprova di ci\u00f2 \u00e8 da evidenziare come la parola \"\u010cukhna\" fu utilizzata in tale accezione almeno fino alla Guerra d'inverno (1939\u20131940) tra Unione sovietica e Finlandia."}
{"id": "1318617", "revid": "767487", "url": "https://it.wikipedia.org/wiki?curid=1318617", "title": "El Dorado (film 1921)", "text": "El Dorado \u00e8 un film del 1921 diretto da Marcel L'Herbier.\nTrama.\nSibilla, una ballerina di un locale di Siviglia, chiede al ricco uomo che l'aveva sedotta e abbandonata da giovane di aiutarla a pagare le cure del figlio malato, con cui l'aveva lasciata. Quando lui si rifiuta, Sibilla si vendica provocando uno scandalo che coinvolge lui e la sua famiglia. Alla fine, ottenuta la sua vendetta e senza speranze, la protagonista si toglie la vita."}
{"id": "1318629", "revid": "110157", "url": "https://it.wikipedia.org/wiki?curid=1318629", "title": "Sunbinquan", "text": "Il Sunbinquan () \u00e8 uno stile di arti marziali cinesi che deve il proprio nome al celebre stratega Sun Bin a cui richiama la propria strategia e la sua origine. In realt\u00e0 le prime testimonianze storiche risalgono all'epoca della dinastia Qing.\nAnche conosciuto come Changxiuquan () o Sanshouquan o ancora Dajiaquan ().\nLa trasmissione.\nSi racconta che alla fine dell'epoca della dinastia Qing, a Yangguxian () in Shandong, il Sunbinquan venne insegnato da un certo Zhang Bashi () (ma alcuni riferiscono Zhang Youchun ()), che era un membro degli Yihetuan, a Yang Mingzhai (), il quale lo trasmise a sua volta a moltissimi allievi, in particolare all'interno del Qingdao Guoshu Guan () dal 1918 al 1936.\nI Taolu.\nI Taolu sono: "}
{"id": "1318630", "revid": "433605", "url": "https://it.wikipedia.org/wiki?curid=1318630", "title": "Festival di Napoli 1970", "text": "Il diciottesimo festival della canzone napoletana si tenne a Capri dal 16 al 18 luglio 1970.\nOspiti d'onore.\nCarlo Dapporto, Antonella Steni, Enrico Simonetti, Alberto Lupo, Pietro De Vico e The Showmen.\nOrganizzazione.\nDell'Ente per la Canzone Napoletana - Ente Salvatore Di Giacomo"}
{"id": "1318633", "revid": "585241", "url": "https://it.wikipedia.org/wiki?curid=1318633", "title": "Karekin I", "text": "Biografia.\nBattezzato Neshan Sarkissian, nacque a Kasab, in Siria, dove frequent\u00f2 la scuola elementare armena. Nel 1946 fu ammesso al Seminario Teologico del Catholicosato di Cilicia e nel 1949 fu ordinato diacono. Nel 1952 fu ordinato come prete celibe, assumendo il nome di Karekin.\nNel 1955 present\u00f2 la sua tesi di dottorato e fu elevato al grado ecclesiastico Vardapet. Nell'anno seguente fu membro della facolt\u00e0 del seminario teologico ad Antelias, in Libano. In seguito studi\u00f2 due anni teologia a Oxford e scrisse \"The Council of Chalcedon and the Armenian Church\", pubblicato nel 1965 a Londra.\nLa sua carriera avanz\u00f2 rapidamente e dopo diversi importanti e delicati incarichi fu eletto Catholicos del Catholicosato di Cilicia nel 1977, servendo come Catholicos Coadiutore fino alla scomparsa del Catholicos Khoren I, avvenuta nel 1983, quando divent\u00f2 pienamente Catholicos della Grande Casa di Cilicia. Come Catholicos fu molto attento all'educazione religiosa e modernizz\u00f2 e promosse il seminario teologico. Inoltre comp\u00ec numerosi viaggi: Libano, Siria, Iran, Cipro, Stati Uniti, Canada, Kuwait e gli stati arabi del Golfo.\nFu un attivo fautore dell'ecumenismo, con visite al Papa Giovanni Paolo II, all'Arcivescovo di Canterbury, alla Chiesa Riformata Svizzera, alle Chiese Luterane di Danimarca e Germania e a Shenouda III della Chiesa Copta.\nNel 1989 fu eletto presidente onorario del Consiglio delle Chiese del Medio Oriente.\nKarekin scrisse diversi libri in armeno, inglese e francese e pubblic\u00f2 diversi articoli e studi di teologia, armenistica, filosofia, etica e letteratura in diversi periodici.\nDopo la morte del Catholicos Vazgen I nel 1994, fu eletto, da un'Assemblea Ecclesiastica Nazionale composta da 400 delegati, Catholicos di tutti gli Armeni con il nome di Karekin I.\nNel novembre del 1998 si sottopose a una cura contro il cancro a New York. Aveva nominato l'arcivescovo Karekin Nersessian, il futuro Karekin II, Vicario Generale.\nKarekin I mor\u00ec a Echmiadzin il 29 giugno 1999."}
{"id": "1318638", "revid": "122503560", "url": "https://it.wikipedia.org/wiki?curid=1318638", "title": "Lorenzo Rocci", "text": "Biografia.\nEntr\u00f2 nella Compagnia di Ges\u00f9 nel 1880, si laure\u00f2 in lettere presso la Regia Universit\u00e0 di Roma nel 1890 - della commissione esaminatrice faceva parte anche il poeta Giosu\u00e8 Carducci - per dedicarsi poi all'insegnamento liceale presso il Nobile Collegio Mondragone di Frascati (ove fu titolare di cattedra nel 1899, tra il 1903 e il 1920 e tra il 1939 e il 1946).\nDal completamento degli studi e fino al 1939 padre Rocci ebbe come massima occupazione la stesura di un nuovo Vocabolario Greco-Italiano, che gli richiese oltre venticinque anni di lavoro, con il solo ausilio di schede dattiloscritte e appunti.\nL'opera tuttavia ebbe un tale successo da garantirgli la fama; tra gli altri papa Pio XII, in un messaggio autografo indirizzato personalmente allo studioso, ne lod\u00f2 gli alti meriti: \nLa prima edizione del suo \"Vocabolario greco-italiano\" risale al 1939, la terza e ultima riveduta dall'autore \u00e8 del 1943. Un'edizione completamente rielaborata, a cura di altri specialisti, \u00e8 uscita, sempre presso la Societ\u00e0 editrice Dante Alighieri, nel 2011."}
{"id": "1318639", "revid": "75435", "url": "https://it.wikipedia.org/wiki?curid=1318639", "title": "Grecista", "text": ""}
{"id": "1318645", "revid": "767487", "url": "https://it.wikipedia.org/wiki?curid=1318645", "title": "Carlo Facchini", "text": "Autore di testi e musiche, chitarrista fin dalla prima adolescenza, inizia a formarsi artisticamente presso il Teatro Laboratorio di Verona, diretto dal regista e drammaturgo Ezio Maria Caserta.\nFondatore del gruppo Tempi Duri (prodotto dall'etichetta discografica Fado di Fabrizio De Andr\u00e9 e Dori Ghezzi) nei primi anni 80 e di una nuova band, La Carboneria, nel 2009. Entrambi i progetti sono tuttora attivi.\nInsieme a Fabrizio De Andr\u00e9 scrive \"Cose che dimentico\", brano interpretato da De Andr\u00e9 insieme al figlio Cristiano e pubblicato nel dicembre 2005 nella raccolta postuma di Faber \"In direzione ostinata e contraria\".\nBiografia.\nIl suo amico Massimo Bubola lo presenta a Fabrizio De Andr\u00e9 intuendone le qualit\u00e0 compositivo/esecutive. Carlo Facchini firma, poco pi\u00f9 che adolescente, un contratto con l'etichetta discografica Fado, di propriet\u00e0 di Fabrizio De Andr\u00e9 e della moglie Dori Ghezzi. Lo fa con la band Tempi Duri, in cui entra anche Cristiano De Andr\u00e9, figlio di Fabrizio.\nDal 1980 al 1984 il gruppo svolge una serrata attivit\u00e0 discografica e live, imperniata proprio sulle composizioni scritte da Carlo Facchini. I risultati sono molto buoni: buoni piazzamenti in classifica per 2 singoli ed un LP, la partecipazione a varie edizioni del Festivalbar (1981, 1982, 1983) e vari tour in Italia e all'estero. Dopo questa intensa attivit\u00e0, Carlo Facchini lascia la band per assolvere il servizio militare, proprio nel momento in cui riceve la proposta di un nuovo contratto con la Targa Records (etichetta di Vasco Rossi) che quindi Carlo decide di non firmare.\nDopo lo scioglimento dei Tempi Duri, Facchini sceglie di tenersi per alcuni anni ai margini del mondo della musica, pubblicando solo in circostanze molto particolari. Nel frattempo alleva 4 figli e si dedica soprattutto all'attivit\u00e0 di autore e ad una ricerca artistica pi\u00f9 approfondita. \u00c8 di questi anni la collaborazione con il sound engineer e produttore statunitense Arne Frager, proprietario dei famosi Plant Studios di Sausalito, in California (Usa) e, in Italia, con il produttore Lucio Fabbri.\nCarlo Facchini \u00e8 anche produttore discografico dei Tra, band italo-tedesca che con il primo album guadagna le prime pagine di giornali e TG internazionali con il brano ed il videoclip shock \"Salve Regina\" che finisce sulle prime pagine dei giornali di tutto il mondo.\nNel 2009 fonda una nuova band: La Carboneria. Pubblica due cd, entrambi editi da Saifam e distribuiti da Halidon: \"Dai Tempi Duri alla Carboneria\" (marzo 2010) con la produzione di Lucio Fabbri ed \"Erba, Vento, Fuoco\" (giugno 2011), con produzione di Massimo Germini e Lucio Fabbri. Nel 2010 il brano di Facchini \"Italia Parte 2\" viene scelto dai ricercatori italiani come inno in occasione della protesta contro la Riforma Gelmini. Lo stesso music maker partecipa attivamente all'occupazione del tetto dell'universit\u00e0 di Roma, tra novembre e dicembre 2010. Per 15 giorni staziona sul tetto della facolt\u00e0 di Architettura dell'universit\u00e0 La Sapienza insieme a figure di spicco della cultura italiana (tra cui Antonello Venditti, da lui stesso invitato). In quei giorni dichiara: \u201cCredo che l'artista in questo momento debba tornare al sociale, smuovere le coscienze. Io sono qui per lottare contro un decreto legge che tarper\u00e0 fondi e mezzi alla scuola e ai ricercatori. Mi interesso del futuro dei miei figli e, di conseguenza, di tutti i giovani\u201d.\nIl 2009 \u00e8 anche l'anno di United Verona Artists, un progetto fortemente voluto da Facchini, con i cantautori Enrico Nascimbeni e Gilberto Lamacchi, per riunire tutti gli artisti veronesi per un lungo concerto al Teatro Romano di Verona. Durante la serata si sono esibite conoscenze dello stesso music maker veronese: Gigliola Cinquetti, Umberto Smaila, Jerry Cal\u00e0, Franco Oppini, Ivana Spagna, Veronica Marchi, Sonohra, Dioniso, Rudy Rotta, Filippo Perbellini. All'evento hanno partecipato anche attori come Fabio Testi, Lory Del Santo ed Eva Grimaldi.\nDopo molti concerti in giro per l'Italia, a partire dal 2013 Facchini porta le sue canzoni anche a Hong Kong ed in Cina. Lo fa grazie all'interessamento di un giornalista musicale cinese che lo invita per i primi concerti nelle aree di Shanghai, Ningbo e Meishan. Nel tour cinese, Facchini totalizza 4 concerti con una media di 30.000 spettatori l'uno.\nA partire dal 2007, Facchini inizia ad occuparsi intensamente anche di cinema. Nel 2007 fonda CineVerona, societ\u00e0 che si occupa di Casting per conto di produzioni cinematografiche e pubblicitarie nazionali ed internazionali. CineVerona si occupa prevalentemente di Casting per Film (\"Letters To Juliet\", \"Rockstar\"), Fiction (\"Bakhita\", \"Braccialetti Rossi\"), Talent Show, TV Spot e programmi televisivi.\n\u00c8 di settembre 2014 la notizia della composizione da parte di Carlo Facchini di una serie di canzoni per la trasmissione \"Casa Chievo\", in onda su Radio Universal, emittente ufficiale della squadra di calcio del Chievo Verona. Un contributo di Facchini, in parte legato alla stima ed amicizia che da anni lo lega al capitano del Chievo, Sergio Pellissier.\nDopo oltre 30 anni di blackout quasi totale, i Tempi Duri riprendono sorprendentemente la piena attivit\u00e0 nel 2014, effettuando \"3 uscite\" contemporanee in un solo giorno, il 27 gennaio 2015, con il nuovo album \"Canzoni Segrete\" (13 tracce + booklet), la pubblicazione dello storico album \"Chiamali Tempi Duri remastered\" (9 tracce + booklet) e la pubblicazione del cofanetto \"Canzoni Segrete Deluxe Edition\" (21 tracce + booklet) che racchiude entrambi gli album.\nCina ed Asia: Tra fine 2017 ed il 2018, invitato a ripercorrere un antichissimo viaggio tra Pechino, Kathmandu (Nepal) e Xi'an dal poeta cinese Zhang Chu (\u5f20\u521d), scrive e pubblica i 7 brani (uno per ciascun paese attraversato) che compongono la colonna sonora di \"\"Beyond Borders - A Monk's Incredible Adventures\" (San Duo Tang, Cina, 2019).\" Un film girato in 7 paesi dell'Asia Orientale (tra cui Cina, Nepal, India, Pakistan, Sri Lanka) e dedicato alla figura di Faxian, filosofo e monaco buddhista del 400 DC, noto per aver viaggiato a piedi alla ricerca del Buddha per circa 15.000\u00a0km, attraverso gl sconfinati deserti ed i piccoli villaggi che separavano Xi'an, antichissima citt\u00e0 cinese, dal Nepal, dall'India e, nella parte finale, dalla possibilit\u00e0 di portare a termine un desiderato ma arduo ritorno a morire in patria. Prodotto da Beijing SDT Media Co. Ltd, , per la regia di David Pan (\u6f58\u7eb3\u7ef4\u4ec0) e l'editing della giovane producer \u5468 \u5b87\u8fb0 (Zhou Yu Chen). Con la partecipazione, nell'inedito ruolo di attore protagonista, del popolarissimo poeta cinese \u5f20\u521d Zhang Chu (China, 2019)\nDiscografia.\nDischi e tour ufficiali.\nFacchini partecipa in veste di chitarrista e corista a 3 dei principali Tour di Fabrizio De Andr\u00e9. Inoltre suona un centinaio di concerti in Italia con La Carboneria ed altrettanti, sia in Italia che all'estero, con i Tempi Duri. Altri live che pu\u00f2 annoverare sono quelli con Massimo Bubola, Cristiano De Andr\u00e9, i Tra, Mauro Pagani.\nCollaborazioni artistiche.\nFacchini, durante la sua ormai lunga carriera, ha collaborato con Mark Harris, Dori Ghezzi, Mauro Pagani, Lucio Violino Fabbri, Alice, Andrea Parodi (ex Tazenda), Fabrizio Consoli, i Tra, Gigi Marras, Dolcenera, Noise Criteria, Gianni Morandi, Federico Trojani, Allan Goldberg ed altri artisti o produttori discografici. Autore di canzoni (testi e musiche) pubblicate, anche al di fuori della propria discografia, con Fabrizio De Andr\u00e9 (\"Cose che Dimentico\"), Massimo Bubola, Cristiano De Andr\u00e9, Oscar Avogadro, Oscar Prudente, Pier Michelatti, Gigi Giuffrida ed Eugenio Finardi.\nDiscografia ufficiale.\nCon i TEMPI DURI\n45 giri\n45 giri promozionali.\nProgetti con altre etichette\nCon LA CARBONERIA"}
{"id": "1318648", "revid": "1605525", "url": "https://it.wikipedia.org/wiki?curid=1318648", "title": "Atti di Simone e Giuda", "text": "Gli Atti di Simone e Giuda sono un apocrifo del Nuovo Testamento relativo agli apostoli Simone e Giuda, scritto in latino nel IV-V secolo. Il testo \u00e8 pseudoepigraficamente attribuito al leggendario Abdia, primo vescovo di Babilonia.\nIl testo descrive predicazione, miracoli e martirio dei due apostoli in Persia e Babilonia. Simone sarebbe stato segato a met\u00e0.\nDato l'avanzato periodo di composizione e lo stile eccessivamente favolistico l'apocrifo non pu\u00f2 essere considerato un fedele resoconto storico, sebbene non si possa escludere una ripresa di precedenti tradizioni orali."}
{"id": "1318649", "revid": "2015336", "url": "https://it.wikipedia.org/wiki?curid=1318649", "title": "Giovanni Angelo Ossoli", "text": "Figlio di Filippo Ossoli e di Maria Anna Cleter, discendente della casata dei marchesi Ossoli, una famiglia proveniente dalla Lombardia e stabilitasi a Roma nel 1500, e che in seguito acquist\u00f2 il feudo di Pietraforte.\nBello, alto, di scarsa cultura ma di ideali mazziniani, nel 1847 incontra la giornalista e scrittrice statunitense Margaret Fuller, con la quale former\u00e0 una solida unione, anche allietata dalla nascita del figlio Angelo Eugenio Filippo (nato a Rieti il 5 settembre 1848).\nAllo scoppio della rivolta che porter\u00e0 alla Repubblica Romana, Giovanni Angelo Ossoli \u00e8 sergente della Guardia Civica, la quale ai primi del 1849 \u00e8 mobilizzata. \u00c8 arruolato nella 2\u00aa Compagnia del 1\u00ba Battaglione e combatter\u00e0 sulle mura vaticane a difesa dell'Urbe dalle truppe assedianti del generale Oudinot guadagnandosi sul campo il grado di capitano.\nDopo la caduta della citt\u00e0, accorre a Rieti con la moglie per riprendere il figlio lasciato l\u00ec a balia, quindi si rifugia a Firenze per poi imbarcarsi a maggio del 1850 da Livorno alla volta di New York. Tutta la famiglia perir\u00e0 nel naufragio della nave incagliatasi nelle secche di Fire Island, vicino a Long Island. Solo il corpo del bambino sar\u00e0 recuperato."}
{"id": "1318651", "revid": "767487", "url": "https://it.wikipedia.org/wiki?curid=1318651", "title": "Abandoned", "text": "Gli Abandoned sono una band thrash metal tedesca nata a Darmstadt nel 1999.\nStoria.\nNati nel 1999 a Darmstadt, l'anno successivo pubblicano il loro primo demo intitolato \"Forcefed\". Tre anni dopo hanno creato un altro demo \"Misanthrope\", e proprio grazie a questo lavoro la band riesce a colpire l'etichetta Dockyard1 che decide di proporre un contratto alla band.\nHanno suonato al Earthshaker Fest, al Wacken Open Air e Rock Hard Festival.\nNel 2006 la band pubblica il suo album d'esordio: \"Thrash Notes\". Il disco si presenta come un lavoro con elementi riconducibili al thrash anni ottanta della Bay Area riproposti comunque in chiave pi\u00f9 moderna. L'anno successivo la band d\u00e0 alle stampe il suo secondo disco \"Thrash You\".\nNel 2008 il batterista Konrad Cartini e il chitarrista Holger Ziegler lasciano la band e vengono sostituiti rispettivamente dall'ex batterista dei Destruction, Sven Vormann, e da Fabian Schwarz."}
{"id": "1318653", "revid": "287204", "url": "https://it.wikipedia.org/wiki?curid=1318653", "title": "Apitossina", "text": "Lapitossina, o veleno d'ape, \u00e8 un liquido di sapore prima dolciastro e poi amaro, limpido e incolore, solubile in acqua ma non in alcol. La porzione attiva del veleno \u00e8 costituita da una complessa miscela di proteine che provoca un'infiammazione locale ed agisce come anticoagulante. Il veleno \u00e8 prodotto dall'apparato velenifero dell'ape posto nell'addome delle api operaie e ottenuto dalla miscela di secrezioni sia acide che basiche. L'apitossina, risultato della miscela, \u00e8 acida (pH da 4,5 a 5,5). La densit\u00e0 \u00e8 di 1,13. Un'ape pu\u00f2 iniettare circa 0,1-0,2\u00a0mg di veleno attraverso il suo pungiglione. L'apitossina \u00e8 simile al veleno dei serpenti e alla tossina dell'ortica. Si stima che circa l'1% della popolazione sia allergica alle punture delle api. L'apitossina pu\u00f2 essere neutralizzata dall'etanolo, ma non dalle alte o basse temperature.\nComponenti dell'apitossina.\nLa melittina \u00e8 il componente principale dell'apitossina poich\u00e9 rappresenta il 52% dei peptidi del veleno. La melittina \u00e8 un potente agente anti-infiammatorio che induce l'organismo alla produzione di cortisolo. Previene anche la distruzione delle cellule in caso di forte infiammazione.\nL'apamina accresce la produzione di cortisolo nelle ghiandole surrenali. L'apamina agisce anche come neurotossina.\nL'adolapina rappresenta il 2-5% dei peptidi, agisce come anti-infiammatorio e analgesico in quanto blocca la cicloossigenasi.\nLa fosfolipasi A2 rappresenta il 10-12% dei peptidi ed \u00e8 l'elemento pi\u00f9 distruttivo dell'apitossina. \u00c8 un enzima che riesce a degradare i fosfolipidi di cui sono composte le membrane cellulari. Provoca anche una riduzione della pressione sanguigna ed inibisce la coagulazione del sangue. Fosfolipasi A2 attiva anche l'acido arachidonico che viene metabolizzato nel cicloossigenasi formando prostaglandine. Le prostaglandine regolano la risposta infiammatoria dell'organismo. Il veleno delle vespe contiene fosfolipasi A1\nLa ialuronidasi rappresenta l'1-3% dei peptidi, provoca la dilatazione dei capillari che a sua volta \u00e8 la causa dell'allargamento dell'infiammazione.\nLe istamine rappresentano lo 0,5-2% ed sono coinvolte nel meccanismo di risposta allergica.\nLe dopamine e noradrenaline rappresentano l'1-2% e provocano l'aumento della frequenza cardiaca.\nI proteasi-inibitori rappresentano il 2% e agiscono come anti-infiammatorio e provocano l'arresto del flusso sanguigno.\nEffetti della puntura dell'ape.\nIl pungiglione dell'ape operaia \u00e8 dotato di uncini e quindi, una volta conficcato nei tessuti epiteliali elastici dei mammiferi come l'uomo, vi rimane. L'ape non \u00e8 pi\u00f9 in grado di liberarsi finch\u00e9, lacerando i tessuti, lascia il pungiglione, l'apparato velenifero e una parte delle viscere dove si trovano. Le contrazioni dell'apparato velenifero continuano dopo il distacco e quindi, per evitare che il veleno continui a fluire, occorre rimuovere prontamente il pungiglione. L'ape muore nel giro di 4 minuti. La puntura provoca un dolore acuto per pochi minuti quindi arrossamento, edema e gonfiore con riscaldamento dei tessuti per circa 48 ore e infine prurito nella fase terminale.\nLe punture pi\u00f9 pericolose per i soggetti non ipersensibili sono quelle all'interno della bocca poich\u00e9 il rigonfiamento della laringe o della base della lingua pu\u00f2 portare all'ostruzione delle vie respiratorie e quindi al soffocamento. Una buona precauzione, in questo caso, \u00e8 quella di verificare l'assenza di insetti sulla superficie dei frutti raccolti direttamente dalle piante. Sono pericolose anche le punture attorno o direttamente sull'occhio.\nPer i soggetti ipersensibili le conseguenze possono essere molto gravi e quindi per approfondire l'argomento si consiglia di consultare un medico specialista di fiducia, i centri specializzati sulle punture degli insetti e la letteratura specialistica.\nBiologia.\nSono dotate di pungiglione e apparato velenifero solo le femmine dell'ape (operaie): i fuchi ne sono sprovvisti. L'ape regina tuttavia ha un pungiglione modificato rispetto a quello delle operaie, adatto solo per i combattimenti con le altre regine o per uccidere le larve nelle celle reali. Le operaie iniziano a produrre veleno nei primi giorni di vita fino a raggiungere la produttivit\u00e0 massima al 15\u00ba giorno d'et\u00e0. Mentre le api giovani non pungono se non importunate, le api anziane sono pi\u00f9 aggressive e perci\u00f2 incaricate della difesa dell'alveare. La sacca velenifera contiene circa 0,3\u00a0mg di veleno.\nModalit\u00e0 di raccolta del veleno d'ape.\nLa raccolta del veleno d'ape avviene inducendo le api, con scariche elettriche a bassa tensione, ad estroflettere il pungiglione e quindi ad emettere il veleno. Utilizzando un apposito telaio collegato ad un dispositivo elettrico gli apicoltori ottengono la deposizione del veleno su una lastra di vetro senza che il pungiglione rimanga conficcato nel sovrastante telo di nylon. Una volta essiccato sulla lastra il veleno viene raschiato e conservato sotto forma di cristalli.\nTerapia con veleno d'ape.\nLa terapia con veleno d'ape viene utilizzata da taluni come cura per i reumatismi ed i dolori articolari grazie alle sue propriet\u00e0 anticoagulanti e anti-infiammatorie. Viene usata anche per desensibilizzare le persone allergiche alle punture degli insetti. La terapia con veleno d'ape pu\u00f2 essere somministrata anche sotto forma di pomata sebbene potrebbe risultare meno efficace della somministrazione attraverso la puntura delle api vive.\nIn omeopatia il veleno d'ape viene utilizzato per produrre il rimedio Apis mellifera."}
{"id": "1318656", "revid": "1366113", "url": "https://it.wikipedia.org/wiki?curid=1318656", "title": "Parente", "text": ""}
{"id": "1318658", "revid": "827882", "url": "https://it.wikipedia.org/wiki?curid=1318658", "title": "Triumph Stag", "text": "La Triumph Stag \u00e8 una coup\u00e9-convertibile 2+2 britannica prodotta dalla Triumph Motor Company tra il 1970 e il 1977. Disegnata da Giovanni Michelotti, venne pensata soprattutto per il mercato statunitense, per competere con Mercedes Benz SL (R107). Poich\u00e9 di dimensioni e motorizzazione generosi, \u00e8 adatta pi\u00f9 all'uso turistico che a quello sportivo.\nIl design.\nDi linea sobria ed elegante, coniuga le forme squadrate tipiche degli anni settanta con alcune flessuosit\u00e0 laterali; elemento distintivo \u00e8 il roll-bar fisso con una curiosa forma a T. Una traversa a centro vettura collega il parabrezza al roll-bar in ossequio agli standard di sicurezza americani. Anche l'autotelaio ne trae beneficio perch\u00e9 viene incrementata cos\u00ec la rigidit\u00e0 torsionale.\nL'hardtop rimovibile in lamiera fu un accessorio molto popolare sulle prime \"Stag\" e perci\u00f2 divenne di serie poco dopo. Nella versione per il mercato americano, la \"Stag\" veniva dotata di serie dell'hardtop in lamiera e curiosamente proposta come una \"\"Coup\u00e9 2+2 trasformabile in Cabriolet\".\nL'auto nacque da un esercizio di stile di Michelotti sulla base della Triumph 2000 berlina prima serie del 1964. La vettura venne prestata al designer dal capo-ingegnere Triumph Harry Webster, amico dello stilista al punto da chiamarlo affettuosamente \"Micio\"\". La loro intesa era tale che se Webster avesse gradito il prototipo lo avrebbe potuto utilizzare come base per un nuovo modello Triumph. Webster grad\u00ec il prototipo a tal punto da portarlo con s\u00e9 in Inghilterra per avviarne la produzione. Alla fine il prototipo aveva stilisticamente poco in comune con la berlina da cui derivava ma ne manteneva l'autotelaio invariato con le sospensioni e la trasmissione.\nOltretutto alla Triumph piacque a tal punto il design della Stag da rivolgersi proprio a Michelotti per trasferire le linee di questo modello sulla versione MkII delle berline ed Estate Triumph 2000/2500.\nProgettazione.\nIl progetto iniziale era basato intorno al 6 cilindri 2,5 litri della berlina, ma Harry Webster pens\u00f2 di destinare alla Stag, alle grandi berline e alle station wagon un nuovo motore V8 con alberi a camme in testa (OHC) da 2,5 litri ad iniezione (PI sta per \"Petrol Injection\") progettato in Triumph. Nel 1968 sotto la direzione del successore di Harry Webster, Spen King, il nuovo V8 Triumph OHC 2,5 PI venne portato a 2997\u00a0cm\u00b3 (3,0 litri) per aumentare la coppia. Per soddisfare gli standard di emissione negli Stati Uniti, un target di mercato chiave, il fastidioso e inaffidabile sistema d'iniezione meccanica venne abbandonato in favore di una coppia di carburatori Zenith-Stromberg 175 CDSE.\nUno degli obiettivi principali della strategia di ingegneria Triumph era quello di creare una famiglia di motori di dimensioni diverse intorno ad un albero motore comune. Ci\u00f2 avrebbe consentito la produzione di propulsori di capacit\u00e0 compresa tra 1,5 e 4 litri, la condivisione di molte parti, offrendo economie di scala e sulla formazione dei meccanici. Un certo numero di propulsori di questa serie \u00e8 entrato in produzione, in particolare, oltre al V8, il taglio di quest'ultimo in un motore a quattro cilindri utilizzato nelle successive Triumph Dolomite e Triumph TR7, e una variante prodotta da \"StanPart\" fu inizialmente utilizzata nella Saab 99.\nA volte descritto come due motori a quattro cilindri insieme, il V8 Stag fu il primo di questa famiglia di motori a entrare in produzione, quindi \u00e8 pi\u00f9 corretto dire che le versioni successive 4 cilindri fossero mezzo motore Stag (la met\u00e0 sinistra) anzich\u00e9 il contrario. La necessit\u00e0 di mantenere la componentistica di serie, port\u00f2 ad una prudenziale limitazione della potenza specifica in 48,3 CV/litro.\nIn certi casi \u00e8 stato dichiarato che si sia provato ad utilizzare il collaudato V8 Rover interamente in alluminio, progettato originariamente dalla Buick, ma che non si sarebbe adattato al vano motore della nuova vettura. Tuttavia questo non corrisponde a verit\u00e0 perch\u00e9 ci sono stati tentativi, peraltro andati a buon fine, di montare questo motore sulla nuova vettura. La decisione finale di andare con il V8 Triumph era probabilmente guidata dalla strategia di progettazione pi\u00f9 ampia e dal fatto che le diverse caratteristiche di peso e di coppia del V8 Rover-Buick avrebbero comportato la sostanziale reingegnerizzazione quando invece era quasi pronta per la concessionaria. Inoltre la Rover, sempre di propriet\u00e0 della British Leyland, potrebbe non essere stata in grado di fornire il numero necessario di motori V8 per corrispondere alla produzione anticipata della Stag.\nCome sui modelli Triumph 2000/2500, con cui condivideva l'autotelaio, la Triumph Stag aveva sospensioni completamente indipendenti con schema MacPherson davanti, semi-bracci oscillanti longitudinali al posteriore. I freni, a disco all'anteriore e a tamburo al posteriore, erano servoassistiti, cos\u00ec come era servoassistito lo sterzo a cremagliera. \nProduzione.\nLa vettura venne lanciata con un anno di ritardo rispetto al previsto, nel 1970, ottenendo un caloroso benvenuto ai vari saloni automobilistici internazionali. La Stag acquisit\u00f2 per\u00f2 rapidamente una reputazione di inaffidabilit\u00e0 meccanica, di solito a causa del surriscaldamento. Questi problemi sono da attribuire ad una variet\u00e0 di cause.\nIn primo luogo, la decisione di voler fare un progetto comune con pi\u00f9 parti intercambiabili ha dato origine a problemi di carattere ingegneristico. Ad esempio, la pompa dell'acqua venne posta nella parte alta del motore e se questo diventava caldo nel traffico, il refrigerante fuoriusciva dal sistema tramite il vaso di espansione e il livello del liquido scendeva sotto il livello della pompa. Ci\u00f2 faceva s\u00ec che il refrigerante non arrivasse alla pompa, causandone il rapido guasto. Guasti alla pompa dell'acqua si verificarono anche a causa degli alberi di rinvio alla pompa mal temprati, che si consumavano prematuramente.\nUna seconda causa di problemi al motore \u00e8 la scelta dei materiali in fase di progettazione: il blocco motore \u00e8 in ghisa mentre le testate sono in alluminio, una miscela che richiede l'uso di antigelo anticorrosione tutto l'anno. Questa accortezza non \u00e8 stata mai attuata n\u00e9 dai proprietari, n\u00e9 dalla rete di concessionarie e officine autorizzate Triumph. Di conseguenza le testate vennero attaccate dalla corrosione elettrolitica, in questo modo particelle in lega d'alluminio corrose dall'acqua venivano distribuite all'interno del motore causandone guasti, malfunzionamenti e soprattutto usura prematura.\nUna terza causa di problemi \u00e8 stato l'uso di lunghe catene di distribuzione a rulli simplex, che prima si allentavano e poi si rompevano, spesso in meno di 25.000 miglia (40.200\u00a0km), con conseguenti danni costosi. Anche prima di rompersi, una catena di distribuzione allentata faceva saltare la giusta messa in fase facendo alzare e abbassare le valvole nella sequenza sbagliata, colpendo i pistoni e danneggiandoli.\nUn altro problema con le testate era la disposizione delle viti di fissaggio della testa al blocco dei cilindri, di cui una met\u00e0 verticale e l'altra met\u00e0 angolata. Le viti angolate riscaldate e raffreddate, si espandevano e contraevano con coefficienti e tempi diversi dalle testate in lega, causando forze con componente trasversale che portavano alla rottura prematura delle guarnizioni della testata. Lo scopo di questa disposizione era di ridurre i costi di produzione, perch\u00e9 consentiva di montare la testata sul motore con il coperchio dei bilancieri avvitato; ci\u00f2 avrebbe dovuto consentire di assemblare completamente la testata prima di montarla sul motore, ma ci si rese conto che ci\u00f2 non era possibile a causa del montaggio della catena di distribuzione e della regolazione della fasatura delle camme che richiedeva la rimozione dei coperchi dei bilancieri.\nInfine, anche se i blocchi motore di pre-produzione furono realizzati con buone fusioni, le fusioni di quelli montati sulle vetture di serie vennero eseguite molto male in un impianto turbato da agitazioni sindacali e controllo di qualit\u00e0 scadente. Bassi standard di produzione hanno anche dato luogo a deformazioni della testata che hanno limitato il flusso del liquido di raffreddamento, portando al surriscaldamento.\nQuesta combinazione di difetti di progettazione, produzione e manutenzione hanno causato un gran numero di guasti del motore. La rivista americana TIME ha valutato la Triumph Stag come uno delle 50 peggiori auto mai realizzate.\nA quel tempo, British Leyland non ha fornito un budget sufficiente per correggere i pochi difetti di progettazione del V8 Triumph 3,0 litri monoalbero in testa. Inoltre la Stag \u00e8 stata sempre una macchina relativamente rara: la British Leyland aveva circa 2.500 concessionari in Inghilterra e un totale di circa 19.000 modelli vennero venduti nel Regno Unito, ci\u00f2 significa che ognuno mediamente ne ha venduto solo sette o otto esemplari durante tutto il ciclo di produzione della macchina, circa uno all'anno. Questo implicava che poche officine sapevano riconoscere e diagnosticare la causa dei vari problemi delle Stag difettose. Molti proprietari hanno semplicemente sostituito il motore, spesso con il V8 Rover, il V6 Essex Ford, V6 Buick 231 o con il motore 6 cilindri Triumph attorno al quale la vettura era stata originariamente progettata.\nLa maggior parte delle vetture venne dotata di un cambio automatico a 3 marce Borg-Warner. L'altra opzione era un cambio derivato degli antichi cambi Triumph TR2 che era stato modificato e migliorato nel corso degli anni per l'uso sulle TR4 / A / IRS / TR5 / 250/6 allungando il primo rapporto di trasmissione. Con i primi cambi manuali a 4 marce poteva essere ordinato con un'overdrive A-Type Laycock e su quelle successive un'unit\u00e0 J-Type Laycock. L'overdrive optional \u00e8 molto diffuso in quanto il numero di giri del motore scende in modo significativo in 3\u00aa e 4\u00aa marcia.\nOltre alla scelta delle trasmissioni c'erano pochi optional installati in fabbrica: sulle prime vetture gli acquirenti potevano scegliere se avere la macchina dotata di solo soft-top, solo hard-top (con vano porta-capote vuoto) o con entrambi. Le automobili successive sono state fornite con entrambe le coperture di serie. Tre modelli diversi di cerchi venivano offerti, quelli standard erano ruote in acciaio con borchie \"Rostyle\", come optional erano disponibili sia cerchi in lega a cinque razze che le tradizionali ruote a raggi con fissaggio monodado. Questi ultimi sono stati pi\u00f9 comunemente trovati sulle Stag da esportazione, in particolare quelle vendute in Nord America.\nGli alzacristalli elettrici, servosterzo e servofreno erano di serie. Altri optional erano l'aria condizionata, un portapacchi, ammortizzatori speciali Koni, tappetini a pelo lungo e fendinebbia Lucas Square Eight.\nMolti optional aftermarket vennero prodotti per questo modello, la maggior parte dei quali sono stati installati dai rivenditori come optional di fabbrica. Piuttosto insolita per una vettura da turismo a 4 posti, l'elenco degli accessori includeva una piastra di protezione della coppa dell'olio che non fu mai prodotta. Questo fu probabilmente un omaggio ai successi nei rally della Triumph.\nLa produzione venne interrotta nel 1977, dopo 25.877 esemplari; di questi 6780 erano modelli da esportazione tra i quali 2871 andarono negli Stati Uniti.\nL'ultima Stag prodotta (targata BOL88V) \u00e8 conservata presso l'Heritage Motor Centre di Gaydon.\nSostituzione.\nLa Stag non \u00e8 mai stata sostituita direttamente. La British Leyland aveva pianificato un modello equivalente che ne avrebbe raccolto l'eredit\u00e0, la Lynx, sotto forma di una derivata dalla vettura sportiva Triumph TR7. La Lynx utilizza la piattaforma della TR7 con un interasse allungato di 12 pollici per ospitare dei sedili posteriori e aveva una carrozzeria coupe fastback. La potenza sarebbe venuta dal solito V8 Rover 3,5 litri in alluminio accoppiato alla scatola del cambio e all'assale posteriore della Rover SD1. La Lynx fu vicinissima alla produzione con il lancio programmato per il 1978, ma la chiusura improvvisa della fabbrica Triumph a Speke dove l'auto doveva essere costruita e le nuove politiche attuate dal nuovo amministratore delegato di BL, Michael Edwardes, hanno portato alla cancellazione del progetto.\nCuriosit\u00e0.\nLa Triumph previde una versione coup\u00e9-fastback basata sulla Stag per completarne la gamma, nello stesso modo in cui la pi\u00f9 piccola coup\u00e9 GT6 era basata sulla Spitfire. Nel 1970 Michelotti convert\u00ec due prototipi in coup\u00e9 a due porte disegnando una linea con richiami molto chiari alla GT6, compresa la forma dei finestrini posteriori e linea del tetto e gli sfoghi d'aria viziata a forma di 'branchie' sul montante posteriore. Successivamente la Triumph costru\u00ec un unico esemplare di Stag coup\u00e9, denominato Fastback, basato sul disegno di Michelotti ma con differenze di dettaglio per avvicinarsi di pi\u00f9 alla Stag di produzione, ma nel 1971 la British Leyland decise di non far continuare il progetto.\nUn certo numero di Stag venne costruito con il sistema di trazione integrale FF (Ferguson Formula) sviluppato dalla Ferguson Research e gi\u00e0 sperimentato sulla Jensen FF. Una Stag venne dotato del sistema FF dalla Triumph stessa durante lo sviluppo, ma venne scartata e poi riconvertita in vettura di serie. Vennero approntate altre due Stag 4WD nel 1972 dalla FF Developments, una societ\u00e0 separata a cui la stessa Ferguson aveva concesso in licenza la tecnologia per la conversione di vetture stradali esistenti in auto a trazione integrale. Le vetture (una manuale, una automatica) vennero commissionate dalla GKN per lo sviluppo e il collaudo di sistemi a trazione integrale. In entrambe venivano sfruttavi differenziali autobloccanti collegati da un giunto viscoso al cambio e lo stesso sistema frenante antibloccaggio Dunlop Maxaret utilizzato dalla Jensen. Le vetture differivano visivamente da quelle standard per un ampio rigonfiamento al centro del cofano perch\u00e9 il motore doveva essere montato leggermente pi\u00f9 in alto nel vano motore per accogliere il differenziale e i semiassi anteriori. Entrambe queste vetture sono sopravvissute.\nSean Connery nei panni di James Bond nel film Una cascata di diamanti utilizza ad Amsterdam una Triumph Stag del 1970 per sostituirsi ad un contrabbandiere di diamanti."}
{"id": "1318664", "revid": "58894", "url": "https://it.wikipedia.org/wiki?curid=1318664", "title": "BMW 700", "text": "La BMW 700 \u00e8 un modello di automobile economica costruito in varie versioni dalla casa automobilistica tedesca BMW tra il 1959 ed il 1965.\nStoria.\nNata dalla positiva esperienza della BMW 600 con la quale si era dimostrata la bont\u00e0 dell'accoppiamento di un corpo vettura leggero con il motore boxer di derivazione motociclistica, la BMW 700 \u00e8 la prima automobile economica, interamente realizzata dalla casa bavarese nel secondo dopoguerra.\nInizialmente, nel 1959, venne proposta nelle versioni a due posti Coup\u00e9 (nome in codice \"E119\") e Cabriolet (nome in codice \"E110\"), dal 1960 verr\u00e0 anche costruita nella versione Berlina due porte a quattro posti, denominata \"Limousine\" (nome in codice \"E107\").\nI modelli, caratterizzati dalle linee sobrie create da Giovanni Michelotti, otterranno un grande successo di vendite che risollever\u00e0 l'azienda dalla grave crisi finanziaria in cui era caduta per l'errata scelta di produrre, nei primi anni cinquanta, lussuose automobili come la 501, la 502, la 503 e la 507, difficilmente proponibili nella devastata economia europea di quegli anni e poco gradite dal pubblico statunitense a causa dei recenti trascorsi di belligeranza.\nGrazie ai capitali ed alla popolarit\u00e0 acquisita prima con la 600 e poi con la 700, la BMW riusc\u00ec ad abbandonare la produzione di vetture economiche per ritornare nella cerchia dei costruttori di automobili lussuose e sportive, investendo le nuove risorse nel progetto Neue Klasse.\nSul mercato italiano la BMW 700 ebbe scarsa fortuna, a causa del lungo periodo di attesa per la consegna di oltre quattro mesi e, soprattutto, in ragione dell'elevato prezzo di acquisto (956.000 Lire franco concessionario e addirittura 1.235.000 Lire per la \"Coup\u00e9 Sport\", nel 1961) che risultava ben superiore alle concorrenti vetture nazionali.\nLa gamma si arricch\u00ec nel 1962 della versione \"Luxus\", presentata al salone di Ginevra e riservata alla sola berlina, che si distingueva per le maggiori dimensioni, dovute ad un aumento generale della lunghezza di 32 cm (interasse aumentato di 16\u00a0cm) e per gli equipaggiamenti. Ne fu prodotta anche una versione semplificata, meno rifinita, ma sempre con passo allungato. Con la \"LS Luxus\", la casa di Monaco volle proporre un modello che colmasse il vuoto presente tra le 700 pi\u00f9 semplificate e le nuove berline della Neue Klasse nate nel 1961.\nL'importanza storica della BMW 700 \u00e8 stata notevole e va di pari passo con quelle della BMW Isetta e della BMW 600: se queste ultime hanno permesso all'afflitta popolazione tedesca di motorizzarsi a costi minimi, la 700 ha permesso, sempre a costi non molto alti, di poter avere una vera vettura e di poter credere in essa anche grazie ai suoi vari exploit, soprattutto in campo sportivo. In ogni caso, queste tre vetture hanno permesso alla casa bavarese di rialzarsi dopo i duri colpi commerciali e post-bellici.\nCaratteristiche estetiche.\nCome la BMW 600, sua diretta antenata, e come la BMW 250, versione tedesca della Iso Isetta prodotta su licenza, anche la BMW 700 si distaccava dall'abituale produzione di fascia alta della casa dell'elica; a differenza delle due precedenti piccole vetture, sfoggiava per\u00f2 un design pi\u00f9 classico e tradizionale, frutto della matita del designer italiano Michelotti: nella versione berlina a due porte \"Limousine\", la linea appare molto equilibrata e persino elegante, grazie alle sue linee tese e spigolose. Anche nel caso della BMW 700, troviamo caratteristiche estetiche che la discostavano dall'abituale produzione BMW, come per esempio l'assenza di una calandra a \"doppio rene\", caratteristica che distingueva tutte le vetture dell'azienda. Il frontale, in questo modo, somigliava a quelli delle vetture FIAT, se non fosse per il piccolo stemma posto al centro del muso. La coda rispecchiava lo stile delle auto europee di quegli anni, con un accenno di pinne posteriori e fari sottili a sviluppo verticale. Sempre in coda troviamo le prese d'aria per il raffreddamento del piccolo bicilindrico da 0,7 litri.\nNel complesso, la linea appare pi\u00f9 filante nella versione coup\u00e9, la prima ad essere commercializzata, sebbene l'abitabilit\u00e0 posteriore risultasse pi\u00f9 precaria.\nUn discorso a parte merita la versione cabriolet, pi\u00f9 costosa e rifinita. La sua linea era opera di Baur, da sempre uno specialista nel disegnare BMW con carrozzeria scoperta.\nAttivit\u00e0 sportiva.\n\u00c8 stata costruita anche una versione da competizione della 700 Coup\u00e9, denominata 700 CS, la quale montava un nuovo carburatore e beneficiava di un aumento del rapporto di compressione. \nIn questo modo, la potenza massima passava da 30 a 40 CV e faceva della 700 CS la base per una vettura da usare nelle gare agonistiche, e che si aggiudic\u00f2 numerose manifestazioni, quali il \"Campionato Tedesco della Montagna\" e la \"Coppa Europea Turismo\", grazie anche a piloti come Hans Stuck, Hubert Hahne e Jacky Ickx. \nSempre per quanto riguardava l'attivit\u00e0 sportiva, dalle 700 con carrozzeria di serie, furono derivate anche delle versioni con carrozzeria barchetta denominate 700 RS."}
{"id": "1318669", "revid": "200434", "url": "https://it.wikipedia.org/wiki?curid=1318669", "title": "Franco Montanari", "text": "\u00c8 noto per aver curato il \"GI - Vocabolario della lingua greca\", edito da Loescher a partire dal 1995, a capo di un gruppo di trenta ricercatori.\nBiografia.\n\u00c8 stato allievo del professor Domenico Magnino al liceo classico Ugo Foscolo di Pavia; in seguito ha frequentato l'Universit\u00e0 di Pisa e la Scuola Normale Superiore di Pisa, dove si \u00e8 laureato con Graziano Arrighetti in Letteratura greca nel 1973; presso la Facolt\u00e0 di Lettere dell'Universit\u00e0 di Pisa dal 1977 al 1983 \u00e8 stato docente incaricato di Filologia bizantina e dal 1983 al 1986 professore associato di Grammatica greca.\nNel 1986 \u00e8 passato all'Universit\u00e0 di Genova, come professore ordinario prima di Lingua e letteratura greca, presso la Facolt\u00e0 di Magistero, e poi, dal 1991 al 2020, di Letteratura greca presso la Facolt\u00e0 di Lettere (oggi Scuola di Scienze Umanistiche). La sua attivit\u00e0 scientifica riguarda principalmente la filologia omerica nell'antichit\u00e0. Ha indagato il rapporto tra il Peripato e Alessandria nella tradizione grammaticale antica, sostenendo la tesi della continuit\u00e0.\nMembro del Bureau e tesoriere della FIEC (\"F\u00e9d\u00e9ration Internationale des Associations des \u00c9tudes Classiques\"), ha fatto parte del Comitato internazionale dei IX, X e XII comitati internazionali della FIEC (Pisa 1989, Qu\u00e9bec 1994, Brasile 2004); \u00e8 inoltre membro della SIBC (\"Societ\u00e9 Internationale de Bibliographie Classique\"), direttore del CIAPh (Centro italiano dell'Ann\u00e9e philologique), del consiglio scientifico del Centro Studi sui papiri e i documenti antichi \"G. Vitelli\" dell'Universit\u00e0 di Firenze e del comitato scientifico del \"Corpus dei Papiri Filosofici greci e latini\", pubblicato dall'Accademia \"La Colombaria\" di Firenze. \u00c8 membro dell\"'Advisory Board\" della \"Bibliotheca scriptorum Graecorum et Romanorum Teubneriana\", la pi\u00f9 prestigiosa collana di edizioni critiche dei testi greci e latini.\nHa partecipato a diversi progetti di ricerca in ambito nazionale e internazionale (\"Lessico dei Grammatici Greci Antichi\", \"Poor Attested Words in Ancient Greek\", \"Catalogus Philologorum Classicorum\", confluiti nel progetto \"Aristarchus\" dell'Universit\u00e0 di Genova; \"Enciclopedia dell'antico\" Einaudi) e pubblicato oltre centocinquanta lavori, oltre a far parte del comitato scientifico di alcune riviste specialistiche.\nDal 2003 al 2009 \u00e8 stato presidente dell'Associazione Normalisti. Dal 2009 dirige la \"Rivista di filologia e di istruzione classica\"."}
{"id": "1318671", "revid": "22475", "url": "https://it.wikipedia.org/wiki?curid=1318671", "title": "Crosta lattea", "text": "La crosta lattea \u00e8 una forma di dermatite seborroica che interessa solitamente la cute del lattante."}
{"id": "1318673", "revid": "436907", "url": "https://it.wikipedia.org/wiki?curid=1318673", "title": "It's Raining Men", "text": "It's Raining Men \u00e8 una canzone scritta da Paul Jabara e Paul Shaffer e originariamente interpretata dalle Weather Girls nel 1982. \nLa canzone era stata proposta a diverse artiste, tra cui Donna Summer, Grace Jones, Diana Ross, Cher, Chaka Khan, Teena Marie, Gloria Gaynor e Barbra Streisand prima di essere affidata al gruppo. \nSono state fatte varie cover di questa canzone, tra cui la stessa Martha Wash delle Weather Girls in un duetto con RuPaul nel 1998, Geri Halliwell nel 2001 e le Young Divas nel 2006. \n\u00c8 considerata un classico nel suo genere e, per i suoi contenuti, \u00e8 diventato un inno gay.\nLa versione originale.\nLa versione originale delle Weather Girls arriv\u00f2 in testa alla classifica \"U.S. Disco Chart\", debuttando nell'ottobre 1982. \u00c8 stata anche alla numero 34 nella \"U.S. R&amp;B\" e alla 46 della \"Billboard Hot 100\". \u00c8 stata estratta dall'album \"Success\" e arriv\u00f2 alla posizione numero 2 della classifica dei singoli inglese.\nIn seguito Martha Wash, una cantante del duo originale, duett\u00f2 con RuPaul in \"It's Raining Men... The Sequel\", un seguito ideale del brano.\nLa versione di Geri Halliwell.\nGeri Halliwell ha realizzato una cover della canzone, pubblicata come singolo apripista del suo secondo album, \"Scream If You Wanna Go Faster\", il 5 marzo 2001 per l'etichetta discografica EMI. Questa canzone \u00e8 la colonna sonora del film \"Il diario di Bridget Jones\", ma \u00e8 stata anche la sigla iniziale della trasmissione televisiva \"Amici di Maria De Filippi\" in onda su Canale 5 e della trasmissione di Radio 1 \"Contemporanea\", condotta da Ennio Cavalli.\nHa debuttato alla posizione numero uno della classifica dei singoli britannica restandovi per due settimane e diventando il quarto singolo consecutivo per la cantante ad aver raggiunto la prima posizione di quella classifica.\nConsiderato il pi\u00f9 grande successo commerciale della cantante, ha venduto pi\u00f9 di 4 milioni di copie in tutto il mondo e ha raggiunto la posizione numero due dei singoli pi\u00f9 venduti del 2001 dietro a \"Lady Marmalade\" nella versione di Christina Aguilera, Mya, Lil' Kim e Pink uscita per il film \"Moulin Rouge!\". Si tratta del singolo di una ex Spice Girls che ha venduto di pi\u00f9 e ha permesso alla Halliwell di vincere il \"International Song of the Year award\" ai NRJ Music Awards in Francia nel 2002.\nL'inizio del video della versione di Geri Halliwell \u00e8 ispirato dalla scena dell'audizione del film \"Flashdance\" del 1983. Il resto del video ricorda il film \"Saranno famosi\" del 1980.\nFormati e tracce.\nUK &amp; Europe CD1/International CD Maxi\nUK &amp; Europe CD2/Australian CD Maxi\nEuropean 2-Track CD Single\nItalian 12\""}
{"id": "1318678", "revid": "2139485", "url": "https://it.wikipedia.org/wiki?curid=1318678", "title": "Coxartrosi", "text": "La coxartrosi o artrosi dell'anca \u00e8 una patologia cronico-degenerativa dell'articolazione dell'anca dovuta a una progressiva alterazione della cartilagine articolare. A queste alterazioni si accompagna il dolore, la limitazione nel movimento e pu\u00f2 essere compromessa la normale deambulazione. Si distinguono due forme di coxartrosi: una primitiva, comune nell'et\u00e0 avanzata nella quale non se ne riconosce la causa, e una secondaria, conseguente a varie patologie come le deformit\u00e0 articolari congenite (ad esempio la displasia dell'anca) o a patologie traumatiche, infettive, reumatiche, o vascolari come la necrosi asettica della testa del femore.\nPatogenesi.\nLo strato di cartilagine che riveste la testa del femore e la cavit\u00e0 acetabolare si assottiglia progressivamente fino a mettere a nudo l'osso sottostante. Questo reagisce addensandosi e deformandosi, con la produzione di escrescenze a forma di becco (\"osteofiti\") che limitano il movimento. La capsula articolare si ispessisce e i muscoli si retraggono fino a determinare una caratteristica postura dell'individuo affetto da coxartrosi.\nFattori di rischio.\nI fattori che predispongono all'insorgenza della coxartrosi sono:\nSintomi.\nIl sintomo che maggiormente colpisce i soggetti affetti da tale patologia \u00e8 il dolore, che si manifesta maggiormente al mattino e alla sera e tende ad attenuarsi con il movimento. Il dolore \u00e8 solitamente causato da infiammazione della sinovia, iperemia capsulare e ossea, e da stimolazione dei nocicettori a livello del periostio.\nLa ridotta funzionalit\u00e0 articolare \u00e8 un sintomo che colpisce successivamente i soggetti, ma \u00e8 pi\u00f9 invalidante perch\u00e9 non permette di compiere le normali attivit\u00e0.\nSono presenti anche claudicazione, flessione del bacino in rotazione esterna, una limitazione dolorosa dei movimenti dell'anca con risentimento funzionale.\nDiagnosi.\nLa radiografia mostrer\u00e0 la presenza di osteofiti, la deformazione della testa del femore con la riduzione dello spazio articolare tra questa e la cavit\u00e0 dell'acetabolo. Oltre all'esame radiologico, l'osservazione dei sintomi \u00e8 necessaria per una corretta diagnosi.\nTerapia.\nLa terapia farmacologica \u00e8 orientata al sollievo del dolore, mediante l'impiego di analgesici o antinfiammatori non steroidei (FANS).\nVengono utilizzate anche infiltrazioni di acido ialuronico che servirebbero per ricostituire la cartilagine articolare, a causa della sua patologica atrofia. Studi recenti confermano per\u00f2 che l'utilizzo di infiltrazioni intra-articolari di soluzione fisiologica, clodronato e acido ialuronico danno risultati del tutto sovrapponibili sulla riduzione del dolore.\nLa terapia chirurgica si avvale di moderni impianti protesici che permettono la totale sostituzione dell'articolazione.\nTali impianti sono in metallo pregiato (titanio) e non necessitano di alcuna cementazione, cio\u00e8 ottengono un ancoraggio diretto all'osso che permette la deambulazione, in carico parziale, dopo 3-4 giorni dall'intervento. In particolare, grazie alle moderne tecniche di chirurgia mininvasiva che preservano le strutture anatomiche, si accelera il recupero delle normali attivit\u00e0 e si riduce in modo significativo il dolore. Importante \u00e8 la fisioterapia e la rieducazione ginnica, anche con cure termali."}
{"id": "1318681", "revid": "798140", "url": "https://it.wikipedia.org/wiki?curid=1318681", "title": "Emilio Borsa", "text": "Biografia.\nEmilio Borsa nacque a Milano nel 1857, da Paolo Borsa, professore di disegno, e da Regina Bianchi, sorella di Mos\u00e8 Bianchi e zia di Pompeo Mariani. Al padre e poi allo zio Mos\u00e8 Bianchi deve la sua prima formazione artistica. Frequent\u00f2 l'Accademia di Brera, seguendo i corsi di Francesco Hayez. Si dedic\u00f2 in prevalenza al paesaggio e a scene di genere anche se non disdegn\u00f2 l'arte del ritratto.\nNel 1907 partecip\u00f2 alla VII Esposizione internazionale d'arte di Venezia. Nel 1889 fu premiato all'Esposizione universale di Parigi e nel 1892 all'Esposizione italo-americana di Genova. Nel 1901 vinse il Premio Principe Umberto con il suo quadro \"Foglie morte\".\nMolti suoi quadri si trovano in vari musei come \"Bosco d'estate\" nella Galleria Nazionale di Roma, \"Bosco\" nella Galleria d'Arte Moderna di Milano, \"Mulini a Monza\" nei Musei Civici di Monza. Tuttavia molte sue opere furono acquistate da privati e restano dunque non accessibili al pubblico. Basti ricordare \"Nella valle\" e \"Quiete del lago\", acquistati da Umberto I e \"Ultimo inverno\" acquistato da Vittorio Emanuele III, oltre a \"Vigilia di Natale\", \"Amor riscalda\", \"La roggia\", \"Buon cuore\", \"Solitudine\", \"Sera d'inverno\", \"Verso la notte\", \"Ritorno dal pascolo\" e il famoso \"Foglie morte\" di propriet\u00e0 della famiglia Cambiaghi di Monza."}
{"id": "1318685", "revid": "1272592", "url": "https://it.wikipedia.org/wiki?curid=1318685", "title": "Palazzo Falconieri", "text": "Il palazzo Falconieri \u00e8 un palazzo di Roma del XVI secolo, situato su via Giulia, adiacente alla Chiesa di Santa Maria dell'Orazione e Morte.\nFu dapprima propriet\u00e0 della famiglia Ceci, poi, dal 1574 degli Odescalchi e dal 1606 dei Farnese, come testimoniano gli stemmi.\nNel 1638 Orazio Falconieri, della nobile famiglia fiorentina, diede incarico a Francesco Borromini di ampliarlo, portandolo da 8 a 11 assi.\nAi lati della facciata su via Giulia sono presenti due grandi erme barocche con busti femminei e teste di falco poste come lesene o cariatidi e che presumibilmente sono opera almeno in parte del Borromini. Sul prospetto che affaccia sul fiume \u00e8 invece interessante la loggia composta di tre arcate a tutto sesto del 1646. All'interno, di grande pregio sono il grande scalone e gli stucchi dei soffitti.\nDal 1815 al 1818 vi abit\u00f2 Maria Letizia Ramolino, madre di Napoleone Bonaparte, in quanto sorellastra del cardinale Fesch, allora residente nel palazzo.\nOggi vi trova sede l'Accademia d'Ungheria, fondata qui nel 1927, a seguito dell'acquisto dell'immobile da parte dello Stato ungherese. L'Accademia possiede una biblioteca specializzata di pi\u00f9 di 20.000 volumi.\n\u00c8 stato utilizzato per l'ambientazione della casa del Dandi nella nota serie televisiva Romanzo Criminale."}
{"id": "1318688", "revid": "106356", "url": "https://it.wikipedia.org/wiki?curid=1318688", "title": "Kingdom of desire", "text": ""}
{"id": "1318691", "revid": "106356", "url": "https://it.wikipedia.org/wiki?curid=1318691", "title": "Let it Be... Naked", "text": ""}
{"id": "1318692", "revid": "2136684", "url": "https://it.wikipedia.org/wiki?curid=1318692", "title": "Stazione di Palermo Palazzo Reale-Orleans", "text": "La stazione di Palermo Palazzo Reale-Orleans \u00e8 una stazione ferroviaria sotterranea della citt\u00e0 di Palermo; \u00e8 posta sulla tratta urbana (passante ferroviario) della linea Palermo-Trapani, alla fine di Parco d'Orleans.\nStoria.\nLa costruzione dell'opera \u00e8 stata abbastanza complicata: il primo appalto per la costruzione della stazione fu bandito nel 1996 e venne aggiudicato per una cifra di poco superiore agli 11 miliardi di lire; nel 1999 i lavori subirono una lunga interruzione, che dur\u00f2 circa un anno; fu quindi esperita una nuova gara d'appalto per il completamento.\nLa fermata di Palazzo Reale-Orleans venne attivata il 22 giugno 2001, e intitolata a Libero Grassi. Viene innalzata al rango di stazione il successivo 21 settembre, con l'attivazione del binario di raddoppio.\nAttualmente, grazie alla sua posizione privilegiata, essa \u00e8 una delle stazioni pi\u00f9 frequentate del servizio ferroviario metropolitano di Palermo.\nStrutture e impianti.\nLa stazione si trova completamente sotto il livello stradale, ha due ingressi, uno da Piazza Indipendenza, l'altro in prossimit\u00e0 dell'accesso al \"campus\" dell'Universit\u00e0 di Palermo. \u00c8 dotata di due binari con banchine laterali e di un sottopassaggio pedonale.\nL'area in cui sorge la stazione \u00e8 molto importante: a pochi passi da essa troviamo il \"campus\" dell'Universit\u00e0 di Palermo, il Palazzo dei Normanni, il Parco d'Orleans, l'Ospedale Pediatrico G. Di Cristina, il Policlinico, l'Ospedale Civico, la chiesa di San Giovanni degli Eremiti, piazza della Vittoria e la Cattedrale.\nMovimento.\nLa stazione \u00e8 servita dai treni del servizio ferroviario metropolitano, cadenzati a frequenza semioraria.\nServizi.\nLa stazione dispone di:"}
{"id": "1318697", "revid": "106356", "url": "https://it.wikipedia.org/wiki?curid=1318697", "title": "Elvis is Back!", "text": ""}
{"id": "1318698", "revid": "767487", "url": "https://it.wikipedia.org/wiki?curid=1318698", "title": "Accuser", "text": "Gli Accuser sono una band thrash metal tedesca di Siegen, nata nel 1986. Il gruppo si \u00e8 sciolto una prima volta nel 1996 per poi riunirsi nel 2002. Il 15 luglio 2011 la band ha pubblicato il suo ottavo album in studio intitolato \"Dependent Domination\"."}
{"id": "1318699", "revid": "54702", "url": "https://it.wikipedia.org/wiki?curid=1318699", "title": "Veleno d'ape", "text": ""}
{"id": "1318701", "revid": "1861950", "url": "https://it.wikipedia.org/wiki?curid=1318701", "title": "Air Nigeria", "text": "Air Nigeria Development Limited, precedentemente Virgin Nigeria Airways e Nigerian Eagle Airlines, era la compagnia di bandiera della Nigeria, operava voli passeggeri su base regionale, nazionale e internazionale e aveva la sua sede a Ikeja nello stato di Lagos. Il suo hub \u00e8 stato l'aeroporto di Lagos-Murtala Mohammed.\nStoria.\nIl 28 settembre 2004 il governo nigeriano e la Virgin Atlantic Airways firmarono un accordo per fondare una nuova compagnia di bandiera per la Nigeria, chiamata Virgin Nigeria Airways. Ad alcuni investitori istituzionali nigeriani venne riservato il 51% del capitale e alla Virgin Atlantic and\u00f2 la restante parte. Il volo inaugurale si tenne il 28 giugno del 2005 da Lagos a Londra Heathrow con un velivolo Airbus A340-300. Virgin Nigeria \u00e8 diventata una delle pi\u00f9 grandi linee aeree nigeriane trasportando il suo milionesimo passeggero e le prime 4.000 tonnellate di merce a soli due anni dal lancio. La linea aerea ha ricevuto anche diversi riconoscimenti incluso \"THISDAY Awards 2006\" e una nomination come migliore compagnia aerea dall'associazione di agenti di viaggio del Sudafrica.\nIl 19 agosto 2008 Virgin Atlantic Airways annuncia la vendita del 49% di Virgin Nigeria.\nIl 9 gennaio 2009 Virgin Nigeria annuncia la sospensione dei collegamenti per Londra e Johannesburg, chiudendo cos\u00ec le operazioni di lungo raggio.\nIl 17 settembre dello stesso anno la compagnia viene rinominata in \"Nigeria Eagle Airlines\". La nuova compagnia ha in previsione di svilupparsi prima con destinazioni di corto-medio raggio e poi di puntare sull'Europa ed, eventualmente, sugli Stati Uniti d'America.\nIl 2 giugno 2010, dopo l'acquisizione della maggioranza della compagnia aerea da parte di Jimoh Ibrahim viene annunciata la costituzione di una nuova societ\u00e0 chiamata \"Air Nigeria Development Limited\".\nIl 10 settembre 2012, Air Nigeria cessa l'attivit\u00e0 con conseguente sospensione dell'operativit\u00e0.\nVoli negli Stati Uniti.\nEsistono piani della compagnia per lanciare dei voli diretti dal suo hub all'aeroporto di Houston. Questo volo prenderebbe il posto di quello della ormai fallita Nigeria Airways. Per\u00f2 l'agenzia federale statunitense per l'aviazione civile ha negato il permesso per un volo diretto tra Nigeria e Stati Uniti per Virgin Nigeria. La ragione di questo rifiuto si riferisce al grado di controllo britannico del capitale di Virgin Nigeria: Gli stati Uniti accusano infatti il Regno Unito e la Virgin Atlantic Airways di bloccare gli sforzi per la liberalizzazione il mercato del nord Atlantico alle compagnie americane. In risposta, il governo nigeriano ha negato a Continental Airlines il permesso per un volo diretto in Nigeria. Seguirono dei negoziati per risolvere il problema e riaprire le rotte.\nIl 22 dicembre del 2005 la Virgin Nigeria sottopose una nuova richiesta al dipartimento del trasporto degli Stati Uniti per richiedere un permesso di collegamento da parte di una compagnia estera, che chiariva che la quota minoritaria posseduta da Virgin Atlantic non poteva essere considerata una barriera per rilasciare il permesso.\nVirgin Nigeria pianifica di aggiungere Newark come sua prima destinazione americana, seguita da Washington, e Houston.\nNella speranza di risolvere la disputa, il 13 giugno 2006 il governo nigeriano concesse alla North American Airlines, una compagnia statunitense specializzata in collegamenti diretti tra l'Africa e gli Stati Uniti, il permesso di iniziare voli programmati dall'Aeroporto di New York-John F. Kennedy a Lagos a cominciare dalla fine di giugno.\nNel 2007 Virgin Nigeria e North American Airlines hanno annunciato l'inizio di una cooperazione su diversi aspetti operativi.\nFlotta.\nA marzo 2012 la flotta Air Nigeria \u00e8 costituita dai seguenti aeromobili"}
{"id": "1318702", "revid": "697352", "url": "https://it.wikipedia.org/wiki?curid=1318702", "title": "Eric Carmen", "text": "Biografia.\nIl suo primo gruppo, i Cyrus Eerie, non ebbe molto successo, fino a quando non si trasform\u00f2 in \"Raspberries\", di cui fu componente di spicco a partire dal 1970. Con questa formazione pubblic\u00f2 nel 1972 il singolo \"Go All The Way\" che vendette pi\u00f9 di un milione e trecentomila copie, ottenendo il \"disco d'oro\".\nNel 1975 il gruppo si sciolse e la fama di Eric divenne internazionale grazie alla sua carriera da solista, con canzoni che segnarono un'epoca come \"All by Myself\", brano coverizzato negli anni da numerosi artisti, nel quale viene citato un brano del \"Concerto per pianoforte e orchestra n. 2\" di Rachmaninov, e \"Never Gonna Fall In love Again\".\nDopo alcuni album di scarso successo, sia di vendite che di critica, decise di concentrarsi sull'attivit\u00e0 di autore per altri artisti, in particolare nell'ambito del country e dell'adult contemporary. Sul finire degli anni ottanta ritorn\u00f2 al grande successo con singoli quali \"Hungry Eyes\" del 1987, brano incluso nella colonna sonora del film \"Dirty Dancing\", che raggiunse la quarta posizione dei singoli pi\u00f9 venduti di \"Billboard\", superando il mezzo milione di copie vendute e nel 1988 \"Make Me Lose Control\" che raggiunse la terza posizione in classifica.\nDopo un lungo periodo di silenzio discografico, nel 2000 ha pubblicato quello che resta a tutt'oggi il suo ultimo album di inediti, \"I Was Born to Love You\"."}
{"id": "1318704", "revid": "106356", "url": "https://it.wikipedia.org/wiki?curid=1318704", "title": "What Hell is About", "text": ""}
{"id": "1318707", "revid": "339392", "url": "https://it.wikipedia.org/wiki?curid=1318707", "title": "Virgin Nigeria", "text": ""}
{"id": "1318713", "revid": "49567", "url": "https://it.wikipedia.org/wiki?curid=1318713", "title": "Jury Dimitri Chechi", "text": ""}
{"id": "1318718", "revid": "120510143", "url": "https://it.wikipedia.org/wiki?curid=1318718", "title": "Dobutamina", "text": "La dobutamina appartiene al gruppo terapeutico dei cardiovascolari analettici centrali.\nLa dobutamina \u00e8 una catecolamina sintetica, \u03b2 1 agonista selettiva. \u00c8 un isomero della ractopamina, da cui differisce per la posizione di un gruppo ossidrile e per l'essere rapidamente metabolizzata dalla catecol-O-metiltrasferasi.\nLa dobutamina viene somministrata come miscela racemica costituita da entrambi (+) e (-) gli enantiomeri. L'isomero ottico (+) \u00e8 un potente \u03b2 1 agonista e \u03b1 1 antagonista; mentre l'isomero (-) \u00e8 un agonista \u03b1 1. La somministrazione del racemo (\u00b1) produce un complessivo \u03b2 1 agonismo responsabile della principale attivit\u00e0 farmacologica. Il racemo di dobutamina ha anche lieve attivit\u00e0 agonista \u03b2 2, che lo rende utile come vasodilatatore.\nIndicazioni.\n\u00c8 indicata nel supporto inotropo in svariate situazioni in cui vi sia un deficit di forza da parte del miocardio come nelle cardiomiopatie, nello shock settico e nello shock cardiogeno.\nViene utilizzata nello shock anafilattico, scaturito dalla produzione di bradichinina e istamina, favorendo in questi casi la ripresa pressoria. Trova applicazione anche in anestesiologia, per prolungare la durata dell'anestesia locale riducendo l'assorbimento (e quindi l'allontanamento) dell'anestetico dalla zona di iniezione. La dobutamina pu\u00f2 essere usata anche per il test di stress cardiaco, nei casi in cui il test di stress da sforzo non \u00e8 fattibile.\nPropriet\u00e0 farmacodinamiche.\n\u00c8 uno stimolante cardiaco con effetto simpatico mimetico inotropo, agisce legandosi ai recettori \u00df1 del muscolo cardiaco e aumentando la contrattilit\u00e0, con scarsi effetti sulla frequenza.\nEffetti cardiaci.\nLa dobutamina ha un effetto inotropo positivo dovuto all'azione sui recettori \u03b2, meno sugli \u03b11, non determinando quindi una riduzione dell'attivit\u00e0 cardiaca. Ha scarsi effetti cronotropi positivi (l'attivazione di \u03b11 manda riflessi che fermano l'attivit\u00e0 cronotropa mentre mantengono quella inotropa), pochi effetti ipertensivi (si stimolano sia \u03b11 che \u03b12), sono aritmogeni e pu\u00f2 esserci un effetto vasodilatatore ( sui vasi coronarici gli effetti \u03b1 e \u03b2 si compensano).\nEffetti vasali.\nProvoca una riduzione delle resistenze periferiche mediate, almeno in parte, da riduzione del tono simpatico vasale (azione \u03b12 centrale). Prevalgono gli effetti dilatatori, quindi c'\u00e8 una riduzione del postcarico. In linea di massima si ha un aumento della forza di contrazione, senza eccesso di ritmo ed eccessivo aumento della pressione con resistenze periferiche poco intaccate.\nEffetti complessivi.\nLa vasodilatazione mediata dai recettori \u03b2 \u00e8 oscurata dall'attivit\u00e0 vasocostrittiva data dagli \u03b11, quindi in totale gli effetti sulla pressione sono modesti. Gli effetti dinamici complessivi sono: un aumento della gittata cardiaca e una riduzione delle resistenze periferiche, senza particolari alterazioni della pressione sistolica e della frequenza cardiaca. Per quanto riguarda la pressioen , l'effetto \u00e8 variabile a second che prevalgano gli effetti vascolari o cardiaci. Si ha una riduzione della frequenza (per effetto inibitorio sul simpatico), ma solo se migliora la gittata.\nEffetti indesiderati.\nTachicardia e aumento marcato della pressione arteriosa sistolica sono indice di sovradosaggio.\nLa dobutamina facilita la conduzione atrio ventricolare, rendendo i pazienti con fibrillazione atriale a rischio di marcati aumenti delle frequenze di risposta ventricolare; in questi casi si dovrebbe digitalizzare il soggetto prima della somministrazione.\nCome per gli altri farmaci inotropi, pu\u00f2 determinare un aumento della dimensione di un infarto miocardico a causa di una maggiore richiesta di ossigeno da parte del cuore."}
{"id": "1318725", "revid": "106356", "url": "https://it.wikipedia.org/wiki?curid=1318725", "title": "Let it Rock", "text": ""}
{"id": "1318726", "revid": "106356", "url": "https://it.wikipedia.org/wiki?curid=1318726", "title": "Lick it Up", "text": ""}
{"id": "1318732", "revid": "599013", "url": "https://it.wikipedia.org/wiki?curid=1318732", "title": "S\u00e1vio", "text": "Possiede il passaporto francese.\nCarriera.\nClub.\nCresciuto calcisticamente nel Flamengo dove vince i suoi primi titoli, ha poi un'esperienza importante raggiungendo subito l'apice della propria carriera giocando nel Real Madrid, con il quale trascorre 5 stagioni. Con i \"blancos\" vince un campionato spagnolo (2000-2001), una supercoppa di Spagna (2001), 3 Champions League (1997-98, 1999-00 e 2001-02) e anche una Coppa intercontinentale (1998).\nNel 2002-2003 viene prestato al Bordeaux in Francia.\nDal 2003 al 2006 gioca per il Real Saragozza vince una coppa di Spagna (2003-04) e una Supercoppa di Spagna (2004).\nNel 2006 torna per una breve parentesi al Flamengo e nel 2007 gioca per il Real Sociedad. Nel 2007-2008 invece si trasferisce al Levante.\nNegli ultimi anni di carriera gioca per la Associa\u00e7\u00e3o Desportiva Ferrovi\u00e1ria (2008), poi per l'Anorthosis (2008-2009) ed infine nel gennaio 2010 \u00e8 rientrato definitivamente in patria nelle file dell'Ava\u00ed Futebol Clube dove conclude la sua carriera.\nNazionale.\nHa giocato per la Nazionale Brasiliana dal 1994 al 2000 partecipando e vincendo un argento nella Coppa America 1995, un argento alla CONCACAF Gold Cup 1996 e un bronzo alle Olimpiadi di Atlanta 1996."}
{"id": "1318733", "revid": "1711941", "url": "https://it.wikipedia.org/wiki?curid=1318733", "title": "Findabair", "text": "Nella mitologia irlandese, Findabair o Finnabair era la figlia di Ailill mac M\u00e1ta e di Medb del Connacht.\nAmava Fr\u00e1ech, ma egli non avrebbe voluto pagare la dote per lei, finch\u00e9 corrotto da Medb, la accett\u00f2 come ricompensa per il suo aiuto nella battaglia contro l'Ulster nel \"T\u00e1in B\u00f3 C\u00faailnge\". Fr\u00e1ech fu ucciso da C\u00fachulainn, e Findabair fu offerta dai suoi parenti a molti guerrieri, compreso Ferdiad, se loro avessero combattuto C\u00fachulainn.\nQuando Rochad mac Fathemain, che era il primo amore di Findabair, giunse in aiuto di C\u00fachulainn, Ailill e Medb mandarono Findabair a passare la notte con lui in cambio di una tregua. Dopo che settecento uomini morirono a causa sua in una battaglia tra il Munster e il Connacht, lei mor\u00ec per la vergogna. \nIl nome di Findabair \u00e8 etimologicamente collegato a Gwenhwyfar, in gallese Ginevra."}
{"id": "1318734", "revid": "38120", "url": "https://it.wikipedia.org/wiki?curid=1318734", "title": "Gwenhwyfar", "text": ""}
{"id": "1318736", "revid": "300067", "url": "https://it.wikipedia.org/wiki?curid=1318736", "title": "Campionato africano femminile di pallacanestro 2007", "text": "Il 18\u00ba Campionato Africano Femminile di Pallacanestro FIBA (noto anche come FIBA AfroBasket Women 2007) si \u00e8 svolto in Senegal, dal 21 al 30 settembre 2007.\nI Campionati africani femminili di pallacanestro sono una manifestazione biennale tra le squadre nazionali, organizzata dalla FIBA Africa.\nQualificazioni olimpiche.\nLa squadra campione d'Africa parteciper\u00e0 di diritto alle Olimpiadi di Pechino 2008. Inoltre le squadre classificate seconda e terza, parteciperanno al Torneo di Qualificazione Olimpica, dove si confronteranno con quattro nazionali europee, tre americane, due asiatiche e una oceanica.\nSquadre qualificate alle Olimpiadi.\nIl e , dovranno disputare il torneo di qualificazione olimpica nel 2008 per accedere al torneo olimpico di Pechino 2008."}
{"id": "1318739", "revid": "106356", "url": "https://it.wikipedia.org/wiki?curid=1318739", "title": "Payable On Death", "text": ""}
{"id": "1318740", "revid": "1565034", "url": "https://it.wikipedia.org/wiki?curid=1318740", "title": "Luigi Talamoni", "text": "Biografia.\nNato il 3 ottobre 1848 a Monza, in contrada dei Mulini, secondo dei sei figli di Giuseppe e Maria Sala, comp\u00ec i primi studi elementari nell'\"Oratorio barnabita del Carrobiolo\" di Monza che, stante le modeste condizioni economiche della famiglia, lo accolse quindi poi nello stesso \"Seminario dei poveri\". Nel 1865 pass\u00f2 al \"Seminario diocesano\" di Milano. Conclusi gli studi teologici inizi\u00f2 quelli di lettere e filosofia.\nFu ordinato sacerdote il 4 marzo 1871 e fu inviato ad insegnare al \"Collegio San Carlo\" di Milano, dove ebbe come allievo (1874-75) Achille Ratti, il futuro papa Pio XI. Nel 1875 venne chiamato al \"Seminario di Monza\", come insegnante di ginnasio. Si impegn\u00f2 inoltre nell'attivit\u00e0 pastorale, soprattutto nella predicazione e nel confessionale del Duomo.\nLa crescente affermazione del socialismo lo indusse all'impegno politico: accett\u00f2 di essere inserito nelle liste civiche del \"Comitato cattolico di Monza\" e nel 1893 venne eletto nel Consiglio comunale.\nIl suo impegno politico fu rivolto alla richiesta di scuole ed asili, a migliorare lo stato delle pubbliche vie e alla loro sicurezza, all'illuminazione e alla difesa della moralit\u00e0. Chiese case per i meno abbienti e la tutela del piccolo commercio, medicine per i poveri, il miglioramento dell'ambiente carcerario. . Nonostante la sua riconferma elettorale del 1923, il clima di violenza instaurato dal fascismo costrinsero alle dimissioni il consiglio comunale.\nIncoraggi\u00f2 e diresse l'opera assistenziale avviata da Maria Biffi Levati (1835-1905) con la quale fond\u00f2 la congregazione delle \"suore misericordine di San Gerardo\", di cui scrisse il primo regolamento.\nMor\u00ec a Milano, nella clinica delle Suore di Maria Bambina, il 31 gennaio 1926 a 77 anni e gli furono tributate esequie solenni a cura del comune di Monza.\nCulto.\nConsolidatasi la fama della sua santit\u00e0 l'arcivescovo di Milano, il cardinale Ildefonso Schuster avvi\u00f2 l'iter per la canonizzazione, ed il relativo processo informativo fu completato dal suo successore, il cardinale Giovanni Battista Montini.\nIl 21 marzo 2004, in piazza San Pietro a Roma \u00e8 stato proclamato beato dal papa Giovanni Paolo II. In questa occasione la sua salma \u00e8 stata traslata dalla chiesa delle suore misericordine al Duomo di Monza.\nIl 3 ottobre 2009, con solenne celebrazione nel Duomo di Monza presieduta dal cardinale Dionigi Tettamanzi, arcivescovo di Milano, l'arciprete mons. Silvano Provasi ha annunciato il pronunciamento positivo della Congregazione per il Culto Divino e la Disciplina dei Sacramenti circa l'istanza di proclamazione del Beato quale patrono della nuova provincia di Monza e della Brianza."}
{"id": "1318741", "revid": "785863", "url": "https://it.wikipedia.org/wiki?curid=1318741", "title": "Richard Fleischer", "text": "Biografia.\nNato da una famiglia ebraica di origine polacca, figlio del famoso regista di film d'animazione Max Fleischer, esord\u00ec grazie a suo padre nella direzione di alcuni cortometraggi animati della serie \"Betty Boop\", \"Popeye\" e \"Superman\". Nel 1942 pass\u00f2 alla RKO e diresse brevi filmati, short pubblicitari, documentari e mont\u00f2 \"compilations\" di vecchie bobine del muto, alle quali diede il titolo di \"Flicker Flashbacks\". Nel 1947 ottenne un Oscar come autore del documentario \"Design for Death\" sull'espansione dell'Impero giapponese e sulle cause che portarono alla Guerra del Pacifico.\nNel 1946 diresse il suo primo lungometraggio. Inizialmente privilegio' il genere noir: sono suoi i thriller \"Bersaglio umano\" (1949), \"Sterminate la gang!\" (1950), e \"Le jene di Chicago\" (1952). Nel 1954 venne scelto da Walt Disney, vecchio antagonista di suo padre, per la regia di \"Ventimila leghe sotto i mari\". Tra le sue pellicole successive, molti saranno i film d'azione e d'avventura quali \"Sabato tragico\" (1955), \"Bandido\" (1956), \"I vichinghi\" (1958). Al servizio di produttori esigenti e con alti budget a disposizione, realizz\u00f2 poi alcuni kolossal ricchi di scene di massa e di effetti speciali quali \"Barabba\" (1961), \"Viaggio allucinante\" (1966), \"Il favoloso dottor Dolittle\" (1967), e \"Tora! Tora! Tora!\" (1970).\nSuccessivamente si occup\u00f2 del tema dei serial killer e della pena capitale in una trilogia comprendente \"Frenesia del delitto\" (1959), \"Lo strangolatore di Boston\" (1968) e \"L'assassino di Rillington Place n. 10\" (1971). Si ricordano, tra gli altri film di Fleischer, un controverso \"biopic\" sulla figura di Che Guevara, \"Che!\" (1969), interpretato da Omar Sharif e Jack Palance, e il melodramma interrazziale ambientato nel profondo Sud degli Stati Uniti \"Mandingo\" (1975). Nel 1974 si cimento' nel genere western con la pellicola \"La banda di Harry Spikes\". Dopo un lungo periodo di oblio, negli ultimi anni della sua carriera torn\u00f2 al successo commerciale grazie ad alcune pellicole che videro come protagonista Arnold Schwarzenegger."}
{"id": "1318750", "revid": "400694", "url": "https://it.wikipedia.org/wiki?curid=1318750", "title": "Shakespears Sister", "text": "Le Shakespears Sister, originariamente Shakespear's Sister, \u00e8 un gruppo musicale britannico, inizialmente formato dalla cantante e compositrice irlandese Siobhan Fahey, ex Bananarama, e dalla musicista statunitense Marcella Detroit. In seguito, con l'abbandono della Detroit, la formazione \u00e8 divenuta praticamente un progetto solista portato avanti dalla sola Fahey, con il coinvolgimento di numerosi artisti della scena indie britannica.\nStoria.\nIl gruppo si \u00e8 formato nel 1988, quando Siobhan Fahey ha lasciato le Bananarama, all'apice del successo, subito dopo aver ritirato, con le due ex compagne, l'illustre riconoscimento che le ha viste entrare nel Guinness dei primati come il gruppo femminile britannico di maggior successo della storia.\nIl nome del duo deriva dal titolo dell'omonima canzone degli Smiths \"Shakespeare's Sister\", che si riferisce, a sua volta, al saggio femminista di Virginia Woolf \"Una stanza tutta per s\u00e9\" (\"A Room of One's Own\"), in cui la Woolf sostiene che se William Shakespeare avesse avuto una sorella di pari genio, in qualit\u00e0 di donna, a quell'epoca, la poveretta non avrebbe avuto la possibilit\u00e0 di metterlo a frutto. Il nome ha perso la sua \"e\" finale quando un amico, che stava realizzando un logo per la Fahey, scrisse in modo errato il cognome di Shakespeare. Quanto all'apostrofo, invece, esso figura sulla copertina del primo album, \"Sacred Heart\", dove il gruppo appare come Shakespear's Sister, ma \u00e8 andato perduto, per semplice distrazione e noncuranza, seguendo l'onda cavalcata dalle canzoni di musica leggera verso la fine del XX secolo.\nLe Shakespears Sister hanno pubblicato due album come duo, \"Sacred Heart\", nel 1988, e \"Hormonally Yours\", nel 1992.\nIl singolo \"Stay\" \u00e8 il lavoro pi\u00f9 famoso del gruppo, avendo raggiunto il Numero Uno nella classifica dei singoli sia nel Regno Unito (per otto settimane, una delle Numero Uno pi\u00f9 durature nell'intera storia delle charts) sia in Irlanda. Si \u00e8 trattato, allo stesso tempo, dell'entrata pi\u00f9 alta nelle classifiche britanniche per la band e l'unica volta che le due ragazze sono riuscite a raggiungere la Top 5. Il singolo \u00e8 stato anche il loro maggiore successo negli USA, salendo fino al Numero 4 nella Billboard Hot 100, nel 1992. Anche il videoclip che accompagnava la canzone, futuristico e gaio, ottenne un enorme successo, nonostante le controversie. Nel filmato, infatti, la Fahey raffigura la Morte e combatte con la Detroit per il destino del suo amante in fin di vita, in un'allegoria della vita e della morte che rispecchiava le proprie lotte interiori. Nonostante lo stile chiaramente fantascientifico, l'immaginario presentato nel video \u00e8 stato considerato come una rappresentazione della stregoneria e della resurrezione dei morti, ed \u00e8 stato conseguentemente bandito in Germania, il che non ha fatto altro che elevare il profilo, gi\u00e0 di per s\u00e9 piuttosto alto, della traccia.\nDopo un tour mondiale di un anno, andato avanti per tutto il 1992, la Fahey ha cancellato le altre date europee a causa di un esaurimento nervoso e fisico, facendosi ricoverare, subito dopo, di sua volont\u00e0, in un ospedale psichiatrico, a causa di una gravissima depressione.\nQuando, alla fine del 1992, furono rese note le nomination per i BRIT Award del 1993, era chiaro ormai il notevole impatto che le Shakespears Sister avevano avuto sulla musica pop inglese. Le nomination comprendevano: miglior gruppo, miglior album, miglior video, miglior singolo e miglior artista femminile (per Siobhan, nonostante fosse irlandese di nascita). Comunque, tra tutte, l'unica che vinsero fu per il miglior video, attribuita a \"Stay\", che fu votata soprattutto dal pubblico britannico.\nNel 1993, una delle canzoni preferite della Fahey, \"My 16th Apology\", fu pubblicata come ulteriore singolo (il sesto) dal secondo album, ma non riusc\u00ec ad entrare nella Top 40 inglese. Subito dopo, agli Ivor Novello Awards di quell'anno, Siobhan annunci\u00f2 lo scioglimento del gruppo, o meglio l'uscita di Marcella Detroit. Il progetto Shakespears Sister \u00e8 stato quindi portato avanti dalla sola Fahey che, mantenendone il nome, nel 1994, ha registrato \"Prehistoric Daze\", per la colonna sonora del film \"The Flintstones\", e \"Waiting\" per il film con Sadie Frost e Jude Law \"Shopping\".\nNel 1996, la Fahey \u00e8 riaffiorata, re-inventandosi una nuova formula per Shakespears Sister di carattere pi\u00f9 glam rock, con il singolo \"I Can Drive\", in realt\u00e0 selezionato come tale dalla casa discografica, contro la volont\u00e0 della stessa Fahey, la cui scelta sarebbe invece caduta sul brano \"Do I Scare You\", secondo lei molto pi\u00f9 forte. Dopo il piazzamento del singolo al Numero 30, la London Records si \u00e8 rifiutata di pubblicare l'intero album. La Fahey ha di conseguenza rotto con l'etichetta, lasciando l'album inedito. Quell'anno ha anche avuto luogo il suo divorzio da David A. Stewart, ex di Annie Lennox ed ex Eurythmics, che Siobhan aveva sposato nel 1987, poco prima di uscire dalle Bananarama. Nel 2003, dopo una lunga battaglia legale, la cantante \u00e8 riuscita a rientrare in possesso dei master di quelle sessioni. L'album \"#3\", registrato nel periodo 1995-1997, \u00e8 stato finalmente stato pubblicato dall'etichetta personale della Fahey, la SF Records, nel 2004.\nAlla fine del 2004, \u00e8 uscita anche una raccolta retrospettiva in CD/DVD, \"The Best of Shakespears Sister\", comprendente tutti i singoli e i video della band, oltre alle tracce registrate per l'album \"#3\". Un'altra raccolta, \"Long Live the Queens!\", che include una serie di remix, lati B e rarit\u00e0 varie, \u00e8 stata immessa sul mercato alla fine del 2005. Nel 2009, \u00e8 stato pubblicato l'album pi\u00f9 recente del gruppo, \"Songs from the Red Room\"."}
{"id": "1318751", "revid": "729019", "url": "https://it.wikipedia.org/wiki?curid=1318751", "title": "Edema polmonare acuto", "text": "Per edema polmonare acuto (EPA) si intende un aumento dei liquidi nello spazio extravascolare (interstizio e alveoli) a livello del parenchima polmonare. L'edema polmonare acuto pu\u00f2 essere secondario ad un aumento della pressione idrostatica nei capillari polmonari (insufficienza cardiaca o scompenso cardiaco acuto; in lingua inglese: \"acute heart failure, AHF\"), stenosi mitralica o ad un'alterazione delle membrane alveolocapillari (inalazione di sostanze irritanti, processi infettivi).\nClassificazione ed eziologia.\nL'edema polmonare pu\u00f2 essere conseguente ad uno squilibrio delle forze di Starling che trattengono i liquidi plasmatici all'interno del letto capillare o ad un'alterazione delle membrane alveolocapillari.\nIn base ad un criterio di tipo eziologico l'edema polmonare viene diviso in:\n1) Edema da squilibrio delle forze di Starling\n2) Alterazione della membrane alveolocapillari\n3) Insufficiente drenaggio linfatico\n4) Altri meccanismi\nLinee guida ESC 2012.\nLa definizione di scompenso cardiaco acuto \u00e8 estremamente variabile, ma le linee guida 2012 della Societ\u00e0 Europea di Cardiologia (ESC) specificano quanto segue: \"Con il termine scompenso cardiaco acuto si indica la rapida insorgenza o la modificazione di sintomi e segni di scompenso cardiaco. Si tratta di una condizione potenzialmente pericolosa per la sopravvivenza che richiede un intervento medico immediato e in genere conduce a un ricovero ospedaliero in urgenza. Nella maggior parte dei casi, deriva da un peggioramento in pazienti con diagnosi di insufficienza cardiaca con frazione di eiezione sia ridotta che conservata... L'acuzie pu\u00f2 variare: alcuni pazienti descrivono un periodo di alcuni giorni o anche settimane di peggioramento (con aumento della dispnea e dell'edema), mentre altri riferiscono una condizione di scompenso che evolve in ore o minuti (per esempio in concomitanza di un infarto miocardico acuto)... La diagnosi e il trattamento sono in genere condotti in parallelo, specie nei pazienti particolarmente compromessi, e gli interventi devono essere tempestivi...Il trattamento pre- e post-dimissione deve seguire le raccomandazioni delle linee guida, quando applicabili\"\nIn base a questa definizione piuttosto dettagliata, l'edema polmonare acuto di origine cardiaca pu\u00f2 essere cos\u00ec riassunto:\nAlterazioni pressorie capillari.\nL'edema polmonare acuto secondario ad una grave insufficienza cardiaca \u00e8 dovuto alla disfunzione di pompa ventricolare conseguente a lesioni acute o croniche a livello delle strutture cardiache. Il deficit di pompa si traduce in un accumulo di liquidi \"a monte\" del ventricolo insufficiente, con aumento della pressione idrostatica nei distretti venosi che drenano i tessuti; in tal caso, l'aumento della pressione di deflusso venoso si ripercuote a livello dei capillari polmonari: in questa sede, l'incremento della pressione vascolare porta ad uno stravaso dei liquidi a livello dell'interstizio polmonare. Questa situazione viene definita \"edema interstiziale\". A questo punto, un ulteriore innalzamento della pressione capillare pu\u00f2 portare alla rottura della giunzioni occludenti degli alveoli polmonari con inondazione degli stessi. Questa situazione \u00e8 definita \"edema alveolare\".\nL'insufficienza cardiaca pu\u00f2 essere sostenuta da una serie di entit\u00e0 patologiche e si possono classificare in:\nQuadro clinico.\n\u00c8 fondamentale differenziare la patogenesi dell'edema polmonare acuto in \"cardiaca\", caratterizzata da ritenzione idrosalina, bassa portata cardiaca e ipotensione, e in \"periferica\", caratterizzata da congestione polmonare, ma, non sempre, da ritenzione di liquidi con incremento ponderale, e pressione sistolica elevata.\nFra i sintomi e i segni clinici si riscontrano: diaforesi (sudorazione eccessiva), dispnea parossistica notturna (manifestazione grave), tosse, ansia, cianosi, ortopnea (difficolt\u00e0 di respirazione nella posizione supina), aritmie, emoftoe, edemi periferici. La cute al contatto appare fredda e l'ipotensione peggiora la prognosi. All'auscultazione polmonare i \"rumori umidi\" o \"crepitii\" rappresentano il reperto clinico diagnostico.\nLe variabili cliniche che incidono sulla prognosi sono diverse, ma sicuramente pressione arteriosa, ischemia miocardica e insufficienza renale sono fra quelle che la influenzano maggiormente\nPressione Arteriosa.\nSi modifica in risposta ad un post-carico inadeguato e a meccanismi di compenso neurormonali; nei diversi registri relativi allo scompenso acuto si riscontrano percentuali di morte intraospedaliera maggiori nei pazienti che presentano all'esordio valori di pressione arteriosa &lt;110 mmHg, infatti la risposta alla terapia pu\u00f2 essere influenzata dai valori iniziali di pressione sistolica\nGrafico dei tassi di mortalit\u00e0 in funzione dei valori pressori (decili) al ricovero. Modificato da Gheorghiade et al.\nIschemia miocardica.\nL'edema polmonare acuto ad eziologia cardiaca si associa ad alterazioni neurormonali ed emodinamiche che possono influenzare l'ischemia miocardica. Sono stati utilizzati i livelli di troponina nei ricoverati per scompenso acuto per individuare la presenza di ischemia: nel 40% dei pazienti affetti da cardiomiopatia dilatativa e nella maggioranza di quelli affetti da coronaropatia si evidenzia una situazione di ischemia. L'aumento della troponina si associa ad un numero elevato di reospedalizzazioni e ad un incremento di mortalit\u00e0 a medio termine\nInsufficienza renale.\nSono note le interazioni fra apparato cardiovascolare e renale, e ancor pi\u00f9 i meccanismi neurormonali, emodinamici, infiammatori e locali che entrano in gioco durante lo scompenso cardiaco acuto in corso di malattia renale cronica. I risultati degli studi \"EVEREST\" mettono in risalto e confermano che il deterioramento della funzione renale porta ad un peggioramento della prognosi\nProfilo diagnostico.\nIn un contesto anamnestico ed obiettivo compatibile, la radiografia del torace rappresenta l'esame di elezione per la diagnosi di edema polmonare. In corso di edema la radiografia pu\u00f2 mostrare la presenza di linee B di Kerley e di opacit\u00e0 peri-ilare per l'aspetto sfumato del profilo dei vasi e dei bronchi. Spesso si pu\u00f2 associare un versamento pleurico pi\u00f9 o meno evidente. \nUlteriori e fondamentali esami sono:\nTerapia.\nNell'individuazione della terapia \u00e8 importante l'identificazione e il trattamento di eventuali complicanze, quali ad esempio crisi ipertensive, episodi coronarico ischemici, embolia polmonare, ecc.\nCome trattamento si prevede:\nDurante l'ossigenoterapia pu\u00f2 essere necessaria l'intubazione (tracheale) del paziente per via dei valori di CO2 troppo alti, e la ventilazione a pressione positiva per via nasale (il cosiddetto NCPAP) in caso di cianosi e acidosi respiratoria. \u00c8 stata dimostrata l'efficacia nel pronto soccorso del CPAP che causa numerosi effetti benefici fra cui un miglioramento dell'ossigenazione del sangue arterioso.\nTrattamenti specifici.\nA seconda della causa scatenante vi sono altre forme di trattamento.\nIl cardine del trattamento farmacologico dell'edema polmonare acuto \u00e8 rappresentato dai diuretici dell'ansa (furosemide) somministrati per via endovenosa. Essi, infatti, agiscono su due versanti, quello renale (aumento della filtrazione e dunque della diuresi, cui consegue una riduzione del volume circolante) e quello vascolare (mediando una riduzione delle resistenze periferiche e migliorando la funzione eiettiva del cuore. \nAltro presidio \u00e8 rappresentato dai nitrati (o nitroderivati): essi riducono il tono dei vasi di capacitanza in entrata al cuore (vene di grosso calibro): la conseguente riduzione del precarico porta ad un miglioramento della performance del cuore (in termini di contrattilit\u00e0). I nitrati, inoltre, hanno anche un effetto di riduzione delle resistenze totali periferiche (postcarico).\nPrognosi.\nPer quanto riguarda la mortalit\u00e0, come pi\u00f9 sopra specificato, varia a seconda della tempestivit\u00e0 dell'intervento con l'ospedalizzazione e la presenza di comorbidit\u00e0.\n\u00c8 stata proposta una classificazione di rischio dei pazienti con edema polmonare acuto in grado di indicare la gestione del paziente ed i tempi di ricovero, utilizzando come parametri i valori di pressione arteriosa (PA), di troponina e di azotemia:"}
{"id": "1318753", "revid": "610351", "url": "https://it.wikipedia.org/wiki?curid=1318753", "title": "Lingua francese cajun", "text": "La lingua francese \"cajun\" (\"fran\u00e7ais cajun\" o \"cadien\") indica la variet\u00e0 di francese parlata dai francofoni dello stato americano della Louisiana. L'espressione francofona corretta sarebbe \"fran\u00e7ais cadien\", francese cadiano, poich\u00e9 \"cajun\" \u00e8 un anglicismo derivato dalla pronuncia acadiana della parola \"acadien\" (\"acadjonne\").\nA rigore, per riferirsi al francese parlato in Louisiana, sarebbe pi\u00f9 corretto utilizzare il termine francese della Louisiana (\"fran\u00e7ais louisianais\" / \"de la Louisiane\"), una denominazione generale che raggruppa le due varianti di francese parlate dai francofoni bianchi louisianesi, ovvero il francese \"cajun\" appunto e il francese coloniale della Louisiana (\"fran\u00e7ais colonial louisianais\"). A volte questo termine viene esteso a inglobare anche il creolo francese della louisiana parlato dai cosiddetti creolo-louisianesi, sebbene a rigore si tratti appunto di un creolo a base francese e non di una variet\u00e0 del francese.\nA causa del movimento per la lingua francese sostenuto dai \"cajun\" a partire dagli anni sessanta e del forte \"revival\" della cultura \"cajun\" che ne \u00e8 derivato, oggi in Louisiana tutti coloro che parlano il francese (o anche il creolo louisianese) finiscono con l'essere definiti, e con l'autodefinirsi, \"cajun\". Questo avviene anche in contesti come New Orleans: nonostante la citt\u00e0 sia stata la culla della cultura creolo-louisianese e storicamente estranea alla cultura acadiana, oggi \u00e8 molto frequente che i francofoni di New Orleans si definiscano come \"cajun\".\nIl francese coloniale della Louisiana.\nIl francese coloniale della Louisiana \u00e8 una variante di francese che deriva dalla lingua parlata dai primi coloni francesi che popolarono queste terre nel Seicento e nel Settecento e mantiene quindi numerosi tratti arcaizzanti che riflettono la lingua francese parlata a quell'altezza cronologica. Questo dialetto, e non quello \"cajun\", \u00e8 quello parlato ancora oggi nelle parrocchie di Avoyelles, Iberia, Pointe-Coup\u00e9e, St. Charles, St. Landry, St. Mary e St. Tammany. Tuttavia essendo i \"cajun\" numericamente in maggioranza ed essendo stato il movimento a favore della cultura e della lingua francese sostenuto dai \"cajun\", i louisianesi che parlano questa variet\u00e0 di francese sono generalmente assimilati ai \"cajun\" e loro stessi finiscono con l'identificarsi come tali, nonostante storicamente gli acadiani siano arrivati in Louisiana solo successivamente, in seguito all'instaurazione del dominio inglese sull'Acadia, e all'epoca non siano stati bene accolti dai coloni gi\u00e0 presenti sul territorio.\nIl francese \"cajun\".\nIl francese \"cajun\" o \"cadien\" (\"fran\u00e7ais cajun\"/\"cadien\"), \u00e8 la variet\u00e0 di francese parlata dall'altra parte della popolazione francofona bianca dello stato americano della Louisiana, quella composta dai discendenti degli acadiani rifugiatisi in Louisiana nella seconda met\u00e0 del Settecento.\nEsso presenta spiccate peculiarit\u00e0 ortografiche, fonetiche, lessicali e grammaticali che lo distinguono dal francese metropolitano (francese di Francia).\nIl francese \"cajun\" trae le sue origini e la sua fisionomia da pi\u00f9 elementi:\nCome gi\u00e0 detto oggi i termini \"francese \"cajun\"\" e \"francese della Louisiana\" vengono nella pratica usati come sinonimi.\nIl creolo francese della Louisiana.\nA volte il termine \"francese della Louisiana\" viene esteso a inglobare anche il creolo di Louisiana (\"Creole louisianais\"), sebbene ci\u00f2 a rigore non sia propriamente corretto trattandosi non di una variet\u00e0 della lingua francese ma appunto di una lingua creola, ovvero di una lingua ormai indipendente, che usa un lessico francese ma applicandolo a strutture grammaticali e sintattiche del tutto peculiari. Esso \u00e8 molto prossimo agli altri creoli a base francese dei vicini Caraibi (di Haiti, Guadalupa, Martinica, Dominica e Saint Lucia). Esso \u00e8 parlato dalla popolazione creola della Louisiana, definizione ampia che designa i discendenti di coloro che erano presenti in Louisiana prima che essa divenisse parte degli Stati Uniti e che comprende una popolazione mista di bianchi, neri, mulatti e nativi americani. Anche i creolo-luoisianesi oggi vengono spesso definiti, e si autodefiniscono, \"cajun\", per i motivi esposti sopra.\nIl francese in Louisiana ieri e oggi: dalla repressione alla rinascita.\nOggi il francese rappresenta la lingua madre del 4,8% della popolazione della Louisiana. I francofoni Louisianesi sono concentrati nelle parrocchie (la \"paroisse\" \u00e8 la divisione amministrativa louisianese) rurali del sud dello stato, sebbene essi siano presenti in piccola percentuale anche nella metropoli, New Orleans (un tempo Nouvelle Orl\u00e9ans), la quale ospita il famoso quartiere francese del Vieux Carr\u00e9.\nPer forza di cose, i francofoni della Louisiana oggi sono bilingui. Per lungo tempo \u00e8 stata esercitata in Louisiana una vera e propria repressione nei confronti dei \"cajun\" e della lingua francese al fine di assimilarli alla maggioranza anglofona: i francofoni in Louisiana subivano un'emarginazione sociale e i bambini francofoni nelle scuole venivano addirittura puniti corporalmente se scoperti a parlare francese. Questo ha fatto s\u00ec che molti genitori decidessero di non trasmettere la lingua francese ai loro figli, nella speranza che ci\u00f2 potesse garantire loro un futuro migliore in un paese che era ormai divenuto sostanzialmente anglofono: in questa parziale interruzione della trasmissione linguistica generazionale risiede il principale motivo del pesante declino numerico della popolazione francofona della Louisiana nel corso degli ultimi 50 anni.\nLe cose hanno iniziato a cambiare negli anni sessanta del '900, in contemporanea con la \"R\u00e9volution tranquille\" e il risveglio dei francofoni del Qu\u00e9bec: \u00e8 proprio alla fine di questo decennio che viene fondato in Louisiana il CODOFIL, il Consiglio per lo sviluppo della lingua francese in Louisiana, organo ufficiale a cui \u00e8 stato assegnato il compito di salvaguardare, reintrodurre e promuovere l'uso della lingua francese in Louisiana. Al contempo sono iniziati e si sono via via intensificati gli scambi culturali con il Canada (soprattutto le province acadiane, originaria madrepatria dei \"cajun\"), con la Francia e con il resto del mondo francofono.\nOggi viene condotta in Louisiana una vera e propria \"battaglia\" al fine di insegnare nuovamente il francese alle nuove generazioni e agli adulti discendenti dei francofoni cui non era stato trasmesso dai genitori, nonch\u00e9 agli anglofoni desiderosi di impararlo come lingua straniera facente parte dell'identit\u00e0 storica e culturale del proprio stato (lo studio del francese come lingua straniera \u00e8 comunque obbligatorio nei \"curriculum\" scolastici delle scuole anglofone louisianesi). Ogni anno arrivano quindi in Louisiana a tale scopo numerosi professori stranieri, provenienti soprattutto dalla Francia e dal Belgio, ma anche dal Canada e da alcuni paesi francofoni dell'Africa e dei Caraibi.\n\u00c8 ovvio che ci\u00f2 fa s\u00ec che il francese insegnato oggi nelle scuole francofone della Louisiana sia quello standard e anche i professori di origine locale prediligono nei contesti scolastici e formali un francese con elementi \"cajun\" ma che non si discosti troppo da quello metropolitano, al fine di non estremizzare i localismi e di rafforzare i legami con il resto del mondo francofono. Ne consegue che il francese \"cajun\" vero e proprio \u00e8 oggi parlato solo nelle occasioni informali tra locutori presso la cui famiglia l'uso era rimasto vivo, mentre gli altri ricorrono a un francese pi\u00f9 standardizzato."}
{"id": "1318760", "revid": "2075278", "url": "https://it.wikipedia.org/wiki?curid=1318760", "title": "F\u00e9d\u00e9ration Internationale de Football Association", "text": "La F\u00e9d\u00e9ration Internationale de Football Association (in italiano \"Federazione internazionale di calcio\"), pi\u00f9 nota con l'acronimo FIFA, \u00e8 la federazione internazionale che governa gli sport del calcio, del calcio a 5 e del beach soccer. La sua sede si trova a Zurigo, in Svizzera, e il presidente \u00e8 Gianni Infantino, eletto nel 2016.\nLa federazione fu fondata a Parigi il 21 maggio 1904 e si occupa dell'organizzazione di tutte le manifestazioni intercontinentali degli sport sopraccitati, tra le quali la pi\u00f9 importante \u00e8 sicuramente il campionato mondiale di calcio, che premia il vincitore con il trofeo della Coppa del Mondo. Tale torneo viene disputato ogni quattro anni dal 1930, eccetto che per il 1942 e il 1946 a causa della Seconda guerra mondiale, e la federazione ha il compito di scegliere il paese organizzatore che ospita la fase finale della manifestazione.\nStruttura.\nOrgani istituzionali.\nL'organo supremo della FIFA \u00e8 il Congresso, un'assemblea composta dai rappresentanti di ciascun membro associato, un voto capitario per ognuna delle federazioni affiliate (209 a marzo 2016). Si riunisce con cadenza annuale, oltre ad alcune sessioni straordinarie tenutesi una volta all'anno a partire dal 1998. Solo il Congresso pu\u00f2 stabilire le modifiche da apportare allo statuto della FIFA.\nInoltre il Congresso elegge il Presidente, il Segretario Generale e gli altri membri del Consiglio FIFA (ex Comitato Esecutivo), approva il bilancio. Il Presidente ed il Segretario Generale sono i principali funzionari della FIFA e si occupano della sua ordinaria amministrazione, portata avanti dal Segretariato Generale, assieme al suo staff di circa 280 membri.\nIl Consiglio FIFA, guidato dal Presidente, \u00e8 l'organo decisionale della FIFA tra un Congresso e l'altro. La federazione calcistica mondiale pu\u00f2 contare, inoltre, su altre organizzazioni, sotto l'egida del Consiglio o create dal Congresso come comitati permanenti, tra cui la Commissione Finanze, la Commissione Disciplinare, la Commissione Arbitrale ecc.\nConfederazioni affiliate.\nAlla FIFA fanno capo le sei diverse confederazioni (riconosciute ufficialmente dalla federazione) a cui spetta l'organizzazione e la supervisione dell'attivit\u00e0 calcistica nei vari continenti del mondo:\nLe confederazioni continentali sono contemplate nello statuto FIFA. Le associazioni nazionali (come ad esempio la FIGC) sono membri della FIFA e possono richiedere l'affiliazione sia alla FIFA sia alla confederazione a cui appartengono geograficamente, salvo diverse eccezioni. Ad esempio, diverse federazioni che rappresentano nazioni i cui territori, dal punto di vista geografico, travalicano i confini tra Asia ed Europa, come la Russia, la Turchia, Cipro, l'Armenia, l'Azerbaigian e la Georgia, sono affiliate all'UEFA; un caso particolare, in tal senso, \u00e8 quello di Israele, completamente in territorio asiatico, ma affiliato all'UEFA dal 1994 per ragioni politiche, dopo esser stato a lungo membro dell'AFC. Ci sono poi stati altri cambi di affiliazione, come il Kazakistan, passato dall'AFC all'UEFA nel 2002, e l'Australia, passata dall'OFC all'AFC nel gennaio del 2006. Allo stesso modo, la Guyana, il Suriname e la Guyana francese appartengono alla CONCACAF, pur risiedendo in America meridionale.\nIn totale la FIFA riconosce 211 federazioni calcistiche, a cui sono affiliate 211 Nazionali di calcio maschili e 129 Nazionali di calcio femminili (per maggiori dettagli, si veda Nazionale di calcio e Lista dei codici FIFA); pertanto risulta avere pi\u00f9 membri delle Nazioni Unite, in quanto riconosce anche federazioni non appartenenti ad uno Stato sovrano, come ad esempio quelle delle quattro Home Nations britanniche.\nLe Nazionali maschili vengono valutate mensilmente tramite la classifica mondiale della FIFA, mentre quelle femminili a cadenza trimestrale attraverso la classifica mondiale femminile della FIFA.\nRiconoscimenti e premi.\nDal 1991 al 2009 la FIFA assegnava ogni anno il FIFA World Player of the Year al miglior calciatore e alla miglior calciatrice nel corso di un'apposita cerimonia. Nel 2010 tale premio \u00e8 stato unito al Pallone d'oro, dando vita al Pallone d'oro FIFA.\nInoltre la FIFA ha provveduto a stilare vari elenchi di riconoscimento dei migliori calciatori a livello mondiale, tra cui il FIFA World Cup All-Time Team (1994), il FIFA World Cup Dream Team (2002) e il FIFA 100 (2004).\nRegole.\nLe leggi che governano il gioco del calcio non sono un'esclusiva della FIFA, ma sono regolate congiuntamente con l'International Football Association Board (IFAB), composta da 8 membri, di cui una met\u00e0 in rappresentanza della FIFA e l'altra met\u00e0 in rappresentanza delle 4 federazioni britanniche di Inghilterra, Scozia, Galles e Irlanda del Nord. Qualsiasi modifica apportata alle regole del calcio deve essere approvata da almeno i 3/4 dei delegati (ossia 6 su 8).\nProblemi giudiziari.\nIl 27 maggio 2015 una maxi inchiesta internazionale ha sconvolto la FIFA con l'arresto di sette massimi dirigenti. In manette finiscono: \nRisultano indagati anche quattro membri del Comitato esecutivo. Gli arresti vengono eseguiti presso il lussuoso Hotel Baur Au Lac di Zurigo alle prime luci dell'alba dalla polizia elvetica su richiesta del FBI in una indagine coordinata direttamente dal Dipartimento di Giustizia USA, secondo cui si sarebbe costituita una fitta rete di corruzioni nel calcio mondiale che negli ultimi 20 anni avrebbe influenzato accordi di marketing, diritti TV e addirittura l'assegnazione dei Mondiali di calcio per una corruzione quantificata in oltre 100 milioni di dollari. L'inchiesta si \u00e8 concentrata con particolare attenzione sull'assegnazione dei Mondiali in questione (Russia 2018 e Qatar 2022) ma, secondo la giustizia americana, anche il calcio mondiale degli ultimi 24 anni sarebbe stato inquinato, come una presunta tangente da 10 milioni versata nel 2004 ai dirigenti per avere il Mondiale in Sudafrica nel 2010 o del centenario della Copa Am\u00e9rica del 2016. La retata ha provocato notevoli reazioni anche sul piano internazionale, con il presidente russo Vladimir Putin in persona che ha parlato di indebite ingerenze USA per condizionare il calcio, ribadendo la trasparenza nella scelta che ha portato alla designazione della Russia per i prossimi Mondiali, mentre il primo ministro inglese David Cameron ha chiesto pulizia nei vertici del calcio mondiale. Il portavoce del presidente Blatter, in corsa per un quinto mandato consecutivo, ha negato suoi coinvolgimenti, venendo tuttavia subito smentito dal Dipartimento USA, che lo ha indagato senza tuttavia incriminarlo. Il presidente della UEFA Michel Platini si \u00e8 detto disgustato dal livello di corruzione della FIFA, chiedendo le dimissioni immediate di Blatter ed il rinvio delle elezioni, mentre il presidente della AFC Salman Bin Ibrahim Al-Khalifa ha espresso il pieno sostegno a Blatter e la conferma delle elezioni. Tuttavia, nonostante gli scandali che hanno colpito direttamente il suo sistema di potere, il presidente Blatter, all'apertura del Congresso a Zurigo, ha dichiarato la sua estraneit\u00e0, giustificandosi di non poter \"sapere tutto\" e continuando a correre da candidato, mentre il suo unico sfidante, il vicepresidente FIFA e principe di Giordania Ali ibn al-Husayn (su cui sono convenuti anche gli altri due candidati alla presidenza ritiratisi, il presidente della Federazione calcistica dei Paesi Bassi Michael Van Praag e l'ex fuoriclasse di Barcellona e Real Madrid Lu\u00eds Figo), ha ricevuto l'appoggio della stragrande maggioranza dell'UEFA, guidata da Michel Platini, per portare un reale cambiamento.\nDopo soltanto quattro giorni dalla sua rielezione, il 2 giugno, Blatter si \u00e8 dimesso dalla carica di presidente, che deteneva da quasi 17 anni. Il 26 febbraio \u00e8 stato eletto come suo successore Gianni Infantino.\nDurante le indagini per la presunta tangente da 10 milioni di euro pagata per l'assegnazione dei mondiali al Sudafrica nel 2010, Danny Jordaan, presidente della Federazione calcistica del Sudafrica e organizzatore dell'evento, ha ammesso che nel 2008 non ci fu un pagamento, ma solo un fondo per la CONCACAF per favorire lo sviluppo del calcio nei Caraibi. Chuck Blazer, ex manager della FIFA, ha aggiunto inoltre che delle tangenti furono pagate non solo per Sudafrica 2010 ma anche per Germania 2006 e Francia 1998.\nJohn Delaney, direttore generale della Federazione calcistica dell'Irlanda, ha affermato che la FIFA aveva pagato alla FAI 5 milioni di euro per evitare azioni legali dopo il gol di William Gallas, facilitato da un fallo di mano di Thierry Henry, che aveva negato la qualificazione della nazionale irlandese al mondiale del 2010 in favore di quella francese.\nL'8 giugno 2015 viene arrestato il funzionario della FIFA Alejandro Burzaco. Ricercato dall'INTERPOL per riciclaggio di denaro tramite la compravendita dei diritti televisivi, l'imprenditore argentino, che era riuscito a sfuggire all'FBI a Zurigo recandosi a Bolzano, si costituisce alle autorit\u00e0 del capoluogo altoatesino.\nNel frattempo, l'8 ottobre, Sepp Blatter, Michel Platini, Jerome Valcke e Worawi Makudi vengono sospesi per 90 giorni dal Comitato etico perch\u00e9 posti sotto indagine. La reggenza ad interim della federazione passa cos\u00ec al camerunese Issa Hayatou, presidente della CAF, anch'esso sotto indagine per aver ammesso di aver intascato tangenti.\nIl 21 ottobre vengono confermate le indagini: Blatter \u00e8 accusato di gestione fraudolenta e appropriazioni indebita, mentre Platini avrebbe percepito 2 milioni di franchi svizzeri nel 2011 come compenso dalla FIFA (dunque Blatter) per lavori svolti dal 1999 al 2002. Chung Mong Joon viene squalificato per sei anni, Jack Warner, Mohamed bin Hammam e Chuck Blazer a vita, mentre Nicol\u00e1s Leoz viene sospeso dal suo incarico dopo aver ricevuto un mandato di arresto dal governo degli Stati Uniti. Il vicepresidente della UEFA \u00c1ngel Mar\u00eda Villar Llona e Franz Beckenbauer vengono posti sotto indagine per essersi rifiutati di collaborare con il Comitato etico nell'indagine riguardante l'assegnazione dei Mondiali 2018 alla Russia e del 2022 al Qatar.\nDue mesi dopo, il 21 dicembre, il Comitato etico della FIFA giudica Sepp Blatter e Michel Platini colpevoli di corruzione e li condanna a 8 anni di squalifica. A seguito della condanna, Platini non ha potuto candidarsi alle elezioni presidenziali FIFA tenutesi il 26 febbraio 2016.\nIl 25 maggio 2018 la magistratura elvetica ha scagionato ufficialmente Platini da ogni accusa, non ravvisando reati nel suo operato; nell'occasione l\"'entourage\" di Platini ha rimarcato la tesi secondo cui le false accuse rivolte nei suoi confronti erano in realt\u00e0 mirate unicamente a delegittimarne la carriera dirigenziale."}
{"id": "1318768", "revid": "767487", "url": "https://it.wikipedia.org/wiki?curid=1318768", "title": "Spasimo", "text": "Spasimo (titolo originale \"Hets\") \u00e8 un film del 1944 diretto da Alf Sj\u00f6berg, tratto da uno scritto di Ingmar Bergman.\nVinse il Grand Prix du Festival International du Film come miglior film al Festival di Cannes 1946. Fu presentato alla Mostra del cinema di Venezia il 28 agosto 1947.\nTrama.\nUn severo professore di latino, soprannominato dai suoi allievi \"Caligola\", opprime con perverso sadismo tutti gli alunni della sua classe ed inoltre una giovane commessa di una tabaccheria, causandone indirettamente la morte per eccessiva assunzione di alcoolici. Uno degli allievi del professore, divenuto amante della ragazza trova il coraggio di affrontare il professore, ma, in seguito alle accuse di \"Caligola\", viene allontanato dalla scuola dal preside. Il giorno successivo al conseguimento del diploma da parte dei compagni del protagonista, il preside stesso va in visita presso lo studente nella camera in precedenza abitata dalla ragazza, dove egli intende stabilirsi dopo aver lasciato la casa dei genitori, per indurlo a pi\u00f9 miti consigli, a ritornare dai genitori e a riprendere posto nella societ\u00e0, dalla quale era andato distaccandosi in seguito alla vicenda. Presto la mattina successiva, lo studente, preso con s\u00e9 il gattino della ragazza, lascia la stanza e, dopo aver lasciato al suo destino \"Caligola\", che si era presentato chiedendo comprensione, cammina sorridendo verso la citt\u00e0 che si desta.\nRealizzazione.\nIl film venne ricavato da uno scritto di Bergman letto dal regista Gustaf Molander che ne raccomand\u00f2 la realizzazione in immagini. Il testo del giovane autore, aspirante cineasta della \"Filmstaden\", la cinecitt\u00e0 svedese che si trovava a R\u00e5sunda vicino alla capitale, venne comprato dalla \"Svensk Filmindustri\" per la cifra di cinquemila corone e Alf Sj\u00f6berg, con la collaborazione dello stesso Bergman in veste di segretario di edizione, lo decodific\u00f2 in immagini.\nCritica.\nDramma dai risvolti psicologici che utilizza un forte linguaggio espressionista, ottenne il plauso della critica. Alcuni vollero vedere nel film una denuncia al nazismo, sottolineando come il professore leggesse \"Dagposten\", un giornale svedese piuttosto favorevole ai nazisti, e assomigliasse a Himmler, capo della Gestapo."}
{"id": "1318785", "revid": "36426", "url": "https://it.wikipedia.org/wiki?curid=1318785", "title": "Mercato Vecchio (Firenze)", "text": ""}
{"id": "1318793", "revid": "1754196", "url": "https://it.wikipedia.org/wiki?curid=1318793", "title": "Hockey Cernusco", "text": "La Hockey Cernusco \u00e8 una societ\u00e0 italiana di hockey su prato con sede a Cernusco sul Naviglio, Milano.\nStoria.\nFondata nel 1967, raggiunge la Serie A1 al termine della stagione 1986/87.\nA partire dal 1993 la squadra consegue un notevole numero di vittorie; tra le principali si ricordano: cinque scudetti, cinque Coppe Italia e tre Coppe dei Campioni di \"Poule B\"."}
{"id": "1318794", "revid": "22475", "url": "https://it.wikipedia.org/wiki?curid=1318794", "title": "Riserva naturale statale Gola del Furlo", "text": "La riserva naturale statale Gola del Furlo \u00e8 un'area naturale protetta istituita con decreto del Ministero dell'ambiente del 6 febbraio 2001.\nTerritorio.\nLa riserva si estende per 3.907 ettari, situati nella provincia di Pesaro e Urbino, ed \u00e8 gestito dall'amministrazione provinciale. Il territorio comprende parte delle unioni montane dell'Alta valle del Metauro e del Catria e Nerone, oltre all'ex Comunit\u00e0 montana del Metauro, e i comuni di Acqualagna, Cagli, Fermignano, Fossombrone e Urbino.\nFlora.\nFra le rocce, \u00e8 un gareggiare di radici, bulbi, rizomi, foglie, steli e fiori, fra cui emergono per interesse e rarit\u00e0 il giacinto dal pennacchio, il lilioasfodelo maggiore, l'onosma e tanti altri. versanti freddi sono presenti boschi mesofili, governati generalmente a ceduo, in cui vi \u00e8 una ricca presenza di alberi e arbusti: roverella, cerro, faggio, orniello, carpino nero e bianco, aceri, sorbi, biancospini, ginepri, fusaggine montana, rose selvatiche e molte altre.\nFauna.\nImportante sito per numerose specie a rischio estinzione. La riserva naturale del Furlo \u00e8 sede privilegiata per l'osservazione dell'aquila reale, che nidifica nella gola fin da tempi storici.\nLa presenza di numerose specie di rapaci ha accreditato un importante valore naturalistico per il parco del Furlo. Tra i pi\u00f9 noti notiamo: l'aquila reale, l'albanella minore, il falco pellegrino e il lanario, che tra Marche ed Emilia-Romagna raggiunge in limite settentrionale del suo areale. Di elevata importanza anche il recente ritorno alla nidificazione del gufo reale (Bubo bubo), indice della qualit\u00e0 del territorio. Altre specie di uccelli sono invece: il rondone alpino, la rondine montana, il passero solitario e il picchio muraiolo. Tra i mammiferi vi sono il lupo, il daino, il capriolo, il cinghiale, l'istrice e la puzzola. Incerta la presenza del Gatto Selvatico. Vi sono poi anche dei rettili come il cervone e la vipera comune."}
{"id": "1318797", "revid": "713168", "url": "https://it.wikipedia.org/wiki?curid=1318797", "title": "Filippo Strofaldi", "text": "Biografia.\nOrdinato presbitero il 19 luglio 1964, ricopr\u00ec vari incarichi nell'arcidiocesi di Napoli: rettore del \"Seminario teologico di Napoli\" dal 1968 al 1975, rettore del \"Seminario minore arcivescovile di Napoli\" dal 1975 al 1983, parroco nella parrocchia di Nostra Signora del Sacro Cuore, nel quartiere Vomero, dal 1985 al 1993, vicario episcopale della VII zona pastorale di Napoli e coordinatore del \"Sinodo dei giovani\".\nDopo un anno sabbatico trascorso a cavallo tra il 1983 e il 1984 nel santuario di Montevergine, intraprese per lungo tempo con alcuni sacerdoti, tra cui Bruno Forte, l'esperienza della vita comune nella Fraternit\u00e0 della riconciliazione.\nDal 1977 fu cappellano di Sua Santit\u00e0.\nMinistero episcopale.\nIl 25 novembre 1997 fu nominato da papa Giovanni Paolo II vescovo di Ischia; ricevette la consacrazione episcopale il 6 gennaio 1998 nella basilica di San Pietro in Vaticano dallo stesso pontefice, prendendo possesso della diocesi il 14 febbraio, insediandosi nella cattedrale.\nFu molto attivo nell'organizzazione di una visita pastorale di Giovanni Paolo II nella diocesi. Il 5 maggio 2002 accolse nella diocesi il Sommo Pontefice, coronando il sogno del suo ministero.\nNel 2003 ottenne dal Ministro Provinciale dei Frati Minori di Napoli che le spoglie di san Giovan Giuseppe della Croce, patrono di Ischia, venissero trasferite da Santa Lucia al Monte in Napoli alla Chiesa di Sant'Antonio di Padova, dei Frati Minori, in Ischia.\nIl 5 maggio 2005 indisse il XIII sinodo della Chiesa di Ischia, dal titolo \"Per una Chiesa Nuova nell'Amore\", conclusosi nel 2008. I precedenti sinodi isclani si erano tenuti: nel 1599 (indetto da mons. Innico d'Avalos, e aggiornato nel 1612, 1615, 1619 e 1621); nel 1640 (indetto da mons. Francesco Tontoli, e aggiornato nel 1643, 1646 e 1654); nel 1716 (indetto da mons. Luca Trapani, e osteggiato dal potere politico dei D'Avalos, rimase lettera morta); nel 1788 (indetto da mons. Sebastiano de Rosa); nel 1938 (indetto da mons. Ernesto De Laurentis).\nIl 7 luglio 2012 papa Benedetto XVI accoglie la sua rinuncia all'ufficio pastorale per gravi motivi di salute. Diventa cos\u00ec vescovo emerito e la diocesi \u00e8 retta da Mons.Giuseppe Regine, amministratore diocesano, fino all'ingresso in diocesi del successore di Mons.Strofaldi, Pietro Lagnese, l'11 maggio 2013.\nFu membro della \"Commissione episcopale per il clero e la vita consacrata\" e della \"Commissione mista vescovi - religiosi - istituti secolari.\"\nFu cavaliere di gran croce dell'Ordine militare del Santissimo Salvatore di Santa Brigida di Svezia.\nSi spense alle prime ore del 24 agosto 2013, all'et\u00e0 di 73 anni, presso la casa di cura \"Don Orione\" in Casamicciola Terme. Le esequie, presiedute dal cardinale Crescenzio Sepe, arcivescovo di Napoli, e concelebrate dalla maggior parte dei vescovi campani, si tennero il 26 agosto nella cattedrale di Ischia. La salma fu poi inumata nella cattedrale nel sacello dei vescovi (la prima cappella della navata di destra) l\u00ec dove riposano, per volere dello stesso Strofaldi, dal 2000, i resti mortali di alcuni suoi predecessori.\nGenealogia episcopale.\nLa genealogia episcopale \u00e8:\nCuriosit\u00e0.\nNel 2000 il gruppo pop storico de Il Giardino dei Semplici pubblic\u00f2 un disco spirituale dal titolo \"Canta e cammina\", le cui musiche furono prevalentemente composte da mons. Strofaldi, con testi di mons. Bruno Forte. Per presentare l'album, il vescovo e la band si esibirono insieme al \"XIV Meeting dei Giovani di Pompei\", davanti ad un pubblico di 10.000 persone.\nL'album \u00e8 stato ripubblicato in edizione limitata dalla band nel 2014, in occasione di un concerto di beneficenza in memoria di mons. Strofaldi tenutosi al Palapartenope di Napoli il 28 febbraio 2014. La nuova edizione presenta una diversa copertina, nuove vocals e alcuni interventi aggiuntivi di chitarra elettrica."}
{"id": "1318804", "revid": "533647", "url": "https://it.wikipedia.org/wiki?curid=1318804", "title": "K\u00e1roly Eszterh\u00e1zy", "text": "Biografia.\nFiglio di Ferenc Eszterh\u00e1zy, uomo che ricopr\u00ec numerose cariche pubbliche, tra le quali quelle di primo spano del comitato di Borsod, consigliere reale e generale del Transdanubio, ricevendo numerosi riconoscimenti onorifici dai sovrani asburgici.\nQuando il padre di K\u00e1roly mor\u00ec, nel 1758, i suoi figli erano gi\u00e0 ben avviati verso un'importante carriera politico-diplomatica: Mih\u00e1ly e J\u00e1nos, gi\u00e0 guardie della corona di Santo Stefano, sarebbero diventati ambasciatori imperiali (in Russia, il primo, e il secondo in Francia, Inghilterra, Portogallo e Polonia).\nUn ambiente quindi, quello della famiglia di K\u00e1roly, ben inserito, e ai massimi livelli, nella classe di governo dell'Ungheria di allora, aperta ai gusti e alle raffinatezze della cultura europea, sensibile agli stimoli mecenatistici che caratterizzavano tutta l'aristocrazia dell'impero asburgico.\nA 16 anni K\u00e1roly entr\u00f2 nel ginnasio del seminario dell'arcidiocesi di Esztergom, che aveva sede a Presburgo, oggi Bratislava.\nComplet\u00f2 gli studi a Trnava, divenendo vicario di R\u00e1t\u00f3t dal 20 settembre 1744. Il 29 ottobre 1745 si rec\u00f2 al Collegium Germanicum et Hungaricum di Roma. Il 12 giugno 1748 prese il dottorato in teologia e il 31 agosto dello stesso anno venne ordinato sacerdote, iniziando la sua attivit\u00e0 pastorale a P\u00e1pa, media citt\u00e0 dell'Ungheria occidentale, dove il nonno Ferenc (distintosi nel 1683 nella difesa di Vienna dall'assedio dei turchi) e lo zio Antal avevano ricoperto, a partire dal 1675, la carica di capitano. A questi suoi primi anni di attivit\u00e0 pastorale risalgono anche le prime opere a stampa, che diventeranno sempre pi\u00f9 numerose col passare degli anni. Il 24 gennaio 1752 era gi\u00e0 canonico di Esztergom e vicario di Szenttam\u00e1s.\nNel 1755 gli venne attribuita la carica di vicario di[Presburgo, venendo nominato dalla regina d'Ungheria consigliere luogotenenziale del regno d'Ungheria (\"helytart\u00f3tan\u00e1csos\").\nNel 1759 la regina d'Ungheria Maria Teresa lo nomina vescovo di V\u00e1c, con conseguenti titolo e carica di Vescovo-Conte (la nomina papale giunse il 3 marzo 1760) e quindi, nel 1761, di Eger (dove si trasfer\u00ec non prima del 12 giugno 1762).\n\"Tra tutto il clero ungherese del XVIII secolo il pi\u00f9 erudito e aggiornato dal punto di vista artistico\", K\u00e1roly \u2013 potendo contare sui cospicui introiti di famiglia e su quelli legati al titolo di primo spano \u2013 si impegn\u00f2 in grandi opere di riorganizzazione ecclesiastica e di sviluppo culturale.\nA V\u00e1c diede il via ai lavori di costruzione della nuova basilica cattedrale (ma sar\u00e0 il successore [e predecessore] Cristoforo Migazzi a realizzare l'opera in stile neoclassico con un nuovo progetto).\nNella citt\u00e0 di Eger lasci\u00f2 un segno profondo, riorganizzando l'assetto urbano, facendo costruire l'imponente edificio del cosiddetto \"Lyceum\" (che dot\u00f2 di una fornitissima biblioteca e un moderno osservatorio astronomico, cos\u00ec da poter ospitare \u2013 almeno nei piani di Esterhazy \u2013 un centro universitario per tutta l'Ungheria orientale). Il 5 novembre 1769 riusc\u00ec ad aprire la prima accademia medica del paese danubiano. A tutta questa sua attivit\u00e0 si deve l'elevazione di Eger al rango di sede arcivescovile. Durante gli anni trascorsi a Eger, non si dimentic\u00f2 per\u00f2 della cittadina di P\u00e1pa, della quale era anche signore. Qui fece erigere un ospedale e una delle pi\u00f9 importanti chiese del paese, decorate dal grande pittore danubiano Franz Anton Maulbertsch usando come modelli varie opere classiche italiane (soprattutto rinascimentali e barocche).\nTra il 1759 e il 1799 fu anche signore di Devecser, dove fece ricostruire il locale palazzo signorile in stile barocco.\nAlla sua attivit\u00e0 di promotore delle arti si deve anche la costruzione delle chiese di Bakonyszentiv\u00e1n, Bakonysz\u00fccs, Balatonar\u00e1cs, B\u00e9b, Cs\u00f3t, Devecser, Feny\u0151f\u0151, Hidegk\u00fat, P\u00e1pany\u0151g\u00e9r, P\u00e1patesz\u00e9r, Ugod e K\u0151v\u00e1g\u00f3\u00f6rs.\nIn Italia, e in particolare a Roma (dove aveva studiato), ebbe sempre molti estimatori, amici e corrispondenti, ai quali amava mandare bottiglie del pregiatissimo vino Tokaj. A Roma aveva un suo \"agente\" personale, al quale commissionava opere d'arte in continuazione.\nSu richiesta di amici, Eszterh\u00e1zy intervenne a Roma finanziando anche opere di restauro (per esempio nella chiesa del Ges\u00f9).\nUomo di grande cultura, legato ad una visione controriformista della chiesa cattolica, ebbe a scontrarsi duramente con l'imperatore Giuseppe II, che voleva concedere alcune libert\u00e0 anche ai protestanti.\nAlla sua memoria \u00e8 stato intitolato l'istituto superiore di pedagogia della citt\u00e0 Eszterh\u00e1zy K\u00e1roly F\u0151iskola di Eger, che ha sede nel Lyceum fatto costruire dallo stesso K\u00e1roly nel XVIII secolo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1318805", "revid": "81973507", "url": "https://it.wikipedia.org/wiki?curid=1318805", "title": "Repubblica di Amalfi", "text": ""}
{"id": "1318809", "revid": "256896", "url": "https://it.wikipedia.org/wiki?curid=1318809", "title": "Baia Chia", "text": ""}
{"id": "1318813", "revid": "10777497", "url": "https://it.wikipedia.org/wiki?curid=1318813", "title": "Vukasin Radomir Poleksic", "text": ""}
{"id": "1318814", "revid": "133557", "url": "https://it.wikipedia.org/wiki?curid=1318814", "title": "Musica alternativa di destra", "text": "La musica alternativa di destra \u00e8 un fenomeno politico nato in Italia alla fine degli anni sessanta e vicino a tematiche e partiti di Destra sociale, che vuole essere \"alternativo\" sia alla musica leggera, sia alla musica dei cantautori di sinistra.\nTematiche.\nLa \"musica alternativa\" attacca e prende di mira l'intera cultura di massa, la politica dell'arco costituzionale e spesso lo stesso ordinamento costituzionale. I temi maggiormente trattati sono la politica, le idee sociali della destra, la storia, la mitologia, la tradizione e l'Europa. Gli artisti che appartengono a questo genere sono generalmente di destra, anche se tra di loro si possono distinguere anche posizioni politiche pi\u00f9 radicali legate all'estrema destra e al neofascismo. Sono frequenti le tematiche sulla seconda guerra mondiale e la Repubblica Sociale Italiana.\nStoria.\nOrigini.\nIl precursore pu\u00f2 essere considerato Leo Valeriano, cantautore di protesta nato musicalmente nell'ambito del primo Cabaret aperto a Roma il Giardino dei Supplizi e del poi pi\u00f9 famoso Bagaglino, attivo a partire dalla seconda met\u00e0 degli anni Sessanta, le cui canzoni venivano cantate dai giovani di destra durante le manifestazioni e i cortei del Movimento Sociale Italiano e del Fronte della Giovent\u00f9... \"Avanti ragazzi di Buda / Avanti ragazzi di Pest\" (con il contributo di Pier Francesco Pingitore), o quella dedicata a Jan Palach. Uno dei principali ispiratori \u00e8 inoltre il francese Jack Marchal che diede una dimensione \"professionale\" alla produzione discografica alternativa.\nGli anni Settanta.\nA met\u00e0 degli anni settanta, grazie anche al ruolo che ebbe la diffusione delle radio \"alternative\" di destra, tra cui, una delle prime e tra le pi\u00f9 note Radio Alternativa di Teodoro Buontempo, cominciarono ad emergere i primi gruppi del genere. Tra i primi i romani NCP (Nuovo Canto Popolare) di Fabio Torriero, i veronesi ZPM, i milanesi Amici del Vento che esordirono a Roma nel 1976 in un concerto al Teatro delle Muse, organizzato dal gruppo femminista \"di destra\" \u00c9owyn. Il manifesto serigrafato che pubblicizzava il concerto, fu disegnato da Flavia Perina. A seguire i padovani della Compagnia dell'Anello, i romani Janus con il loro LP \"Al Maestrale\", il francese Jack Marchal. Tra i principali esponenti ci fu anche il cantautore Massimo Morsello, talvolta appellato come \"il De Gregori nero\", che esord\u00ec nel 1978 con l'album \"Per me... e la mia gente\". Nel 1979 Michele di Fi\u00f2 pubblic\u00f2 l'LP \"Cervello\". \nIl primo concerto importante di musica alternativa post-Valeriano fu organizzato nelle Marche, in un cinema di Torre San Patrizio nel 1972. Present\u00f2 le sue canzoni e quelle di altri cantautori Roberto Scocco, che allora aveva 15 anni e viene definito il precursore di quella fase che appartiene agli anni Settanta.\nLa musica anti-sistema.\nNella storia della musica alternativa di destra, si segnalano i cosiddetti Campi Hobbit, di cui si tennero tre edizioni (1977, 1978 e 1980). Organizzati dall'ala rautiana dell'MSI, costituirono un importante momento di aggregazione per molti giovani militanti della destra di quegli anni, e da essi presero avvio quelli che sono considerati oggi i due gruppi pi\u00f9 famosi di questo genere musicale: gli Amici del Vento e la Compagnia dell'Anello.\nEntrambi questi gruppi, nel ventennale della loro fondazione (1977-1997), celebrarono la ricorrenza suonando a Monza nel Concerto del Ventennale, che rappresenta uno dei momenti di maggiore visibilit\u00e0 per la musica alternativa di destra, dato che venne anche trasmesso da un'emittente regionale e seguito da oltre 100.000 telespettatori. Gli Amici del Vento decisero per\u00f2 di sciogliersi poco tempo dopo. La canzone \"Il domani appartiene a noi\" della Compagnia dell'Anello \u00e8 stata scelta come inno prima del Fronte della Giovent\u00f9, e poi di Azione Giovani.\nDopo che negli anni Ottanta vennero fondati, soprattutto in Veneto, diversi gruppi musicali vicina all'estrema destra skin come i \"Plastic Surgery\", agli inizi degli anni Novanta vi fu una seconda ondata di gruppi musicali, tra cui i 270bis, che come leader videro Marcello De Angelis, ex senatore del Popolo della Libert\u00e0, e con il ritorno di Massimo Morsello. Morsello detiene anche il miglior risultato in termini di vendite nell'ambito della musica di destra radicale, raggiungendo la vendita di 13.000 copie del suo disco \"La Direzione Del Vento\"."}
{"id": "1318816", "revid": "125406463", "url": "https://it.wikipedia.org/wiki?curid=1318816", "title": "Body Rental", "text": "Body Rental \u00e8 un termine informale con cui si indica l\"'affitto\" di figure professionali (del settore ICT) ovvero l'attivit\u00e0 di intermediazione di manodopera utilizzata nello sviluppo di progetti software o nella gestione/sviluppo di sistemi informatici che prevede la presenza di personale dell'azienda fornitrice del servizio (solitamente una societ\u00e0 di consulenza, una software house oppure un'impresa nel settore ICT) presso la sede di un'azienda committente del lavoro/progetto. \nIl legame contrattuale tipico, tra risorsa e impresa che la \"gira\" al committente, \u00e8 la collaborazione a progetto oppure la partita IVA. Invece, tra impresa e committente, basta una qualsiasi commessa relativa ad un servizio informatico (installazione, configurazione, manutenzione, sviluppo, assistenza, ecc).\nAttenzione. Solo Agenzie per il Lavoro autorizzate dal ministero, possono fare intermediazione di manodopera, per altri vietato dal codice penale. Il Body Rental si distingue dalla normale attivit\u00e0 delle agenzie per il lavoro, in quanto \u00e8 svolto illegalmente da agenzie non autorizzate, oltrepassando, tra le altre cose, tutte le tutele garantite dai contratti di lavoro somministrato. Nonostante l'illegalit\u00e0 \u00e8 una pratica largamente diffusa in Italia per via della generale assenza di controlli e di denunce dovute alle condizioni del mercato del lavoro.\nDescrizione.\nIl termine \"body rental\" si associa a risorse che svolgono lavori non manuali.\nAnche se per storia e per vastit\u00e0 di utilizzo, \u00e8 il settore informatico quello che fa maggiormente ricorso al body rental, vi sono anche altre attivit\u00e0 che, per propria peculiarit\u00e0, si prestano a forme di \"para\" body rental. Un'altra attivit\u00e0 dove si utilizza molto il body rental \u00e8 l'outsourcing di servizi di help desk erogati presso le sedi del cliente (non in remoto con un classico call center). La differenza sta nella qualifica delle risorse: nel primo caso occorre molta competenza e solida preparazione in quanto si tratta di assistenza specialistica, nel secondo \u00e8 sufficiente parlare correttamente in italiano.\nIl Body Rental coinvolge solitamente personale tecnico che pu\u00f2 essere destinato, in maniera continuativa o a date fissate, a varie attivit\u00e0 presso il cliente, gestione delle infrastrutture informatiche, sviluppo di un'applicazione, progetti di upgrade, manutenzione di un programma, rilascio di una nuova release, commesse per implementazione di servizi e processi basati sull'ICT, introduzione di sistemi gestionali ERP, ecc. Nell'ambito della consulenza aziendale sono numerose le tipologie di progetti e attivit\u00e0 dove si fa ricorso a risorse (quasi sempre laureate) body rental di fatto.\nI contratti di Body Rental rientrano nella categoria dei cosiddetti contratti \"time and materials\" ovvero i contratti nei quali la tariffa pagata dall'azienda committente \u00e8 basata sui tempi di presenza/utilizzo delle risorse umane e di consumo/impiego di quelle materiali. A questi si contrappongono i contratti \"a corpo\" che prevedono un prezzo fissato a fronte di un obiettivo da raggiungere o attivit\u00e0 da svolgere.\nLegislazione.\nAttualmente in Italia le leggi che regolano il contratto di somministrazione di lavoro stabiliscono che solo le agenzie del lavoro iscritte all'albo possono esercitare l'attivit\u00e0 di intermediazione di manodopera (vedere Decreto Legislativo 10 settembre 2003, n. 276, http://www.camera.it/parlam/leggi/deleghe/03276dl.htm).\nCon l'articolo 12 D.L. 138/2011 \u00e8 stato inserito nel codice penale, nel titolo dedicato ai delitti contro la persona e in particolare contro la libert\u00e0 individuale, il reato di intermediazione illecita e di sfruttamento del lavoro.\n\u00c8 da chiarire che in molte legislazioni straniere (soprattutto quelle di tipo anglosassone) il body rental \u00e8 un contratto di fornitura del tutto legale, in Italia invece \u00e8 vietato. Somministrazione di lavoro, attraverso le agenzie autorizzate (l'ex lavoro interinale), e body rental sono infatti due cose molto diverse: il primo \u00e8 regolamentato ed \u00e8 una delle tante forme di lavoro legale, il secondo \u00e8 un \"escamotage\" effettuato da imprese che non sono agenzie e che quindi non devono applicare le norme contrattuali sul lavoro somministrato (i cui soggetti, \u00e8 bene ricordarlo, sono lavoratori dipendenti delle agenzie, con tutte le tutele del caso).\nDa alcuni anni esiste un altro sistema che si sta rapidamente diffondendo mutuandolo dai settori della manifattura, agricoltura, edilizia: l'utilizzo delle cooperative. In questo caso si aprono specifiche cooperative di servizio che svolgono attivit\u00e0 di contact center, assistenza informatica, ecc.: il vantaggio \u00e8 che essendo il lavoratore anche un socio pu\u00f2 essere tolto da un appalto in qualsiasi momento.\nVantaggi e svantaggi.\nI vantaggi per l'impresa committente sono diversi:\nGli svantaggi per la societ\u00e0 cliente sono:\nDal punto di vista del soggetto che presta la sua opera con la modalit\u00e0 del body rental, uno degli svantaggi consiste nell'incertezza della situazione lavorativa (incertezza che quando \u00e8 legata a basse retribuzioni diventa di fatto precariet\u00e0), dato che il lavoratore si trova a lavorare in un'organizzazione di cui non fa realmente parte. Questo \u00e8 in parte attutito in quanto la risorsa \u00e8 un lavoratore subordinato a tutti gli effetti dell'azienda fornitrice, sebbene solitamente questa sia di dimensioni irrilevanti rispetto all'azienda committente.\nAltri aspetti.\nIl body rental \u00e8 altamente usato in tutta Italia da aziende informatiche create con il solo scopo di assumere personale con contratti a progetto o a partita iva e venderli ad altre imprese che non vogliono o possono assumere personale. Questo accade anche con committenti della Pubblica amministrazione sebbene in questo caso, alcuni bandi di gara, potrebbero prevedere requisiti specifici sul tipo di contratto di lavoro del fornitore con i propri addetti (basta verificare il DURC). Vi sono alcuni grandi committenti privati che, per loro tutela non per altro, prevedono nei capitolati che il personale del fornitore sia o subordinato o almeno con un contratto di collaborazione (a progetto o a partita IVA) che copra il periodo della commessa. Dato che esistono in questi casi delle penali per il fornitore per ogni ritardo o disservizio, il ricorso a personale avventizio \u00e8 praticamente assente.\nStoricamente (a partire dagli anni '90) il body rental nell'ICT si \u00e8 affermato con il seguente modello di business: la grande societ\u00e0 di consulenza (aziendale ma soprattutto declinata sugli aspetti informativi) subappalta a piccole imprese di sviluppo software (applicazioni gestionali in primis) o sistemistica infrastrutturale le fasi di un progetto che corrisponde alla commessa (appalto) assegnata dal committente (grande azienda privata o ente della PA). Da attivit\u00e0 di alto-altissimo livello (sviluppo e implementazione di sistemi informatici, spesso persino progettazione), per le quali erano necessari laureati in ingegneria e informatica estremamente competenti, si \u00e8 passati (complice l'enorme diffusione dei servizi telematici e di comunicazione) ad attivit\u00e0 di help desk di primo livello.\nSono nate quindi delle agenzie di somministrazione specializzate per il mercato degli informatici (oppure le grandi agenzie hanno aperto una \"business unit\" dedicata): il personale viene impiegato in tutto il tessuto informatico nazionale dentro ospedali, enti, banche, aziende della manifattura, imprese di servizi ecc.\nAd ogni modo, anche quando le risorse non sono fornite da agenzie di somministrazione (quindi abilitate a farlo ma che per\u00f2 poi presuppone dei limiti quantitativi e temporali per l'azienda committente nonch\u00e9 un contratto nazionale del lavoro da rispettare), per aggirare il divieto di fornire personale body rental, \u00e8 sufficiente precisare nel contratto, con linguaggio legalmente inattaccabile, che si tratta di acquisto o appalto di un servizio che prevede determinati skill di specifiche figure (non persone con nome e cognome). In pratica, bisogna essere attenti a \"spersonalizzare\" la commessa. Poi, per il fornitore \u00e8 sufficiente distaccare \"quelle persone\" presso il committente per tutto il tempo che occorre (anche a tempo pieno per decenni). Per\u00f2 quando vi \u00e8 somministrazione di lavoro mediante agenzie autorizzate, non si pu\u00f2 formalmente parlare di body rental: questo invece riguarda i casi di \"affitto\" di risorse umane da parte di societ\u00e0 di consulenza ovvero imprese di servizi diverse dalle agenzie.\nNon sempre questo abuso si ritorce contro la risorsa in body rental mascherato, spesso invece \u00e8 la ditta fornitrice (di cui pu\u00f2 essere anche un dipendente) a essere a rischio: dato che queste figure sono spesso molto qualificate e, non di rado, dopo anni distaccate presso il committente, sono divenute fondamentali per il funzionamento del sistema/applicazione, non \u00e8 raro che poi siano direttamente assunte dal committente pur di non rischiare di perderlo (questo succede spesso). E infatti, molte aziende del settore ICT nei contratti con la clientela tentano di inserire clausole per evitare che si \"rubi\" il proprio personale coinvolto nel progetto (sebbene la legittimit\u00e0 di tale clausole sia tutta da dimostrare in un'ipotetica causa civile tra fornitore e committente)."}
{"id": "1318820", "revid": "767487", "url": "https://it.wikipedia.org/wiki?curid=1318820", "title": "Tre colori (Graziano Romani)", "text": "Tre colori \u00e8 il terzo album in italiano di Graziano Romani, pubblicato nel marzo 2007.\nIl titolo dell'opera \u00e8 un omaggio alla citt\u00e0 natale di Graziano Romani, Reggio Emilia, che per prima adott\u00f2 il tricolore della bandiera italiana nel 1797."}
{"id": "1318826", "revid": "838137", "url": "https://it.wikipedia.org/wiki?curid=1318826", "title": "Nicola Monterisi", "text": "Biografia.\nNicola Monterisi nacque a Barletta il 21 maggio 1867.\nFrequent\u00f2 il Ginnasio presso il Seminario Interdiocesano di Bisceglie (1881-1886) e il liceo presso il Seminario Vaticano (1886-1889). Negli anni 1889-1893 fu alunno dell'Almo collegio Capranica, studiando Filosofia e Teologia alla Gregoriana. Si laure\u00f2 in Teologia dogmatica alla Gregoriana, in Diritto canonico all'Apollinare e in Lettere presso la Regia Universit\u00e0 di Roma. La sua tesi fu \"Leggenda e realt\u00e0 intorno a san Ruggero, Vescovo di Canne e Patrono di Barletta\".\nFu ordinato sacerdote il 15 agosto 1893. Tornato in diocesi di Barletta insegn\u00f2 Teologia nei seminari di Bari, Trani e Bisceglie fino al 1908.\nFu attento alle esigenze sociali dell'epoca, facendosi promotore per l'impegno del laicato nella Chiesa e nel mondo. Fu tra i fondatori del \"Circolo Leone XIII\", che riuniva i giovani cattolici in contrapposizione ai gruppi politici anticlericali del territorio. Nel 1902 fond\u00f2 il periodico cittadino \"Il Buon Senso\".\nNegli anni in cui fu parroco a Barletta (1908-1913) si distinse non solo per il ministero sacerdotale, ma anche per l'impegno civile: nel 1910, mentre nella citt\u00e0 infieriva il colera, si offr\u00ec come cappellano del Lazzaretto, restando in quel luogo per un lungo lasso di tempo nonostante il rischio di essere contagiato, dando esempio di attenzione sociale.\nPapa San Pio X, con bolla del 22 agosto 1913, lo elesse vescovo di Monopoli; fu consacrato il 7 settembre 1913 dal cardinale Antonio Vico.\nIl 15 dicembre 1919 fu promosso arcivescovo di Chieti.\nIl 5 ottobre 1929 fu traslato nella sede primaziale di Salerno.\nNel trentennio del suo episcopato si mostr\u00f2 uomo di grandi vedute e capacit\u00e0 organizzative, contribuendo ad un'opera capillare di moralizzazione e di evangelizzazione. Contribu\u00ec a colmare in campo formativo le lacune di una popolazione proveniente da un passato difficile. Si adoper\u00f2 per far sorgere nuove parrocchie, case religiose maschili e femminili.\nI suoi interventi ebbero eco in Italia e all'estero. La sua famosa lettera pastorale del 1917, \"Nella guerra attuale benediciamo il Signore\", fu apprezzata da papa Benedetto XV ed ebbe 10 edizioni in Italia, 2 in Francia e una negli Stati Uniti.\nAllo scoppio della Seconda guerra mondiale non volle abbandonare mai la citt\u00e0 di Salerno, neanche sotto i bombardamenti, e costrinse il suo clero diocesano a fare altrettanto. Si oppose alle truppe del Comando Alleato che volevano requisire il Seminario Regionale. Per questo motivo il capo del Governo Italiano, Pietro Badoglio, mise in dubbio l'amor patrio di mons. Monterisi. L'arcivescovo non esit\u00f2 a rispondergli: \"Non permetto che si metta in discussione la mia italianit\u00e0; mi sento e sono pi\u00f9 italiano del maresciallo Badoglio. Quando il popolo \u00e8 rimasto solo e stremato dalle sofferenze della guerra io, vecchio di 76 anni, col mio clero sono rimasto al mio posto a conforto e sollievo della popolazione, mentre il maresciallo Badoglio \u00e8 scappato a Pescara!\".\nVisse poveramente a favore della sua popolazione, disponendo che quanto vi era nel palazzo episcopale fosse a favore della mensa arcivescovile; il 19 marzo 1944 decise di entrare nella Casa S. Giuseppe, ricovero degli anziani di Salerno, con le parole: \u201cper un Vescovo \u00e8 grande onore morire in mezzo ai poveri!\u201d.\nMor\u00ec il 30 marzo 1944. Sulla tomba volle vi fosse scritto: \"Non mi giovarono in morte tre mitrie e due pallii, ma la divina speranza che avendo il mio Salvatore preso sopra di s\u00e9 i miei peccati, mi risusciter\u00e0 seco nell'ultimo giorno\".\nA Salerno gli \u00e8 stata dedicata la scuola media \"N. Monterisi\" in memoria del suo costante operato per la citt\u00e0.\nPapa Giovanni Paolo II, nella sua visita pastorale a Salerno (26 maggio 1985), cos\u00ec ebbe a dire nel suo discorso ai sacerdoti: \"Esprimo un riconoscente pensiero per tutta l'opera, la laboriosit\u00e0 e il governo dei grandi e illustri vescovi che si sono succeduti su questa cattedra episcopale. In particolare, per i tempi a noi pi\u00f9 vicini, come non ricordare a comune gaudio ed edificazione il nome di Monsignor Nicola Monterisi, che si prodig\u00f2 per elevare il tono della vita del popolo e fu pioniere della ancora aperta e complessa questione meridionale? Egli incise in modo determinante nella tensione pastorale dei sacerdoti, infondendo nei loro cuori un vero zelo per la catechesi, l'amministrazione dei sacramenti, l'apostolato dei laici e per l'assistenza ai poveri\".\nSuo fratello maggiore, Ignazio Monterisi, fu vescovo di Potenza e Marsico Nuovo.\nGenealogia episcopale.\nLa genealogia episcopale \u00e8:"}
{"id": "1318832", "revid": "767487", "url": "https://it.wikipedia.org/wiki?curid=1318832", "title": "Alberto Marchetti (1954)", "text": "Carriera.\nDopo due stagioni con la Primavera della , e due campionati in prestito in Serie B prima all' (stagione 1973-1974) e poi al (annata 1975-1976), entra a far parte della rosa dei bianconeri, squadra in cui esordisce in Serie A il 10 ottobre 1976 in Juventus- (1-0), e con cui nella stagione 1976-1977 partecipa da rincalzo alle vittorie dello scudetto-record dei 51 punti e della Coppa UEFA.\nDopo le 6 presenze messe insieme in quell'annata, comincia una carriera che lo vede sempre titolare nelle squadre successive; sei stagioni al durante le quali realizza complessivamente 19 reti, un anno all' e tre all', per un totale di 283 presenze nei soli incontri di campionato. In carriera ha centrato due promozioni in massima serie, con i sardi nella stagione 1978-1979 e con i marchigiani nell'annata 1985-1986. A trentatr\u00e9 anni ritorna a Novara, in Serie C2.\nIn carriera ha totalizzato complessivamente 185 presenze e 10 reti in Serie A, e 153 presenze e 19 reti in Serie B."}
{"id": "1318836", "revid": "287204", "url": "https://it.wikipedia.org/wiki?curid=1318836", "title": "Giovanni Getto", "text": "Biografia.\nDiplomatosi al Liceo Classico Carlo Botta di Ivrea nel 1933, fece parte della locale Azione cattolica.\nFu quindi allievo di Luigi Russo alla Scuola Normale Superiore di Pisa, che complet\u00f2 nel 1937; dopo aver iniziato l'attivit\u00e0 accademica presso l'Universit\u00e0 Statale di Milano, pass\u00f2 all'Universit\u00e0 degli Studi di Torino, insegnandovi Letteratura italiana dal 1948 al 1988.\nFu condirettore della rivista \"Lettere italiane\" (unitamente a Vittore Branca) e della \"Rivista di storia e letteratura religiosa\".\nI suoi studi riguardano principalmente Dante, la letteratura religiosa, Tasso, il barocco, Manzoni, Palazzeschi e Montale."}
{"id": "1318840", "revid": "1310927", "url": "https://it.wikipedia.org/wiki?curid=1318840", "title": "Vuka\u0161in Poleksi\u0107", "text": "Carriera.\nClub.\nCrebbe calcisticamente nel Sutjeska, formazione della massima serie serbo-montenegrina, dove collezion\u00f2 56 presenze.\nNel 2002 si trasfer\u00ec al Lecce, squadra della Serie B italiana, con cui totalizz\u00f2 2 presenze facendo da vice a Generoso Rossi. La stagione successiva fece il suo esordio in Serie A, sempre con i salentini, collezionando 6 presenze, nonostante fosse la riserva prima di Marco Amelia e poi di Vincenzo Sicignano.\nDopo il ritorno nel Sutjeska, nel 2006 si trasfer\u00ec nel campionato ungherese di calcio con il Tatab\u00e1nya. Nel 2007 \u00e8 passato al Debreceni VSC, di cui \u00e8 il portiere titolare. Il portiere ha scontato una squalifica biennale a partire dal 2010 per aver tentato di truccare una partita tra la sua squadra il Debreceni e la Fiorentina durante la Champions League del 2009 e Poleksic dovr\u00e0 rimanere fermo dall'attivit\u00e0 agonista fino al 30 giugno 2012. Nel 2011 ha fatto ricorso al TAS di Losanna che non gli revoca la squalifica non consentendogli cos\u00ec di tornare a giocare.\nNazionale.\nDopo l'indipendenza del Montenegro e la nascita della Nazionale di calcio montenegrina ha scelto di farvi parte ed ha fatto il suo esordio il 24 marzo 2007, in occasione della prima partita del Montenegro (amichevole contro l'). In precedenza aveva collezionato una presenza nella Nazionale serbomontenegrina contro l' rilevando al 90esimo minuto Dragoslav Jevri\u0107.\nIl 15 ottobre 2008, nella partita contro l'Italia valevole per la qualificazione ai Mondiali 2010, si ritrov\u00f2 a giocare nello Stadio Via del Mare di Lecce contro l'ex compagno nel e collega di reparto Marco Amelia, anch'egli titolare della propria Nazionale causa il forfait di Gianluigi Buffon; la partita termin\u00f2 2-1 a favore della Nazionale italiana."}
{"id": "1318841", "revid": "124485162", "url": "https://it.wikipedia.org/wiki?curid=1318841", "title": "Eppur si muove (album)", "text": "Eppur si muove \u00e8 il terzo album in studio degli Haggard, pubblicato nel 2004.\nSi tratta di un concept album incentrato sulle scoperte dell'astronomo Galileo Galilei. I brani sono cantati in tre lingue: tedesco, inglese e italiano.\nIl seguente \u00e8 un tema musicale ricorrente in molte tracce dell'album (come \"All'inizio \u00e8 la morte\", \"Per aspera ad astra\" e la titletrack \"Eppur si muove\"):\n&lt;score vorbis=\"1\"&gt;\n\\relative c' {\\clef treble\n\\key c \\major\nr8 a'8 a4 e'8 e4 d8 c8 \\times 3/2 {a4} |\na8 a8 g4 d'8 d8 c8 b8 g8 \\times 3/2 {r4} |\ng'8 g8 a4 e8 e4 d8 c4 d8 e4 c8 d4 d8 d8 c8 b8 b8 \\times 5/4 {r2} |\n\\times 3/2 {c4} c4 g8 c4 d8 e4 c8 d4 d8 d8 c8 b8 \\times 3/2 {b8} | b16 a8 g8 b8 g8 a2\n}&lt;/score&gt;"}
{"id": "1318843", "revid": "183694", "url": "https://it.wikipedia.org/wiki?curid=1318843", "title": "Michelangelo Giusta", "text": "Biografia.\nSi laure\u00f2 a Torino in Lettere, con una tesi di Filologia classica nel 1942 (relatore Augusto Rostagni), e in Storia della filosofia nel 1951, con Nicola Abbagnano.\nTra il 1946 e il 1966 fu professore di Greco e Latino presso il liceo classico Giovanni Battista Beccaria di Mondov\u00ec, citt\u00e0 della quale fu sindaco tra il 1953 e il 1957 e tra il 1990 e il 1994. Nel 1966 divent\u00f2 professore di Filologia classica presso l'Universit\u00e0 di Torino, incarico che manterr\u00e0 fino al 1991; nel 1976 fu direttore dell'Istituto di Filologia classica dell'Ateneo.\nAmbiti di ricerca.\nMichelangelo Giusta prov\u00f2 con le sue ricerche condotte sugli autori greci e latini (\"I dossografi di etica\", 2 voll. Torino, Giappichelli, 1964) che anche nell'ambito dell'etica - oltre che in quello della fisica, come gi\u00e0 aveva dimostrato il filologo tedesco Hermann Diels - gli autori antichi greci e latini, compresi quelli cristiani (anche i pi\u00f9 noti), utilizzarono nelle loro opere i cosiddetti \"Vetusta placita\": essi furono una sorta di compendio anonimo (alla Bignami) che riportava frasi o brani su determinati argomenti dei diversi predecessori, divisi per autore. Infatti, \u00e8 sempre stato difficile spiegare come Cicerone, Seneca, Filodemo di Gadara, Plinio il Vecchio, Agostino di Ippona e altri potessero aver consultato tutti gli autori e tutte le opere di cui riferivano citazioni nelle proprie, vista la difficolt\u00e0 di circolazione del materiale papiraceo. \nHa rafforzato le conclusioni di Giusta una tesi di laurea discussa con lui (1972) da Fulvio Basteris sul \"De cohibenda ira\" (\"Del non arrabbiarsi\") di Plutarco, con la quale ha comparato sull'argomento in questione passaggi di vari autori in loro testi pervenutici mediante papiri, rilevandone, ad esempio, oltre alla congruit\u00e0 enunciativa dei testi stessi presi in esame, un sorprendente e analogo numero di caratteri utilizzati, segno che gli autori leggevano da un compendio copiato su papiri provenienti da un medesimo archetipo (si veda, a proposito di papiri greci, la voce di Wikipedia sui 180 papiri ercolanensi, ritrovati durante gli scavi effettuati nel XVIII secolo nell'omonima Villa dei papiri di Ercolano, ancor oggi semisepolta)."}
{"id": "1318844", "revid": "1632387", "url": "https://it.wikipedia.org/wiki?curid=1318844", "title": "Awaking the Centuries", "text": "Awaking the Centuries \u00e8 un concept album pubblicato dalla band Haggard il 7 febbraio 2000 da Drakkar Entertainment. La trama dell'album \u00e8 incentrata sulla figura di Nostradamus e sulla sua vita al tempo della peste durante il rinascimento in Europa."}
{"id": "1318845", "revid": "287204", "url": "https://it.wikipedia.org/wiki?curid=1318845", "title": "Baldassarre Negroni", "text": "Biografia.\nProveniente da una famiglia aristocratica romana di conti di origine ligure, si laure\u00f2 in giurisprudenza, ed esercit\u00f2 per alcuni anni la professione di avvocato.\nFu sposato dal 1923 con l'attrice Hesperia che diresse in molti film.\nNegroni abbandon\u00f2 ben presto la sua attivit\u00e0 di avvocato per dedicarsi prima alla fotografia e poi alla cinematografia. Appassionatosi a quest'ultimo strumento, si procur\u00f2 una macchina da presa e gir\u00f2 dei documentari amatoriali. Nel 1912 fu assunto dalla casa di produzione \"Cines\", dove lavor\u00f2 prima cineoperatore e poi esord\u00ec con il cortometraggio \"Primo bisticcio\".\nSuccessivamente abbandon\u00f2 la Cines, ed in societ\u00e0 con l'avv. Gioacchino Mecheri ed il marchese Alberto Del Gallo di Roccagiovane fond\u00f2 la casa di produzione cinematografica \"Celio Film\" della quale fu direttore artistico e principale regista. Negli studi Celio, per conto dell\"Italica Ars\" diresse nel 1913 quello che probabilmente fu il suo film pi\u00f9 importante, \"L'Histoire d'un Pierrot\", riproduzione integrale di una pantomima musicale di Mario Pasquale Costa, quindi un tentativo di \"film sonoro\" ai tempi del muto. In questo film recitarono la celebre diva Francesca Bertini, il divo Emilio Ghione e una diva ancora \"in erba\", ossia l'attrice Leda Gys.\nNel 1914 pass\u00f2 alla \"Milano Films\" dove fu direttore generale, regista e soggettista. Nella casa milanese inizi\u00f2 il sodalizio artistico con l'attrice Olga Mambelli in arte Hesperia, che spos\u00f2 diversi anni pi\u00f9 tardi, e diresse alcune pellicole come \"L'ereditiera\", \"L'ultima battaglia\", \"La danza dei milioni\", \"La maschera dell'onest\u00e0\", \"Nel nido straniero\", \"Passa la guerra\" e \"Vizio atavico\".\nNel 1916 pass\u00f2 alla romana \"Tiber Film\", dove fino al 1922 diresse un gran numero di pellicole, come \"A guardia di Sua Maest\u00e0\", \"Jou-Jou\", \"Il figlio di Madame Sans G\u00eane\", \"L'aiglette\" e \"La cuccagna\".\nDopo un lungo periodo di inattivit\u00e0, alla fine degli anni venti Negroni lavor\u00f2 presso la \"Fert-Pittaluga\", dove diresse i film \"Beatrice Cenci\" (1926), \"Il vetturale del Moncenisio\" (1927), \"Gli ultimi Zar\" (1928) e \"Giuditta e Oloferne\" (1929).\nDopo l'avvento del cinema sonoro segu\u00ec il trasferimento della produzione Pittaluga da Torino a Roma, diventando incaricato di produzione presso la \"Cines - Pittaluga\" che aveva rilevato gli storici stabilimenti romani di via Vejo. Sotto tale veste segu\u00ec in particolare la realizzazione di \"Acciaio\". L'ultimo film della sua lunga carriera fu \"L'ambasciatore\" del 1936."}
{"id": "1318847", "revid": "1318658", "url": "https://it.wikipedia.org/wiki?curid=1318847", "title": "Pont Neuf", "text": "Il Pont Neuf (italianizzato \"Ponte Nuovo\") \u00e8, nonostante il nome, il ponte pi\u00f9 antico tuttora esistente a Parigi. Attraversa la Senna in corrispondenza della punta ovest dell'\u00cele de la Cit\u00e9. Costituito da diverse arcate in pietra, nel 1889 \u00e8 stato classificato monumento storico della Francia, e nel 1991 l'UNESCO lo ha dichiarato Patrimonio dell'Umanit\u00e0.\nEscludendo i ponti lungo il Boulevard p\u00e9riph\u00e9rique di Parigi (il Pont aval, 313\u00a0m, e il Pont amont, 270\u00a0m) il Pont Neuf \u00e8 il pi\u00f9 lungo di Parigi (238\u00a0m).\nStoria.\nEnrico III di Francia decise di edificarlo nel 1577, il 16 marzo 1578 venne approvato il progetto definitivo e il 31 maggio dello stesso anno il re stesso pose la prima pietra dell'opera in presenza delle due regine, la madre Caterina de' Medici e la moglie Luisa di Lorena-Vaud\u00e9mont. Il ponte sar\u00e0 costruito sotto i regni di Enrico III e di Enrico IV di Francia, tra il 1578 e il 1607. A causa delle Guerre di religione francesi i lavori furono sospesi per dieci anni (1588-1598), finch\u00e9 nel 1599 Enrico IV ordin\u00f2 la ripresa della costruzione. Il 2 gennaio 1602 egli autorizz\u00f2 la realizzazione di una grande pompa ad acqua detta la Samaritaine, per rifornire il Palazzo del Louvre ed il Palazzo delle Tuileries, inclusi i giardini.\nQuesto ponte \u00e8 anche il primo di Parigi su cui non compaiono costruzioni. Nel luglio 1606 il re decise di creare una piazza circondata da case aventi le stesse facciate, la Place Dauphine, a est del ponte.\nI lavori terminarono nel 1607 e il ponte fu inaugurato dal re Enrico IV.\nIl 23 agosto 1614, quattro anni dopo l'assassinio del re, fu inaugurata la statua equestre di Enrico IV, che per volere di Maria de' Medici era stata costruita da Giambologna; rimpiazzata poi durante la Restaurazione da una nuova.\nNel 1985 l'artista statunitense Christo, esponente della Land art, dopo lunghe trattative con il sindaco di Parigi, ha completamente avvolto il ponte con carta, lasciandolo \"incartato\" per 15 ore.\nDescrizione.\nDifferisce per tanti motivi dagli altri ponti parigini: innanzi tutto \u00e8 stato il primo ponte ad attraversare la Senna in tutta la sua larghezza, collegando la riva destra, quella sinistra e l'estremit\u00e0 occidentale dell'\u00cele de la Cit\u00e9; poi \u00e8 stato il primo a disporre di marciapiedi (i primi di Parigi) e di \"balcons\" a semicerchio; infine, lungo le sue arcate troviamo scolpiti ben 385 \"mascarons\" (mascheroni grotteschi), tutti dello scultore Germain Pilon."}
{"id": "1318855", "revid": "114813615", "url": "https://it.wikipedia.org/wiki?curid=1318855", "title": "Augusto Rostagni", "text": "Biografia.\nAllievo di Gaetano De Sanctis, si laure\u00f2 in Lettere a Torino nel 1915.\nNominato libero docente di Letteratura greca, insegn\u00f2 presso le Universit\u00e0 di Cagliari (1925), Padova (1925-26) e Bologna (1926-28); nel 1928 pass\u00f2 all'Universit\u00e0 di Torino, alla cattedra di Letterature classiche comparate, che lasci\u00f2 nel 1930 a favore di quella di Letteratura latina. Tra il 1936 e il 1955 fu docente anche di Filologia greco-latina.\nFu preside della Facolt\u00e0 di Lettere e Filosofia dell'Ateneo torinese dal 1946 al 1961.\nDal 1923 al 1957 fu condirettore della \"Rivista di filologia e di istruzione classica\", insieme a De Sanctis, per poi assumere nel 1957 la carica di direttore.\nOmaggi.\nIl Dipartimento di Filologia, Linguistica e Tradizione classica dell'Universit\u00e0 di Torino, creato nel 1988 dalla fusione degli Istituti di Filologia classica, Letteratura greca, Glottologia e Civilt\u00e0 antiche e Neolatino, \u00e8 intitolato a suo nome.\nIl Comune di Torino gli ha intitolato una piazza nel quartiere Barriera di Milano."}
{"id": "1318856", "revid": "79968", "url": "https://it.wikipedia.org/wiki?curid=1318856", "title": "Luigi Firpo", "text": "Biografia.\nNato a Torino nel 1915, si laure\u00f2 in Giurisprudenza a Torino con Gioele Solari nel 1937, ricoprendo durante gli studi universitari anche l'incarico di capo-redattore del \"Lambello\", periodico edito dal GUF torinese. Appunto nel \"Lambello\", con un articolo dal titolo \u201cIsacco e Ismaele\u201d, il Firpo pose la questione del sionismo finanziario. Dal 1957 fu professore ordinario di Storia delle dottrine politiche presso l'Universit\u00e0 di Torino, prima nella Facolt\u00e0 di Giurisprudenza e poi in quella di Scienze politiche.\nLuigi Firpo dedic\u00f2 i suoi studi alla storia del pensiero politico, con particolare attenzione alla stagione tra Rinascimento e Controriforma, e ad alcuni dei suoi maggiori esponenti: Niccol\u00f2 Machiavelli, Tommaso Moro, Erasmo da Rotterdam. Fu membro, e per alcuni anni presidente, del Comitato scientifico della Fondazione Luigi Einaudi di Torino.\nCollaboratore del quotidiano \"La Stampa\", Luigi Firpo vi cur\u00f2 per molti anni la rubrica domenicale \"Cattivi pensieri\". Una raccolta degli articoli fu pubblicata nel 1983 dall'editore Mondadori. Fu membro del Consiglio di amministrazione della RAI e deputato del Partito Repubblicano Italiano.\nOttimo giocatore di bridge, scrisse alcuni libri sul gioco e presiedette la Federazione Italiana Gioco Bridge (FIGB) nel periodo 1970-1978.\nNel 1986, il Circolo della stampa gli confer\u00ec il premio annuale, destinato a tre piemontesi \"l'opera e il prestigio dei quali risultino affermati in Italia e all'estero ...\". Nell'occasione, oltre a Firpo, ricevettero il riconoscimento la scrittrice Lalla Romano e l'imprenditore Sergio Pininfarina.\nColpito da un ictus cerebrale nel gennaio del 1989, mor\u00ec nel marzo dello stesso anno, a settantaquattro anni, all'Ospedale delle Molinette di Torino. Secondo una sua volont\u00e0 pi\u00f9 volte espressa, furono donate le sue cornee.\nAl suo nome \u00e8 intitolata la \"Fondazione Luigi Firpo - Centro di Studi sul Pensiero Politico\" di Torino, istituita nel 1989 per onorarne la memoria. Il 26 novembre 2008, il comune di Torino gli ha dedicato un giardino nei pressi del cavalcavia di corso Dante.\nCuriosit\u00e0.\nFu celebre, e rasent\u00f2 il comico, la disputa con Silvio Berlusconi, che cit\u00f2 come suo un testo su Tommaso Moro, scritto dal Firpo poco tempo prima. Berlusconi, vistosi ben presto scoperto dal vero autore del testo, tent\u00f2 di tacitarlo con un prezioso omaggio, una valigetta di coccodrillo naturale, che prontamente fu restituita."}
{"id": "1318857", "revid": "20973", "url": "https://it.wikipedia.org/wiki?curid=1318857", "title": "Luigi Lagrange", "text": ""}
{"id": "1318858", "revid": "122302319", "url": "https://it.wikipedia.org/wiki?curid=1318858", "title": "A sud del Paradiso", "text": "A sud del Paradiso (\"South of Nowhere\") \u00e8 una serie televisiva statunitense creata da Thomas W. Lynch. Era una serie diretta principalmente agli adolescenti e venne trasmessa per la prima volta il 4 novembre, 2005. Sono state prodotte tre stagioni. Il 29 febbraio, 2008, il canale The N ha annunciato che gli ultimi episodi della terza stagione, in onda dall'ottobre del medesimo anno, sarebbero stati anche i conclusivi del telefilm.\n\"A sud del Paradiso\" ha incontrato i favori e le recensioni estremamente positive da parte di alcuni importanti quotidiani, come \"TV Guide\", \"The Boston Tribute\", \"New York Post\", \"New York Daily News\", \"Entertainment Weekly\", e \"Variety\".\nLa serie \u00e8 stata trasmessa per la prima volta in Italia dal canale satellitare Fox a partire dal 6 febbraio 2008, con il titolo \"A sud del Paradiso\".\nTrama.\nLa serie racconta le vite dei membri della famiglia Carlin, che si trasferiscono dall'Ohio a Los Angeles, in California. Una delle storie principali riguarda la relazione tra Spencer Carlin e la sua nuova amica Ashley Davies, che esprime apertamente la sua preferenza per le ragazze. La profonda amicizia tra le due ragazze induce Spencer ad interrogarsi sul suo orientamento sessuale, tematica che ha creato alcune controversie prima della messa in onda del telefilm.\nNella prima stagione viene presentata la famiglia Carlin e in particolare Spencer, il personaggio principale. Spencer cerca di adattarsi alla vita di Los Angeles, diversa da quella nell'Ohio. Nella nuova scuola Spencer incontra nuovi amici e rapidamente si lega in modo particolare ad Aiden e Ashley. La relazione con Ashley nel corso degli episodi diventa cos\u00ec profonda da andare oltre l'amicizia, nella seconda serie.\nNegli episodi della seconda stagione si parla in particolare della relazione tra Ashley e la sua sorellastra, della quale ha appena scoperto l'esistenza, del Coming out di Spencer, di Clay e della sua ragazza che aspetta un bambino e di Glen che ha una dipendenza da antidolorifici. Al termine della stagione vediamo degli studenti feriti che vengono trasportati su alcune barelle coperte, ma questa scena non ha un seguito e, insieme a quella di un telefono che suona (probabilmente nel soggiorno dei Carlin), \u00e8 usata per creare suspense: la stagione 3 inizia infatti da questo punto.\nLa terza \u00e8 la stagione conclusiva della serie, nella quale Brooke Vallone si unir\u00e0 al cast, nel ruolo di Carmen, la nuova innamorata di Spencer. Questo fa capire che Spencer ed Ashley si sono lasciate. Nonostante Mandy Musgrave (Ashley) sostiene che ai fan questo piacer\u00e0, molto probabilmente odieranno l'idea. Nonostante le difficolt\u00e0 che Spencer ed Ashley attraverseranno, la loro relazione non terminer\u00e0.\nProduzione.\nCome gli altri programmi su The N, anche questa serie ha affrontato tematiche realistiche come l'omosessualit\u00e0, il razzismo, l'aborto, l'adozione, l'omofobia, la tossicodipendenza, l'alcolismo e gravidanza negli adolescenti, l'impotenza, la morte, i crimini violenti, l'arresto, l'infedelt\u00e0, l'uso di preservativi, il college, lo stress, le famiglie adottive, le cattive compagnie, la sessualit\u00e0, il servizio militare e la religione.\n\"A sud del Paradiso\" \u00e8 la prima serie originale di The N che ha delle lesbiche come protagoniste e che ha iniziato a trasmettere sul web. Ogni episodio dura mezz'ora, compresa di pubblicit\u00e0 (la durata effettiva di ogni episodio \u00e8 23-25 minuti); l'episodio pilota ha la durata di un'ora (46 minuti effettivi).\nThe N ha inizialmente commissionato undici episodi della serie. Molti pensano che The N abbia interrotto a met\u00e0 la serie, ma in realt\u00e0 c'\u00e8 stata semplicemente un'interruzione di quattro settimane. Il telefilm \u00e8 ritornato in onda nel gennaio 2006, con gli episodi mancanti. Durante questa interruzione sono andate in onda delle interviste con due dei protagonisti, Gabrielle Christian e Matt Cohen. Durante la prima stagione, tutti i personaggi usavano dei cellulari della serie Motorola. Durante la seconda stagione, tutti usavano cellulari Nokia.\nLa seconda stagione avrebbe dovuto iniziare il 6 ottobre 2006, ma \u00e8 stata anticipata al 29 settembre 2006. Il primo episodio della seconda stagione \u00e8 andato in onda subito dopo il primo episodio della sesta stagione di \"\". Lo share della seconda stagione \u00e8 aumentato del 35% rispetto alla prima e il 17 novembre il telefilm ha raggiunto un picco del 2.16, cos\u00ec il network ha ufficialmente annunciato la messa in onda di una terza stagione di e sono stati commissionati altri 16 episodi. La casa di Ashley nel telefilm \u00e8 stata recentemente utilizzata per una pubblicit\u00e0 di Burger King."}
{"id": "1318861", "revid": "121333954", "url": "https://it.wikipedia.org/wiki?curid=1318861", "title": "Mario Verde", "text": "Biografia.\nLaureatosi con lode in fisica presso la Scuola Normale Superiore di Pisa nel 1942, dopo un periodo di studio e di ricerca passato all'Universit\u00e0 di Roma, nel 1947 diventa assistente di Wolfgang Pauli e Paul Scherrer al Politecnico di Zurigo. Da qui, viene poi chiamato all'Universit\u00e0 di Torino, ove rimane per il resto della sua carriera.\nNel 1950, fra i pi\u00f9 giovani professori italiani di fisica teorica, \u00e8 alla cattedra di fisica teorica dell'Universit\u00e0 di Torino, dove fonda la \"Scuola di Specializzazione in Fisica nucleare\", di cui sar\u00e0 direttore fino alla morte; fonda, altres\u00ec, il \"Centro di Calcolo\" universitario, uno dei primissimi in Italia, che diriger\u00e0 dal 1968 al 1972.\nTra il 1950 e il 1972, \u00e8 stato direttore dell'Istituto di Fisica Teorica interno all'Istituto di Fisica dell'Universit\u00e0 di Torino. Fu, tra l'altro, il relatore di tesi di Tullio Regge, iniziandolo alla fisica teorica.\nNegli anni della guerra fredda fra Stati Uniti e Russia, mise a disposizione l'Istituto di Fisica di Torino quale pacifico e proficuo luogo di incontro e di scambio fra professori, ricercatori e scienziati di entrambe le nazioni, e di tutto il mondo in generale.\nNel 1968, riesce pure, con successo, a promuove la creazione di un nuovo corso di laurea ad indirizzo informatico che incontra il favore di colleghi e studenti, con un tal numero di immatricolati da portare a costruire nuove, ulteriori strutture temporanee\npresso la facolt\u00e0 di scienze. Acquist\u00f2 pure una delle prime macchine di calcolo della IBM per il Centro di Calcolo dell'universit\u00e0.\nUn aneddoto del figlio:\nMor\u00ec prematuramente il 4 luglio 1983."}
{"id": "1318864", "revid": "11694", "url": "https://it.wikipedia.org/wiki?curid=1318864", "title": "Mentuemhat", "text": ""}
{"id": "1318867", "revid": "339392", "url": "https://it.wikipedia.org/wiki?curid=1318867", "title": "Guerra del crepuscolo", "text": ""}
{"id": "1318871", "revid": "287204", "url": "https://it.wikipedia.org/wiki?curid=1318871", "title": "Green Bay (Wisconsin)", "text": "Green Bay \u00e8 una citt\u00e0 degli Stati Uniti d'America, capoluogo della Contea di Brown, nello Stato del Wisconsin. \u00c8 situata a circa 200 km a nord di Milwaukee.\nIn base a una stima del 2017, Green Bay ha una popolazione di 105.116 abitanti. L'area metropolitana di Green Bay, al censimento del 2010, comprendeva circa 200.000 abitanti. La citt\u00e0 costituisce il centro dell'area metropolitana statistica di Green Bay, definita dallo United States Census Bureau, e comprendente l'intera Contea di Brown (popolazione nel 2017 circa 240.000).\nLa citt\u00e0 \u00e8 un porto della baia di Green Bay, un ramo del Lago Michigan. A Green Bay hanno sede il \"National Railroad Museum\", il \"Neville Public Museum\", e la \"University of Wisconsin-Green Bay\".\nEsiste un'altra localit\u00e0 che porta il nome di Green Bay, situata parecchi chilometri a nord est della citt\u00e0, ma che ha lo status di \"town\" e non di \"city\".\nLa squadra professionistica di football americano dei Green Bay Packers ha sede a Green Bay dal 1919. La citt\u00e0 \u00e8 di gran lunga la pi\u00f9 piccola negli Stati Uniti a essere sede di una franchigia NFL, se si escludono i New England Patriots e i Washington Redskins che non hanno sede nelle citt\u00e0 di Boston e Washington, ma in cittadine dei sobborghi (Foxborough di 16.000 abitanti, e Landover di 22.000). Green Bay \u00e8 soprannominata \"Titletown, USA\" per il grande numero di titoli della NFL (13) vinti dalla sua squadra. Dal 2003 \u00e8 sede anche di una squadra di football a 8, i Green Bay Blizzard.\nStoria.\nUn piccolo insediamento commerciale fu fondato in quest'area nel 1634 dall'esploratore franco-canadese Jean Nicolet. Nel 1671 vi si stabil\u00ec una missione gesuita; all'epoca l'insediamento era conosciuto coi nomi francesi di \"La Baye\" o \"La Baie des Puants\". Un forte fu costruito nel 1717. Fu costituita in municipalit\u00e0 nel 1754, e pass\u00f2 sotto il controllo britannico nel 1761. A mano a mano che i coloni britannici vi si stabilivano, superando in numero quelli francesi, il nome \"Green Bay\" divenne sempre pi\u00f9 comune. Nel 1783 la citt\u00e0 divenne parte degli Stati Uniti d'America.\nL'Esercito degli Stati Uniti costru\u00ec Fort Howard sulle rive del fiume Fox nel 1816. Il primo giornale del Wisconsin, il \"Green Bay Intelligencer\", fu pubblicato qui a partire dal 1833.\nNel 1850 Green Bay aveva una popolazione di appena 1923 persone. Nel 1854 ottenne lo status di citt\u00e0. La ferrovia fu costruita negli anni '60 del XIX secolo. Nel 1950 la citt\u00e0 aveva una popolazione di 52735 abitanti.\nGeografia fisica.\nLa citt\u00e0 si trova all'estremit\u00e0 dell'omonima baia del lago Michigan, e alla foce del fiume Fox, a un'altitudine di 177 metri. Secondo lo United States Census Bureau, la citt\u00e0 ha una superficie totale di 140,7 km\u00b2, di cui 27,1\u00a0km\u00b2 occupati da acque interne, che costituiscono quindi il 19,2% della superficie cittadina.\nInfrastrutture e trasporti.\nGreen Bay, servita dall'Aeroporto internazionale Austin Straubel, \u00e8 stata a lungo la sede centrale della compagnia ferroviaria Green Bay and Western Railroad (1896-1993).\nL'azienda di trasporto pubblico di Green Bay si chiama \"Green Bay Metro\" (chiamata precedentemente \"Green Bay Transit\").\nSociet\u00e0.\nReligione.\nLa citt\u00e0 \u00e8 sede della diocesi cattolica di Green Bay, suffraganea dell'Arcidiocesi di Milwaukee. Nel 2000, il 71,5% degli abitanti di Green Bay era di religione cattolica, il 16,4% luterano, e quasi tutto il rimanente 12% appartenente ad altre chiese protestanti."}
{"id": "1318872", "revid": "599013", "url": "https://it.wikipedia.org/wiki?curid=1318872", "title": "Maurizio Viscidi", "text": "Biografia.\nDiplomato con lode all'ISEF di Padova, nel 1997 ottiene la Licenza UEFA Pro, classificandosi 1\u00ba, con la tesi su \"I movimenti d'attacco nel sistema 4-3-3\".\nIl 19 gennaio 2019, in occasione della festa del patrono di Bassano del Grappa, riceve dal sindaco il \"Premio San Bassiano\" quale cittadino benemerito per meriti sportivi. Nel 2019 ha anche ricevuto il \"Premio Maestrelli\" per l'attivit\u00e0 svolta con le nazionali giovanili.\n\u00c8 autore di numerosi articoli e di alcuni libri sulla tattica calcistica.\nCarriera.\nA 24 anni \u00e8 tecnico nel settore giovanile al Padova, dove allena un promettente Alessandro Del Piero; alla guida della formazione Giovanissimi dei biancoscudati, nella stagione 1989-1990 vince il titolo italiano di categoria. Dal 1991 al 1994 passa al settore giovanile del Milan, guidando per un anno gli Allievi e per due anni la Primavera.\nA 32 anni ha la sua prima panchina in una prima squadra, in Serie C1 a Casarano. Inizia esperienze in Serie C, Serie B, con , Pescara (esonerato), Viterbese (subentrato alla 28\u00aa gara), Lucchese, Treviso (esonerato), Vicenza (esonerato e successivamente richiamato dopo 3 giornate), (subentrato, esonerato). Colleziona 200 panchine in Serie C1, 78 in Serie B.\nNel 2010 entra nei ranghi della Federazione Italiana Giuoco Calcio, venendo nominato vicecoordinatore delle nazionali giovanili, nello staff di Arrigo Sacchi. Dall'Europeo 2012 al Mondiale 2014 fa parte dello staff del commissario tecnico Cesare Prandelli come assistente. Dall'estate 2016 \u00e8 coordinatore tecnico delle nazionali giovanili maschili, e dal luglio 2019 \u00e8 componente della sezione per lo sviluppo del calcio giovanile presso il settore tecnico federale.\n\u00c8 inoltre stato docente alla scuola allenatori della Federcalcio di Coverciano.\nAutore di numerosi articoli ed alcuni libri di tattica e didattica calcistica; \u00e8 stato l'ideatore del parametro IPO (indice di pericolosit\u00e0 offensiva) attualmente utilizzato nelle squadre nazionali della Figc, da alcuni allenatori di serie A e B italiana. Nel mese di maggio 2021 ha ideato la \"Matrice di Viscidi\" presentandola con il video \"La partita perfetta\" in cui spiega come correlare su un piano cartesiano l'indice di pericolosit\u00e0 con il possesso palla.\nStatistiche.\n\"Statistiche aggiornate al 7 febbraio 2006.\""}
{"id": "1318873", "revid": "599013", "url": "https://it.wikipedia.org/wiki?curid=1318873", "title": "Green Bay", "text": "Col nome Green Bay ci si pu\u00f2 riferire anche ad alcune squadre sportive, tutte con sede a Green Bay (Wisconsin):"}
{"id": "1318877", "revid": "45775", "url": "https://it.wikipedia.org/wiki?curid=1318877", "title": "N-pla ordinata", "text": ""}
{"id": "1318880", "revid": "278650", "url": "https://it.wikipedia.org/wiki?curid=1318880", "title": "Shayzar", "text": "Shayzar (talvolta citato anche come \"Sheizar\", ) \u00e8 un villaggio della Siria, nel governatorato di Hama, posto a circa 20\u00a0km a nord-est del capoluogo.\nIl villaggio \u00e8 posto sulle rive del fiume Oronte, dove il fiume forma alcuni bracci e crea alcuni piccoli isolotti. Le acque del fiume vengono utilizzate da due antiche norie, tuttora funzionanti.\nIl monte che sovrasta il villaggio \u00e8 dominato da un'antica fortezza sorta nell'area dell'acropoli della romana \"Cesarea\". La fortezza fu una delle principali roccaforti della setta degli assassini.\nStoria antica.\nShayzar fu fondata in tempi antichissimi; era conosciuta con il nome di \"Senzar\" (anche \"Sezar\") nelle lettere di Amarna. Durante il primo periodo ellenistico fu conosciuta come Sidzara, ma durante il periodo seleucide fu rinominata \"Larissa\", come la citt\u00e0 dello stesso nome in Tessaglia, da cui provenivano parecchi coloni.\nRitorn\u00f2 al nome originario durante il periodo romano e conquistata dalle armate sasanidi di Sapore I nel 252/253. Fu conosciuta come Sezer sotto l'impero bizantino.\nI crociati trasformarono il nome in \"Caesarea\".\nShayzar cadde sotto il controllo degli Arabi nel 638 e successivamente pass\u00f2 pi\u00f9 volte dalla dominazione araba a quella bizantina e viceversa.\nFu saccheggiata nel 969 dall'imperatore bizantino Niceforo II e fu conquistata da Basilio II nel 999, diventando la roccaforte del confine meridionale dell'impero bizantino, amministrata dal vescovo di Shayzar. \nFu acquisita dal clan dei \"Banu Munqidh\" nel 1081, quando \u02bfAl\u012b ibn Munqidh acquist\u00f2 la fortezza direttamente dal vescovo. Dopo questo evento, sia i bizantini che i crociati assediarono Shayzar numerose volte, senza mai riuscire a riconquistarla.\nNel 1108 Tancredi, principe di Antiochia attacc\u00f2 la fortezza; riprov\u00f2 a conquistarla ancora nel 1110, accettando alla fine un trattato. Nel 1111 i crociati ed i turchi Artuqidi si affrontarono per giorni nella Battaglia di Shayzar, sotto le mura cittadine. I bizantini tentarono la conquista nel 1134 e di nuovo nel 1138. In questa seconda occasione l'Assedio di Shayzar fu portato dallo stesso \"basileus\" Giovanni II Comneno, ma dovette desistere sia per il mancato supporto dei principi crociati sia per l'imminente arrivo di un esercito nemico.\nIl castello di Shayzar fu gravemente danneggiato da un terremoto nel 1157; l'emiro e tutta la sua famiglia perirono. I crociati sfruttarono l'occasione per installarsi per un breve periodo nella parte bassa del villaggio, ma a questo punto intervennero gli Ismaeliti provenienti da Masyaf, per impedire ai crociati di creare una roccaforte nella zona.\nI crociati assediarono di nuovo Shayzar nel 1158, ancora senza successo; al contrario Nur al-Din la conquist\u00f2 nel 1168.\nNel 1170 Shayzar fu danneggiata nuovamente da un nuovo terremoto. Dopo la battaglia di Hattin, Saladino port\u00f2 tutta l'area sotto il controllo ayyubide; durante questa dominazione vennero rafforzate le difese, tra cui un mastio aggiunto nel 1233. Durante la calata del mongoli, tra il 1260 e 1261, alcune parti della fortezza vennero distrutte; successivamente ricostruite ed ampliate dal sultano mamelucco Baybars. Al 1290 risale l'iscrizione sulla porta principale, fatta apporre dal sultano mamelucco Qalawun. Negli anni fra il 2002 il 2007 la Direzione Generale delle Antichit\u00e0 e dei Musei della Siria con il Ministero Affari Esteri Italiano, la Foundation Ousmane Mounif Aidi pour le Patrimoine, Science et Culture de Paris e il World Monuments Fund, Istituto Universitario di Architettura di Venezia, incaricano la Prof. Cristina Tonghini della Universit\u00e0 C\u00e0 Foscari di Venezia per la direzione di un Progetto di indagini archeologiche e storiche e incaricano L'architetto Alfredo Signorini, in collaborazione con l'ing. Mauro Signorini e l'arch. Giovanni Giusti, di un progetto di Restauro Conservativo e Consolidamento strutturale.\nIl gruppo di lavoro \u00e8 formato da 15 esperti Italiani, con varie competenze nei settori dell'archeologia, dell'epigrafia, della storia, del rilievo, dell'architettura, del restauro e consolidamento strutturale. Il sito Shayzar \u00e8 stato incluso nella lista dei 100 Most Endangered Sites del World Monuments Fund per il 2006-2007."}
{"id": "1318898", "revid": "287204", "url": "https://it.wikipedia.org/wiki?curid=1318898", "title": "Oceanario di Lisbona", "text": ""}
{"id": "1318899", "revid": "2163589", "url": "https://it.wikipedia.org/wiki?curid=1318899", "title": "Ad explorandum", "text": "Ad explorandum, letteralmente: \"investigare per ricercare\", \u00e8 una locuzione latina usata specialmente nel diritto italiano nell'espressione \"divieto di indagini ad explorandum\". In Italia l'autorit\u00e0 giudiziaria non pu\u00f2 condurre, senza una previa \"notizia di reato\", indagini finalizzate al fine di verificare se un determinato soggetto abbia compiuto dei reati. Secondo la tradizione giuridica italiana, un tale tipo di comportamento sarebbe, invece, tipico degli \"stati di polizia\" e contrario agli elementari diritti del cittadino.\nAnche in diritto processuale civile si usa tale espressione: per esempio in Cassazione si recita che \u00e8 \u00abinammissibile la rimessione al giudice di una indagine ad explorandum sulla posizione dedotta in giudizio, al fine di estrapolare i dati necessari alla individuazione dei termini effettivi di questa\u00bb.\nTale concetto \u00e8 diffuso nei paesi di \"diritto civile\" di tradizione romanistica. Al contrario nei paesi di common law come gli Stati Uniti, le indagini di tipo esplorativo o \"fishing expeditions\" sono connaturate al sistema di processo civile."}
{"id": "1318900", "revid": "436907", "url": "https://it.wikipedia.org/wiki?curid=1318900", "title": "Las palabras de amor (The Words of Love)", "text": "Las palabras de amor (The Words of Love) \u00e8 un brano musicale dei Queen tratto dal disco \"Hot Space\" del 1982.\nDescrizione.\nIl brano, che presenta parte del testo in spagnolo, \u00e8 stato scritto da Brian May ed \u00e8 stato pubblicato il 1\u00ba giugno 1982.\nLa canzone compare soltanto in qualche intro nei concerti live (nel concerto a Milton Keynes ad esempio prima di \"Love of My Life\"), ed \u00e8 stata inserita nel \"Greatest Hits III\".\n\u00c8 la quarta canzone della band che viene suonata a \"Top of the Pops\" dopo \"Seven Seas of Rhye\", \"Killer Queen\" e \"Good Old-Fashioned Lover Boy\" e riscuote grande successo solo in Polonia, mentre nel Regno Unito non riesce a sfondare.\nLa canzone venne interpretata da Zucchero Fornaciari nel corso del Freddie Mercury Tribute Concert, il concerto in memoria di Freddie Mercury tenutosi nel 1992 al Wembley Stadium di Londra.\nLa b-side del singolo \u00e8 stata Cool Cat."}
{"id": "1318902", "revid": "228587", "url": "https://it.wikipedia.org/wiki?curid=1318902", "title": "Judo ai Giochi della XXVI Olimpiade", "text": ""}
{"id": "1318905", "revid": "125818482", "url": "https://it.wikipedia.org/wiki?curid=1318905", "title": "Eufonio", "text": "L'eufonio, chiamato anche euphonium o anche impropriamente flicorno basso, \u00e8 uno strumento musicale intonato in Si\u266d appartenente alla famiglia degli ottoni e alla sottofamiglia dei flicorni. L'etimologia del nome eufonio viene dal greco \"euphonos\" che significa \"bel suono\".\nL'eufonio \u00e8 sostanzialmente una variante migliorata nella meccanica e nella resa timbrica del pi\u00f9 tradizionale flicorno baritono, conosciuto in Italia col nome di bombardino. Lo strumento \u00e8 intonato in Si\u266d, ovvero suona la serie degli armonici di tale nota quando non si agisce sui pistoni. Le parti possono essere scritte a note reali in chiave di basso oppure trasposte (in chiave di violino, con effetto una nona maggiore sotto, o in chiave di basso, con effetto una seconda maggiore sotto). Si contraddistingue e si riconosce subito per il suono scuro, cupo e caldo, che si mescola in mezzo agli strumenti di una tipica banda musicale. Nelle formazioni di tipo orchestrale generalmente non viene contemplato, sia per la relativa \"giovinezza\" dello strumento, evolutosi nell'Ottocento e assumendo la forma definitiva nei primi del Novecento, sia per le caratteristiche del suo timbro, che ha poche possibilit\u00e0 di emergere tra un grande numero di strumentisti.\nCanneggio.\nCos\u00ec come nella tuba, la sezione del canneggio dell'eufonio aumenta dai pistoni fino alla campana. Questo \u00e8 chiamato \"canneggio conico\" e si distingue dagli strumenti a \"canneggio cilindrico\", che mantengono una sezione costante del canneggio per una pi\u00f9 grande porzione della lunghezza totale dello strumento. Perci\u00f2, anche se l'eufonio suona nella stessa gamma di tonalit\u00e0 del trombone tenore e basso (che hanno un canneggio in gran parte cilindrico), ha un suono pi\u00f9 diffuso rispetto a quello diretto di questi ultimi; la differenza \u00e8 analoga a quella tra la cornetta o il flicorno soprano e la tromba.\nNormalmente un eufonio ha 3 o 4 pistoni: quando \u00e8 premuto, ogni pistone incrementa la lunghezza totale della colonna d'aria vibrante, dirottando il flusso attraverso dei canneggi supplementari e abbassando la nota. Ogni pistone aggiunge una lunghezza differente allo strumento. Il risultato \u00e8 che il primo pistone abbassa la nota di un tono; il secondo di mezzo tono; il terzo di un tono e mezzo (come se si premessero i due primi pistoni); il quarto due toni e mezzo (come se si premesse il primo e il terzo pistone assieme), il quarto pistone \u00e8 paragonabile alla ritorta in Fa nel trombone a coulisse. Il canneggio del quarto pistone \u00e8 in realt\u00e0 leggermente pi\u00f9 lungo di quello che si ottiene dal primo e dal terzo combinati, ed \u00e8 preferibile a questi ultimi, poich\u00e9 permette un'intonazione pi\u00f9 accurata.\nUna volta aperto il quarto tubo ritorto, se si volesse procedere oltre alla combinazione 2-4 (che ha un'intonazione migliore di quella 1-2-3), si otterrebbero suoni esageratamente crescenti, in quanto \u00e8 necessario aumentare la lunghezza totale del canneggio del 6% per scendere di un semitono e i primi tre tubi ritorti non sono in grado di fornirla. Per ovviare a questo problema \u00e8 stato ideato il sistema di compensazione in cui, azionando il quarto pistone, l'aria viene incanalata nel circuito di compensazione, che passa nuovamente attraverso i pistoni, aggiungendo di volta in volta la lunghezza necessaria alla corretta intonazione."}
{"id": "1318907", "revid": "228587", "url": "https://it.wikipedia.org/wiki?curid=1318907", "title": "Judo ai Giochi della XXV Olimpiade", "text": ""}
{"id": "1318909", "revid": "599013", "url": "https://it.wikipedia.org/wiki?curid=1318909", "title": "Judo ai Giochi della XXIV Olimpiade", "text": ""}
{"id": "1318910", "revid": "1460413", "url": "https://it.wikipedia.org/wiki?curid=1318910", "title": "Judo ai Giochi della XXIII Olimpiade", "text": ""}
{"id": "1318912", "revid": "726373", "url": "https://it.wikipedia.org/wiki?curid=1318912", "title": "Palla di sego", "text": "Palla di sego (\"Boule de suif\") \u00e8 un racconto del 1880 di Guy de Maupassant.\nL'opera nasce da una richiesta di \u00c9mile Zola che propone ai giovani scrittori del suo gruppo di scrivere un racconto sull'invasione prussiana a Parigi.\nLe opere degli scrittori (tra cui una dello stesso Zola) sono state raccolte nelle \"Les Soir\u00e9es de M\u00e9dan\". M\u00e9dan \u00e8 la localit\u00e0 dove si trova la casa di campagna di \u00c9mile Zola.\nTrama.\nIl racconto narra la storia di dieci persone in fuga da Rouen, invasa dai prussiani, su una carrozza diretta a Dieppe: tre coppie di coniugi\u00a0\u2013 specchio di diverse classi sociali (commercianti, ricchi borghesi, nobili) \u2013, un rivoluzionario repubblicano, due suore e una procace prostituta, \u201cPalla di sego\u201d, inizialmente, mal tollerata e disprezzata dal gruppo.\nIn seguito a una forte nevicata, tuttavia, la carrozza \u00e8 costretta a procedere a rilento e l\u2019unica che ha con s\u00e9 cose da bere e da mangiare \u00e8 proprio la ragazza, mentre gli altri sono presi dalla fame. L\u2019uno dopo l\u2019altro, pur di nutrirsi, passano sopra le proprie convinzioni e i propri pregiudizi e si servono senza vergogna dal cesto in cui Palla di sego aveva le sue provviste.\nIn seguito, la protagonista torna in primo piano: la diligenza viene arrestata da un ufficiale prussiano che minaccia di non lasciar ripartire nessuno se Palla di sego non gli avesse concesso le sue grazie. Pur avendole concesse gi\u00e0 a molti, la ragazza rifiuta sdegnata, animata da un vivo e reale spirito patriottico. Inizialmente appoggiata dai suoi compagni d\u2019avventura, con il passare dei giorni, di fronte alla prospettiva di veder interrotto il loro tragitto, i viaggiatori rimproverano a Palla di sego di star nuocendo a tutti per un suo capriccio e tra varie insistenze e giocando con ricatti morali, la spingono a cedere.\nA malincuore e per giovare a tutti, essa accetta. La carrozza pu\u00f2 cos\u00ec ripartire; a quel punto, per\u00f2, i viaggiatori ricominciano a guardare con disprezzo la sciagurata ragazza che si \u00e8 prostituita per il bene comune, ed ecco che di nuovo Palla di sego torna a essere emarginata quando tutto rientra nella normalit\u00e0.\nUn racconto, in fondo, senza tempo. Uno specchio vivo e reale di quello che succede quotidianamente, della nostra societ\u00e0. L\u2019autore segue con lucidit\u00e0 le speranze, le illusioni e le successive disillusioni della giovane donna. I confini tra il bene e il male ci appaiono ipocriti e insensati; prepotentemente i piccolo borghesi che abitano la carrozza si siedono dalla parte dei buoni e lasciano dal lato opposto una ragazza che per vivere usa il suo corpo, ma che ha energia, ideali e altruismo da vendere. L\u2019iniziale illusione di poter entrare a far parte della schiera dei \u201cgiusti\u201d \u00e8 seguita da una brusca ricaduta, Palla di sego torna a essere una reietta. Eppure il nostro autore lascia parlare i fatti: non \u00e8 la posizione sociale, il lavoro che troppe volte\u00a0\u2013 per necessit\u00e0 \u2013 ci si trova a svolgere\u2026non \u00e8 il privilegio di nascita, il conto in banca, la casa, gli abiti, gli oggetti\u2026sono altre le cose che qualificano una persona! I cosiddetti \u201cgiusti\u201d, spesso, sono pi\u00f9 meschini e ipocriti, decisamente pi\u00f9 deplorevoli e detestabili di coloro che sono costretti a viaggiare sulla corsia opposta.\n\"Palla di sego\" in altre opere.\nDa \"Palla di sego\" trarr\u00e0 spunto Ernest Haycox per scrivere il racconto \"Stage to Lordsburg\", sceneggiato poi da Dudley Nichols per il film western \"Ombre rosse\", girato da John Ford nel 1939.\nLo scrittore Giorgio Scerbanenco rivisita il racconto ambientandolo al confine tra Italia e Svizzera durante la seconda guerra mondiale. La storia si intitola \"Pallina\" e si trova nella raccolta \"Il falcone e altri racconti\".\nIl film Il viaggio, del 1959 e diretto dal regista Anatole Litvak con protagonisti Deborah Kerr e Yul Brynner, racconta una vicenda simile ambientandola durante la rivoluzione ungherese del 1956. \nAnche il film \"Un branco di vigliacchi\" del 1962 \u00e8 un adattamento del racconto ambientato durante la seconda guerra mondiale con la protagonista che diventa una profuga, forse ebrea, e l'ufficiale che diventa un sergente nazista.\n\"Palla di sego\" \u00e8 il soprannome dato dai soldatacci tedeschi di Sven Hassel alla robusta e manesca capo-infermiera dell'ospedale di guerra in cui sono ricoverati, nel romanzo Kameraden del 1962. Dopo una serie di esilaranti scontri verbali e fisici Palla di sego diventer\u00e0 temporaneamente la \"fidanzata\" di Fratellino."}
{"id": "1318913", "revid": "422900", "url": "https://it.wikipedia.org/wiki?curid=1318913", "title": "Judo ai Giochi della XXII Olimpiade", "text": ""}
{"id": "1318916", "revid": "123861116", "url": "https://it.wikipedia.org/wiki?curid=1318916", "title": "Verzasca (fiume)", "text": "La Verzasca \u00e8 un fiume che scorre nell'omonima valle del Cantone Ticino. \nEtimologia.\nIl nome deriva dal latino VERTEX, VERTICEM (vertice), che nella lingua della valle si \u00e8 trasformato in \"vertezz\u00f6\u00f6\" e, per sincope, in \"verz\u00f6\u00f6\". \"Verz\u00f6\u00f6\" \u00e8 il nome di una frazione di Lavertezzo situata in alto, sulla collina, da cui si ha una vista pi\u00f9 estesa a monte e a valle che non dal nucleo del paese in basso. Cos\u00ec la \"Verzasca\" \u00e8 da considerarsi essere la \u2018valle di Lavertezzo\u2019. Il nome \"Verzasca\" non ha nulla a che vedere n\u00e9 con \"verde\" n\u00e9 con \"acqua\".\nDescrizione.\nNasce dal Pizzo Barone a 2864\u00a0 e incontra il primo insediamento umano a Sonogno (918\u00a0) dopo aver percorso la Val Vegorn\u00e8ss. Si dirige poi impetuosamente verso sud costeggiato da alte montagne e passando sotto il \"Ponte dei Salti\", a due arcate, a Lavertezzo. In estate questo punto \u00e8 particolarmente apprezzato dai bagnanti.\nIl corso del fiume attraversa i comuni di Sonogno, Frasco, Cugnasco-Gerra, Brione Verzasca, Lavertezzo, Corippo, Vogorno, Mergoscia, Gordola e Tenero-Contra.\nPrima di uscire dalla valle nel Piano di Magadino il fiume forma il Lago di Vogorno, bacino artificiale formato da una diga alta 220 metri. A Tenero (210 metri s.l.m.) si getta nel Lago Maggiore.\nIl fiume \u00e8 piuttosto pericoloso; tra il 1990 e il 2000 sono morte 35 persone. Ciononostante \u00e8 popolare per le discese in canoa e le immersioni."}
{"id": "1318919", "revid": "767487", "url": "https://it.wikipedia.org/wiki?curid=1318919", "title": "Dargaard", "text": "I Dargaard sono un gruppo dark ambient/neoclassical austriaco, di Mistelbach, formatosi nel 1997 e composto dal tastierista Tharen e dalla sua compagna, la cantante Elisabeth Toriser.\nBreve biografia.\nDargaard \u00e8 un progetto creato da Tharen nel 1997, che riprese il nome dalla raccolta di romanzi fantasy \"Dragonlance\": \"Dargaard Keep\" nel romanzo \u00e8 una possente rocca inespugnabile che si erge sui Monti Dargaard. Tharen \u00e8 membro attivo di numerosi gruppi quali Abigor, dove \u00e8 tastierista, e Amestigon, entrambe Black metal bands; suo \u00e8 anche il progetto Dominion III, produzione di musica con influenze industriali. Dargaard nasce dall'esigenza di Tharen di esprimersi attraverso un genere di ispirazione pi\u00f9 classica e ambient. Una Dark ambient dove vengono riunite le atmosfere black metal, quelle di musica medioevale, celtiche, folk e classica.\nElisabeth Toriser \u00e8 stata cantante anche nei Dominion III ed ha partecipato anche al progetto Antichrisis.\nCome loro stessi hanno affermato le loro maggiori influenze musicali derivano dal Black metal che influenza le atmosfere della loro musica.\nLa loro produzione musicale, composta interamente da suoni sintetizzati, \u00e8 caratterizzata da una spiccata ambientazione dark, melodie dal sapore medievale e testi incentrati sul sogno, la fantasia e l'esistenzialismo. \nAttualmente hanno all'attivo quattro album full-length."}
{"id": "1318924", "revid": "4175", "url": "https://it.wikipedia.org/wiki?curid=1318924", "title": "Oceania Club Championship 2001", "text": "L'Oceania Club Championship 2001 si tenne nel gennaio 2001 a Port Moresby in Papua Nuova Guinea.\nTerza edizione della massima competizione calcistica per club dell'Oceania. Per la terza volta di fila, vinse una squadra australiana.\nFase a gironi.\nGruppo B.\n\"Nota:\" Il comitato disciplinare OFC ha punito il PanSa che aveva schierato nelle prime due partite alcuni giocatori non registrati secondo le regole di trasferimento internazionali assegnando la vittoria a tavolino alle squadre avversarie. Il PanSa perse poi 2-0 a tavolino il terzo match perch\u00e9 non si present\u00f2 in campo e poi si ritir\u00f2 dalla competizione."}
{"id": "1318930", "revid": "78273", "url": "https://it.wikipedia.org/wiki?curid=1318930", "title": "Judo su prato alle olimpiadi estive 1980", "text": ""}
{"id": "1318940", "revid": "125042142", "url": "https://it.wikipedia.org/wiki?curid=1318940", "title": "Auguste Bartholdi", "text": "\u00c8 famoso per aver realizzato nel 1886 la Statua della libert\u00e0 donata dalla Francia agli Stati Uniti.\nBiografia.\nFr\u00e9d\u00e9ric-Auguste Bartholdi nacque a Colmar il 2 agosto 1834. Alla morte del padre, nel 1836, la madre decise di trasferirsi a Parigi dove, tra il 1843 e il 1851 frequent\u00f2 il Lyc\u00e9e Louis-le-Grand. Contemporaneamente la madre gli fece frequentare gli atelier dello scultore Antoine \u00c9tex e del pittore Ary Scheffer. Terminati gli studi nel 1852, nel 1853 apr\u00ec, con il sostegno della madre, un proprio atelier in rue Vavin, nel VI \"arrondissement\" di Parigi. Nel 1855-1856, con l'amico Jean-L\u00e9on G\u00e9r\u00f4me, viaggi\u00f2 in Egitto, dove scopr\u00ec la scultura monumentale, e in Arabia Felix.\nLa prima opera pubblica di Bartholdi fu il monumento al generale Rapp, presentato all'Esposizione universale di Parigi del 1855 e ufficialmente inaugurata il 31 agosto 1856 a Colmar in piazza Rapp.\nFervente repubblicano e sostenitore degli ideali garibaldini, tanto da vestire generalmente in camicia rossa, durante la guerra franco-prussiana del 1870-1871 fu aiutante di campo di Giuseppe Garibaldi e ufficiale di collegamento tra il governo francese e l'esercito dei Vosgi, di cui era incaricato di provvedere ai rifornimenti. Molto segnato dall'annessione dell'Alsazia e della Lorena da parte dell'Impero tedesco, volle esaltare i valori della libert\u00e0. Nel 1871, su richiesta di \u00c9douard Ren\u00e9 de Laboulaye e in nome dell'amicizia franco-americana, fece il primo viaggio negli Stati Uniti. All'ingresso del porto di New York individu\u00f2 in Bedloe's Island (dal 1956 Liberty Island) il luogo pi\u00f9 adatto sul quale erigere la futura Statua della libert\u00e0.\nAutore di varie e imponenti sculture, il suo nome \u00e8 legato principalmente alla Statua della Libert\u00e0, donata dalla Francia agli Stati Uniti e situata all'ingresso del porto di New York. La costru\u00ec con l'aiuto di Gustave Eiffel.\nFu iniziato alla massoneria il 4 ottobre del 1875, nella loggia Alsace et Lorraine di Parigi. Venne insignito della Legion d'Onore nel 1892. Mor\u00ec di tubercolosi nel 1904 e riposa nel Cimitero di Montparnasse a Parigi.\nOpere.\nFr\u00e9d\u00e9ric-Auguste Bartholdi, come scultore, ha realizzato:\nOpere distrutte:\nOpere postume:"}
{"id": "1318941", "revid": "834", "url": "https://it.wikipedia.org/wiki?curid=1318941", "title": "Ps1", "text": ""}
{"id": "1318942", "revid": "834", "url": "https://it.wikipedia.org/wiki?curid=1318942", "title": "PS/2", "text": ""}
{"id": "1318943", "revid": "172", "url": "https://it.wikipedia.org/wiki?curid=1318943", "title": "Libri in libert\u00e0", "text": ""}
{"id": "1318944", "revid": "33689", "url": "https://it.wikipedia.org/wiki?curid=1318944", "title": "Uffici per le Relazioni con il Pubblico", "text": ""}
{"id": "1318950", "revid": "834", "url": "https://it.wikipedia.org/wiki?curid=1318950", "title": "Ps2", "text": ""}
{"id": "1318952", "revid": "1271241", "url": "https://it.wikipedia.org/wiki?curid=1318952", "title": "Lancia Delta S4", "text": "La Lancia Delta S4 \u00e8 una autovettura sportiva costruita dalla casa automobilistica italiana Lancia, mediante una stretta collaborazione tecnico industriale, tra lo stabilimento Lancia di Borgo san Paolo con l'Officina Abarth di corso Marche a Torino, per una quantitativo di 200 esemplari stradali, al fine da poterne omologare la variante da competizione secondo le norme FIA Gruppo B, da utilizzare nel campionato del mondo rally, in cui ha gareggiato dall'ultimo evento del 1985 fino alla fine del 1986.\nContesto.\nNel 1985 la situazione del mondiale \"rallye\" rendeva necessario, per essere competitivi, il confronto con la Peugeot 205 Turbo 16 al tempo ai vertici; l'ambito meccanico era quindi quello dell'ormai assodata trazione integrale, aperto all'inizio del decennio dalla Audi con la quattro. In casa Lancia-Abarth la Rally 037 a trazione posteriore, utilizzata fino ad allora nelle gare nonch\u00e9 ultima vettura a 2 ruote motrici a fare suo il titolo, appariva ormai superata e non pi\u00f9 competitiva.\nPer questi motivi il reparto corse torinese condotto dall'ingegner Claudio Lombardi diede vita alla Delta S4 (Sovralimentata e\" 4\" per le \"quattro ruote motrici\"), con l'obiettivo di tornare protagonisti nelle competizioni rally internazionali del Gruppo B.\nIn particolare, quest'auto fu l'unica Delta per le competizioni a non avere in pratica nulla da spartire con il modello di serie, tanto che fu necessario produrre e mettere in vendita al pubblico 200 esemplari stradali, come prescritto dal regolamento, per l'omologazione della vettura da gara.\nIl naturale assemblaggio delle Delta S4 aveva origine nella sede dell'azienda \"Cecomp\", che si occupava di premontare e saldare i telai in tubi di acciaio delle scocche, i quali venivano poi spediti presso la \"carrozzeria Savio\", incaricata della costruzione e verniciatura delle resine. Terminate tali operazioni di base le vetture cos\u00ec pre-assemblate giungevano alla fabbrica Lancia di Borgo san Paolo, che eseguiva i processi connessi al montaggio finale, incluso quello degli organi meccanici e degli allestimenti interni. Ogni singolo motore veniva invece realizzato e collaudato dai tecnici dell'Officina Abarth di Corso Marche.\nCaratteristiche tecniche.\nMotore.\nIl propulsore di questa vettura era un 4 cilindri in linea con una cilindrata di 1759\u00a0cm\u00b3. Il motore, posto centralmente, aveva un basamento in lega di magnesio con testata in lega leggera di alluminio, inoltre le canne dei cilindri erano rivestite superficialmente con un raffinato e tecnologico trattamento a base di materiale ceramico, chiamato Cermetal.\nLe valvole erano 4 per cilindro in Nimonic, una lega Nichel-base normalmente impiegata in applicazioni ad alta temperatura e alto stress meccanico. Vi era un sistema di doppia sovralimentazione: un turbocompressore KKK k27 con in pi\u00f9 un compressore volumetrico Volumex, brevettato dalla Abarth (Tipo R18). Il vantaggio del Volumex era di \"spingere\" gi\u00e0 a 1.500 giri/min, mentre la potenza \"pura\" veniva invece dal turbocompressore KKK a gas di scarico; l'unione dei due sistemi permise elasticit\u00e0 e potenza. I due sistemi di sovralimentazione vennero accoppiati, escludendo il Volumex agli alti regimi di rotazione dove funzionava invece solo il turbocompressore.\nLa Delta S4 in versione stradale aveva 250\u00a0CV, la versione da gara al debutto nel 1985 ne aveva 450, mentre l'ultima evoluzione schierata nel campionato mondiale 1986 poteva sviluppare per brevi tratti anche potenze nell'ordine dei 530\u00a0CV con una pressione di sovralimentazione di 2,3 bar tramite un overboost regolabile dall'abitacolo.\nTelaio.\nIl telaio aveva una struttura reticolare di tubi saldati al Ni-Cr, per poter essere facilmente riparabile e permettere all'assistenza di raggiungere con facilit\u00e0 tutti gli organi meccanici, mantenendo una sufficiente leggerezza. Le sospensioni erano a parallelogramma deformabile, progettate per sopportare una accelerazione otto volte superiore a quella di gravit\u00e0. Le anteriori avevano molla e ammortizzatore coassiale, mentre le posteriori (doppie) avevano l'ammortizzatore esterno alla molla, per sopportare il maggior peso (57% del carico, pi\u00f9 trasferimento di peso in accelerazione). L'escursione era di 250\u00a0mm.\nTrasmissione.\nLa trasmissione si avvaleva di un cambio ad innesti frontali, con albero primario cavo; il moto arrivava alla parte posteriore dell'albero attraverso una sottile barra concentrica, che si torce per rapidi aumenti di coppia sollecitando meno il cambio. Si avvaleva inoltre di un ripartitore centrale di coppia costituito da un rotismo epicicloidale sul terzo asse, munito di giunto Ferguson autobloccante. Infatti il semplice differenziale impone parit\u00e0 di coppia; se uno dei due assi si trova in zona a bassa aderenza si verifica uno slittamento, e il differenziale riduce moltissimo la coppia trasmessa anche all'altro asse, limitando la trazione. Per impedire ci\u00f2 occorre inibire delle forti differenze nella velocit\u00e0 di rotazione dei due assi. Il giunto Ferguson \u00e8 costituito da due armature, una interna ed una esterna, con due serie di dischi forati ed affacciati tra loro; l'intero giunto \u00e8 poi sigillato, e riempito parzialmente di un liquido siliconico viscoso. Se c'\u00e8 una velocit\u00e0 di rotazione relativa tra le due armature, il liquido \u00e8 costretto a laminare fra disco e disco, e attraverso i fori nei dischi, esercitando una coppia frenante e riscaldandosi. Oltre una certa temperatura la coppia frenante si impenna, ottenendo la saldatura di presa diretta del giunto: grazie a questo effetto, in caso di rottura di un semiasse, in breve tempo il Ferguson si blocca e il veicolo pu\u00f2 proseguire.\nI primi test tecnici della Delta S4 furono seguiti da Giorgio Pianta, allora capo collaudatore dell'Abarth. A partire dall'estate 1985, Cesare Fiorio, responsabile Squadra Corse Lancia, affid\u00f2 al pilota italiano Miki Biasion lo sviluppo della vettura.\nLa distribuzione della potenza sulle ruote nell'ambito della trazione integrale era stabilita su due standard fissi: a seconda degli impieghi si poteva scegliere l'opzione del 20% all'avantreno e 80% al retrotreno, oppure quella del 35% e 65%.\nIl pilota ufficiale della Lancia, in un'intervista dichiarava:\nVettura da competizione.\nIl debutto mondiale della Delta S4 avvenne nel rally RAC del 1985, e fu un successo: primi due posti con le coppie Toivonen-Wilson e Alen-Kivimaki. La Delta S4 si dimostr\u00f2 ben presto un'auto vincente.\nMa il dramma era alle porte: nel maggio 1986 al \"Tour de Corse\", Toivonen ed il suo copilota Cresto, fino a quel momento in testa al rally, uscirono di strada e perirono nell'incidente.\nLa drammatica scomparsa di Henri Toivonen e Sergio Cresto non fu isolata. C'era stata quella di Attilio Bettega su Lancia 037, soltanto l'anno prima. Vi furono poi la morte di due spettatori e l'accadimento di altri numerosi incidenti, ma con risvolti meno drammatici. Il mondiale and\u00f2 comunque avanti ed era gi\u00e0 virtualmente vinto dalla coppia Alen-Kivimaki su Lancia Delta S4, grazie anche all'epilogo del Rally di Sanremo durante il quale accadde un fatto determinante per la corsa al titolo 1986: per aver maggior effetto suolo la Peugeot aveva montato le minigonne sulle fiancate delle 205 T16 e le tre vetture furono squalificate. I francesi fecero ricorso in appello, ma il Sanremo fu dominato dalle Lancia.\nIl mondiale costruttori era andato alle Peugeot e il mondiale piloti a Markku Al\u00e9n su Lancia S4, ma 11 giorni dopo la fine del campionato, la FISA accett\u00f2 il ricorso della Peugeot e cancell\u00f2 il risultato del Sanremo, assegnando cos\u00ec anche il titolo piloti alla Peugeot. \nLa Delta S4 dopo soli 13 mesi concluse il suo breve ma intenso ciclo, senza vincere alcun titolo mondiale, dimostrandosi comunque una delle pi\u00f9 competitive vetture di Gruppo B. L'esperienza maturata con la S4 permise alla Lancia di presentare dopo pochi mesi la nuova Delta HF 4WD di Gruppo A, vettura che avrebbe vinto il mondiale 1987 prima di lasciare a sua volta strada all'ancora pi\u00f9 performante e titolata Delta HF Integrale. Tutti gli avvenimenti, pi\u00f9 o meno tragici, accaduti durante i campionati 1985 e 1986 fecero comunque prendere alla federazione internazionale la decisione di sospendere l'attivit\u00e0 nel Campionato Mondiale Rally delle auto di \"Gruppo B\" (ritenute troppo pericolose per le elevatissime prestazioni raggiunte) a favore di auto con caratteristiche pi\u00f9 vicine a quelle di serie (\"Gruppo A\").\nSuccessivamente, la S4 venne reimpiegata nel Campionato europeo di rallycross, dove giunse seconda nel 1987.\nMentre la Delta S4 correva, era in preparazione un prototipo, la Lancia ECV (dotata di vari sviluppi meccanici e strutturali), che sarebbe dovuto diventare la \"Delta S4 Evoluzione e successivamente la ECV evoluzione2.\"\nPalmar\u00e8s.\nVittorie nel mondiale rally.\nNel biennio di vita la S4 ha conquistato 5 vittorie e 15 podi in 12 gare (una nel 1985 ed 11 nel 1986) del Campionato del mondo rally."}
{"id": "1318953", "revid": "1573940", "url": "https://it.wikipedia.org/wiki?curid=1318953", "title": "Parablennius", "text": "Parablennius \u00e8 un genere di pesci della famiglia dei Blenniidae.\nSpecie.\nIn questo genere sono riconosciute 26 specie:"}
{"id": "1318954", "revid": "1654832", "url": "https://it.wikipedia.org/wiki?curid=1318954", "title": "Tequila &amp; Bonetti", "text": "Tequila &amp; Bonetti \u00e8 una serie televisiva italiana del 2000 diretta da vari registi e trasmessa in prima visione su Italia 1 dal 15 ottobre al 17 dicembre 2000.\n\u00c8 il seguito della serie televisiva statunitense \"Tequila e Bonetti\" (1992).\nTrama.\nNick Bonetti si trasferisce a Roma, dove fa squadra con un nuovo cane Tequila e con la poliziotta Fabiana Sasso. Anche stavolta, gli spettatori sono in grado di ascoltare i pensieri del cane, ma questa volta \u00e8 Bonetti ad avere strane abitudini statunitensi agli occhi stupiti dei suoi nuovi colleghi italiani. La razza di Tequila inoltre \u00e8 stata cambiata: non \u00e8 pi\u00f9 un dogue de Bordeaux ma un Leonberger con accento romano."}
{"id": "1318957", "revid": "1602064", "url": "https://it.wikipedia.org/wiki?curid=1318957", "title": "Danr", "text": "Danr (o Dan) \u00e8 uno o pi\u00f9 re leggendari danesi nominati in alcune opere scandinave medievali.\nLa Cronaca di Lejre.\nLa \"Cronaca di Lejre\" (o Chronicon Lethrense) scritta intorno al 1170 introduce un primevo Re Ypper di Uppsala i cui tre figli erano Dan, che poi govern\u00f2 la Danimarca, Nori, che poi govern\u00f2 la Norvegia, e \u00d8sten, che poi govern\u00f2 la Svezia. Sembra che Dan all'inizio governasse solo in Zelanda poich\u00e9 la Cronaca dice che solo dopo che Dan salv\u00f2 la sua gente dall'attacco dell'imperatore Augusto gli Juti e le genti di Fionia e Scania lo accettarono come re; da questo fatto il paese espansosi venne chiamato Danimarca dal nome del suo re. La moglie di Dan fu chiamata Dana e suo figlio Ro.\nIl R\u00edgsthula.\nIl poema dell'Edda \"R\u00edgsthula\" narra di come il dio R\u00edg (che \u00e8 identificato con Heimdall), ebbe un figlio mortale chiamato Jarl (\"nobile\") conosciuto pi\u00f9 tardi come R\u00edg-Jarl. Egli ebbe 11 figli, il pi\u00f9 giovane dei quali fu chiamato Kon il Giovane (antico norreno: \"Kon Ungr\"); secondo una paraetimologia, si dice nel poema che da questo nome derivi la parola \"konungr\", \"re\". Un giorno, mentre cacciava e intrappolava uccelli nella foresta, un corvo gli parl\u00f2 e sugger\u00ec che avrebbe ottenuto di pi\u00f9 andando tra gli uomini e lod\u00f2 il benessere di \"Dan e Danp\". Il poema si interrompe in questo punto.\nLa Saga degli Skj\u00f6ldungar.\nSecondo il riassunto latino di Arngr\u00edmur J\u00f3nsson dell'opera perduta chiamata \"Saga degli Skj\u00f6ldungar\", composto nel 1597:\nQuesta tradizione \u00e8 vicina a quella del R\u00edgsthula.\nQuesto Dan spos\u00f2 Olof figlia di Wermund e cos\u00ec divenne cognato di quell'Offa menzionato nel poema in antico inglese Beowulf. Dan govern\u00f2 prima nello Jutland ma poi conquist\u00f2 la Zelanda (Sj\u00e6lland) al Re Aleif creando il regno di Danimarca.\nLa Saga degli Ynglingar.\nLa \"Saga degli Ynglingar\" di Snorri Sturluson parla cos\u00ec di Re Dyggvi di Svezia:\nQui R\u00edg \u00e8 padre di Danp e nonno di Dan. Il titolo \"Mikill\u00e1ti\" significa \"Magnifico\" o \"Fiero\".\nSnorri non spiega qui se questo Dan sia anche il discendente di Re Fridfrodi o Fr\u00f3\u00f0i il Pacifico che Snorri presenta come Re in Zelanda contemporaneo a Fj\u00f6lnir figlio di Freyr sei generazioni prima di Re Dyggvi. Snorri scrive pi\u00f9 in l\u00e0:\nQuesto Fr\u00f3\u00f0i pacifico sembra un duplicato del Fr\u00f3\u00f0i precedente.\nNella sua prefazione all'Heimskringla (che include la Saga degli Ynglingar), Snorri scrive:\nSvend Aagesen.\nLo storico del XII secolo Svend Aagesen chiama Danu \"Elatus\" (probabilmente \"il Coraggioso\") Dan Mikill\u00e1ti e lo dice successore di Uffi, che \u00e8 Offa figlio di Wermund, concordando cos\u00ec con la Saga degli Skj\u00f6ldungar. Dice che questo Dan era un re cos\u00ec potente che aveva come paggio un altro re e due nobili che mantenevano il suo cavallo.\nLe Gesta Danorum.\nSaxo Grammaticus nelle sue \"Gesta Danorum\" presenta tre diversi re danesi di nome Dan, dividendo un monarca in tanti o tenendo separati quelli che altri avevano mischiato.\nSaxo comincia la sua storia con due fratelli chiamati Dan e Angul, figli di un certo Humbli, che erano stati eletti capi dal consenso popolare per il loro coraggio. Non erano comunque chiamati re, non essendo allora comune quell'usanza.\nAngul \u00e8 l'eponimo della regione dell'Angeln, il cui popolo migr\u00f2 nella Britannia meridionale dando il nome all'Inghilterra. Dan ebbe due figli, Humblus e Lotherus, da sua moglie Grytha.\nHumblus non \u00e8 citato in nessun altro luogo, anche se Humli fu un leader degli Unni nella Battaglia dei Goti e degli Unni, opera in norreno. Lotherus potrebbe avere qualche relazione con il dio norreno L\u00f3\u00f0urr o col re esiliato Heremod citato nel Beowulf o con entrambi. Secondo Saxo, Lotherus \u00e8 il padre del famoso eroe Skioldus.\nIl secondo re chiamato Dan appare molto pi\u00f9 tardi nel libro 4 come il figlio di Uffi figlio di Vermund (che \u00e8 Offa figlio di Wermund). Ma Saxo lo liquida in poche righe come un re battagliero che disprezzava i sudditi e la propria salute, un re molto peggiore dei suoi antenati.\nFu succeduto da re Huglek, poi da Fr\u00f3\u00f0i l'Attivo, poi dal terzo Dan. Questo Dan sembra essere il figlio di Fr\u00f3\u00f0i l'Attivo, anche se Saxo non descrive la parentela di nessuno di questi re. Di questo Dan Saxo riporta solo un aneddoto secondo il quale quando Dan aveva 12 anni, stanco dell'arroganza degli ambasciatori sassoni che chiedevano i tributi di guerra, fece un ponte di navi sul fiume Elba, lo attravers\u00f2 e riport\u00f2 una grande vittoria.\nQuesto Dan \u00e8 padre di Fridlef padre di Frothi, in cui si riconoscono Fridleif e suo figlio Fr\u00f3\u00f0i menzionati spesso in scritti norreni; questo Fr\u00f3\u00f0i sembra essere, almeno per la parentela, l'Amante della Pace che Snorri introduce all'inizio della Saga degli Ynglingar.\nLa Canzone di Eric.\nLa \"Canzone di Eric\" parla di Eric, primo re di G\u00f6taland (\"fyrsti konunger i G\u00f6talandinu vidha\"). Egli mand\u00f2 una truppa di Geati a sud in una terra chiamata \"Vetala\", dove nessuno aveva ancora coltivato la terra; insieme a loro c'era un uomo saggio che conosceva la legge. Infine il re dei Geati Humli mise suo figlio Dan a governare i coloni e, dal nome di Dan, Vetala fu chiamata Danimarca.\nLa canzone fu pubblicata la prima volta in una traduzione latina nella \"Historia de omnibus gothorum sueonumque regibus\" di Johannes Magnus del 1554. Egli dice che la canzone originale era molto cantata in Svezia in quel periodo."}
{"id": "1318968", "revid": "1543377", "url": "https://it.wikipedia.org/wiki?curid=1318968", "title": "Peugeot Speedfight", "text": "Lo Speedfight \u00e8 uno scooter monocilindrico a 2 tempi con cilindrata di 48.9cm\u00b3 prodotto dalla casa francese Peugeot, la cui prima presentazione risale al 1997.\nDescrizione.\nIl ciclomotore \u00e8 in vendita dal 1997 e . Dal 2004 ne \u00e8 in vendita una nuova versione chiamata \"Speedfight2\". Nella versione speciale \"Iron X\" entrambi i freni sono a disco (di cui quello anteriore a margherita), vi \u00e8 un alettone dietro la sella, gli specchietti sono in simil-carbonio, le pedane in alluminio e la marmitta \u00e8 diventata pi\u00f9 sportiva. Per quanto riguarda il motore, sempre in questa versione, il raffreddamento \u00e8 a liquido, diversamente dagli antenati e dalla versione base che sono invece ad aria. Dispone inoltre di due fari uno lenticolare anabbagliante e uno a parabola abbagliante ambedue con lampadina alogena. Sul 100 sono disponibili anche le luci di posizione.\nLe colorazioni dello Speedfight2 sono 12 e presentano soluzioni pi\u00f9 sportive e colori pi\u00f9 vivaci, adatti per lo pi\u00f9 a un pubblico giovanile. Le prestazioni sono elevate: le curve e i pav\u00e9 non sono un grande problema dato il diametro e la larghezza delle ruote; il motore a carburatore offre ottime prestazioni. Il serbatoio della benzina \u00e8 di 7,2 litri. Tra i suoi principali concorrenti il Piaggio NRG e lo Yamaha Aerox.\nAd aprile 2009 \u00e8 uscita la nuova versione di questo ciclomotore: lo Speedfight 3."}
{"id": "1318969", "revid": "263983", "url": "https://it.wikipedia.org/wiki?curid=1318969", "title": "ReacTable", "text": "Il Reactable \u00e8 uno strumento musicale elettronico ideato da un gruppo di ricerca (Marcos Alonso, G\u00fcnther Geiger, Sergi Jord\u00e0, Martin Kaltenbrunner) dell'Universit\u00e0 Pompeu Fabra di Barcellona, Spagna.\nLa sua interfaccia utente \u00e8 costituita da un tavolo il cui piano superiore circolare, \u00e8 un grande touch screen. Su di esso vanno posati e mossi oggetti di varie forme che generano diverse forme d'onda per formare un pattern sonoro. La relazione spaziale fra questi oggetti emula la struttura di un sintetizzatore analogico modulare e il loro movimento genera una serie complessa di mutazioni nei parametri dei diversi moduli sonori simultaneamente a un movimento luminoso sincronizzato. Una telecamera posta sotto il Reactable analizza la posizione e l'orientamento dei diversi oggetti solidi mentre un proiettore genera, in sincronia con gli eventi sonori prodotti dagli esecutori, un light show interattivo.\nIl Reactable \u00e8 pensato anche come uno strumento elettronico collaborativo che consente a pi\u00f9 esecutori di muovere e ruotare oggetti. \nIl Reactable \u00e8 stato impiegato durante il Coachella Festival 2007 in California durante l'esibizione della cantante Bj\u00f6rk, ed \u00e8 stato presentato nel corso di numerosi eventi in Europa e negli Stati Uniti.\nIn Italia \u00e8 stato presentato dal suo ideatore Sergi Jord\u00e0 nella prima edizione di EAS (Elettronica Alla Spina) a Pisa nel 2008 ."}
{"id": "1318970", "revid": "78273", "url": "https://it.wikipedia.org/wiki?curid=1318970", "title": "Masserie fortificate in Provincia di Lecce", "text": ""}
{"id": "1318976", "revid": "438678", "url": "https://it.wikipedia.org/wiki?curid=1318976", "title": "Musica brasiliana", "text": ""}
{"id": "1318981", "revid": "879070", "url": "https://it.wikipedia.org/wiki?curid=1318981", "title": "Cylindrophis ruffus", "text": "Il cilindrofide rosso (Cylindrophis ruffus) \u00e8 un serpente appartenente al genere \"Cylindrophis\", famiglia Cylindrophiidae. Vive nel Sud-est asiatico, principalmente in Indocina e nelle Isole della Sonda.\nDescrizione.\nCome suggerisce il nome, questo serpente ha un corpo cilindrico; la testa, piccola, possiede due occhi minuti con pupilla ellittica, che si aprono tra due squame. Il collo \u00e8 sostanzialmente inesistente, mentre la coda \u00e8 corta e termina con una punta ottusa. Le squame ventrali sono pi\u00f9 grandi delle dorsali. Il cilindrofide rosso ha una colorazione scura, o addirittura nera, sul dorso; il ventre invece \u00e8 pi\u00f9 chiaro, con fasce scure trasversali. Sul dorso, in alcuni esemplari, sono presenti fasce o anelli irregolari di colore chiaro. La coda, ventralmente, \u00e8 di colori molto accesi, di solito arancio o rosso. Il cilindrofide, come i suoi simili aniliidi (Aniliidae), possiede due ghiandole velenifere ma manca di denti scanalati, e risulta quindi pressoch\u00e9 innocuo.\nHabitat.\nIn tutto il suo areale, questo serpente si trova nelle paludi e soprattutto nelle risaie. Scava gallerie nel fango, raggiungendo una profondit\u00e0 elevata, e le sue attivit\u00e0 si concentrano in particolar modo nelle ore notturne, quando preda anguille e piccoli serpenti, oltre a invertebrati e anfibi.\nComportamento.\nSe molestato, il cilindrofide assume un bizzarro comportamento: si arrotola su se stesso nascondendo la testa sotto le spire, e lasciando sporgere la coda rosso vivo, la quale ricorda una testa (per questo motivo il cilindrofide \u00e8 noto anche con il nome di serpente a due teste). Il predatore si avventa sulla coda credendo che si tratti del capo dell'animale ma, vedendo che nonostante venga colpita al capo la preda non muore, il pi\u00f9 delle volte desiste e abbandona la caccia.\nRiproduzione.\nLa femmina partorisce da due a dieci piccoli per parto."}
{"id": "1318989", "revid": "547992", "url": "https://it.wikipedia.org/wiki?curid=1318989", "title": "Ledley King", "text": "Nella sua carriera ha vinto una Football League Cup con il Tottenham nella stagione 2007-2008.\nCaratteristiche tecniche.\nDifensore centrale di ruolo, poteva anche adattarsi sull'esterno o come centrocampista davanti alla difesa. Per tutta la carriera ha sofferto di continui problemi alle ginocchia, che non gli hanno mai permesso di allenarsi con continuit\u00e0, limitando il suo impiego a non pi\u00f9 di una partita a settimana.\nCarriera.\nClub.\nTottenham.\nKing entr\u00f2 nelle giovanili del Tottenham nel 1996 e debutt\u00f2 in prima squadra il 1\u00ba maggio 1999, contro il Liverpool ad Anfield. Da allora \u00e8 entrato stabilmente tra i titolari e, prima del ritorno di Robbie Keane nel gennaio del 2009, \u00e8 stato il capitano del club. Con la maglia degli \"Spurs\" ha vinto una Football League Cup nella stagione 2007-2008.\nIl 19 luglio 2012 ha annunciato il suo ritiro dal calcio giocato a causa dei problemi cronici alle ginocchia, la cui cartilagine era ormai quasi del tutto consumata.\nNazionale.\nKing ha fatto il suo esordio con la Nazionale inglese il 27 marzo 2002, nella partita persa per 1-2 contro l'. Il 18 febbraio 2004 ha segnato il suo primo gol con la maglia dell'Inghilterra, nel pareggio per 1-1 contro il Portogallo. Il 24 maggio 2010 ha realizzato la sua seconda rete in Nazionale nella vittoria per 3-1 contro il Messico, tornando a segnare a pi\u00f9 di sette anni di distanza dall'ultima volta.\nHa partecipato agli Europei del 2004 ed al Mondiale del 2010."}
{"id": "1318991", "revid": "438678", "url": "https://it.wikipedia.org/wiki?curid=1318991", "title": "Il burbero", "text": "Il burbero \u00e8 un film del 1986, diretto dai registi Castellano e Pipolo.\n\u00c8 l'ultima collaborazione di Celentano con i due registi.\nTrama.\n1986. Mary Cimino, un'avvenente cameriera italoamericana che lavora a New York, riceve una telefonata da Firenze dal neomarito Giulio Machiavelli, che la invita a raggiungerlo poich\u00e9 \u00e8 diventato molto ricco in seguito a un grosso affare. La giovane vuole partire subito, ma ha problemi con l'aereo, poich\u00e9 non ci sono pi\u00f9 posti. Ma tanto insiste che riesce a farsi cedere un posto da un burbero e misogino avvocato fiorentino, Tito Torrisi, il quale per questioni di comodit\u00e0 e per non avere accanto vicini petulanti, acquista sempre due biglietti vicini. Mary raggiunge cos\u00ec Firenze ma suo marito non \u00e8 l\u00ec ad attenderla. Arrivata in hotel Mary viene aggredita da un ex complice del marito, ma viene salvata da un inconsapevole Tito, arrivato per riprendere la valigia, erroneamente scambiata in aeroporto con quella di Mary. A quel punto Tito e Mary escono in strada per incontrare il marito il quale per\u00f2, accortosi di essere seguito dai tre ex complici, fa finta di non riconoscere la moglie e prova a scappare. Venendo raggiunto preferisce ingoiare una pillola togliendosi la vita. Mary viene avvertita del fatto dallo stesso Torrisi che si vede quindi, suo malgrado, costretto ad aiutarla.\nTito scopre che Giulio aveva compiuto una rapina con tre complici, che poi aveva tradito scappando col bottino di 15 miliardi. Gli ex compari quindi vogliono ritrovarlo per fargliela pagare, e cercare di sapere qualcosa sulla refurtiva dalla moglie: la donna per\u00f2 non sa nulla.\nMary riceve una raccomandata con una mappa con strani disegni. Seguiti, vengono catturati dai tre banditi, riuscendo a sfuggire mettendoli su una falsa pista. Inizia cos\u00ec la ricerca del tesoro con i tre malviventi alle calcagna fino a che Tito riesce a decifrare l'enigma, scoprendo che la mappa era stata elaborata da Giulio per liberarsi dei complici. Il punto di arrivo \u00e8 una sala di Palazzo Tolomei, a Siena, nella quale si cela un'antica prigione, all'interno della quale Tito riesce a rinchiudere i tre malviventi.\nRientrati nello studio Tito scopre che dietro la mappa del tesoro si nasconde il vero e proprio tesoro, un quadro antico di inestimabile valore. Arriva dunque Giulio, scampato alla morte con un contro siero datogli da una persona in accordo con lui, cio\u00e8 il custode del cimitero, con l'intenzione di riprendere il dipinto e propone alla moglie di andarsene con lui con i soldi ricavati dalla vendita del quadro. Mary per\u00f2 ormai ama Tito. I due uomini si affrontano in uno scontro su un treno, nel quale Giulio ha la peggio e muore. Tito e Mary possono ora finalmente amarsi senza problemi: l'uomo sapeva tutto fin dall'inizio ed era stato incaricato di ritrovare ladri e bottino. Con la ricompensa dell'assicurazione, i due partono insieme per New York.\nCuriosit\u00e0.\nLa scena con la locomotiva a vapore 940.050 del deposito di La Spezia ed in cui appaiono Celentano e la Feuer, \u00e8 stata girata nei pressi della stazione di Castelnuovo-Berardenga sulla linea Siena-Chiusi.\nDoppiaggio.\nLa direttrice del doppiaggio \u00e8 Vittoria De Masi per la S.A.S."}
{"id": "1318993", "revid": "287204", "url": "https://it.wikipedia.org/wiki?curid=1318993", "title": "Elettra (astronomia)", "text": "Elettra (nota anche come 17 Tauri) \u00e8 una stella nella costellazione del Toro; si tratta di una delle componenti dell'ammasso aperto delle Pleiadi, di cui costituisce la terza stella pi\u00f9 brillante in termini relativi (magnitudine apparente 3,72), e giace ad una distanza di circa 440 anni luce dal sistema solare. Il suo nome proprio deriva dalla figura mitologica di Elettra, una delle Pleiadi mitologiche.\nCaratteristiche.\nElettra appartiene alla classe spettrale B6III ed \u00e8 pertanto una gigante blu, ossia una stella in fase di dilatazione a causa dell'espansione che sta iniziando a subire per il progressivo esaurimento della scorta di idrogeno nel suo nucleo.\nLa sua luminosit\u00e0 assoluta \u00e8 pari a 1225 volte quella del Sole, a causa dell'alta temperatura superficiale della stella, quantificata in 14.000 K. Con un raggio 6 volte quello della nostra stella, \u00e8 una delle quattro stelle giganti dell'ammasso.\nElettra compie una rotazione sul proprio asse con una velocit\u00e0 di circa 170 km/s, completandone una in meno di 1,75 giorni. Come altre stelle delle Pleiadi, \u00e8 circondata da un disco circumstellare di materia espulsa, il che la rende una stella Be. La sua massa \u00e8 stimata in 5 masse solari, e la sua et\u00e0 sarebbe di 130 milioni di anni.\nSono state registrate storicamente alcune occultazioni perfette di questa stella ad opera dei pianeti del sistema solare e della Luna; l'ultimo di questi eventi avvenne il 9 maggio 1841 ad opera del pianeta Venere.\nA partire dal suo spettro e grazie ad alcune osservazioni condotte durante un'occultazione dell'astro da parte della Luna, \u00e8 stato possibile comprendere che Elettra \u00e8 una stella binaria stretta. La sua compagna, probabilmente una stella bianca di sequenza principale, orbita a 0,8 UA dalla gigante blu con un periodo di 100,46 giorni."}
{"id": "1318994", "revid": "2121138", "url": "https://it.wikipedia.org/wiki?curid=1318994", "title": "Monte Mammicomito", "text": "Il monte Mammicomito (1.047 ) (, \"Mammicomitu\" o \"Castagnara\" in dialetto calabrese, talvolta \u00e8 anche chiamato \"Petra Monaca\") \u00e8 una montagna situata alle pendici delle Serre calabresi, e separata da una stretta valle, che ospita l'abitato di Pazzano, dal suo gemello Consolino che digradando ospita le cittadine di Bivongi, Pazzano e Stilo. La sua cima ricade nel territorio comunale di Placanica.\nEtimologia.\nL'origine della parola \"Mammicomito\" \u00e8 di difficile interpretazione. Forse significa \"mancanza di foraggio\": nel dialetto locale difatti il monte \u00e8 indicato col toponimo \"Castagnara\" per la grande presenza di castagni piantati.\nGeologia.\nLa montagna \u00e8 costituita da un massiccio calcareo di rocce metamorfiche e carbonatiche di et\u00e0 paleozoica tra cui filladi e mesozoica.\nNel 1980 il ricercatore francese Afchain scopre delle rocce plioceniche sul monte testimonianza di una zona marina nel periodo del pliocene come descritto nell'articolo: \"D\u00e9couverte d'exceptionnels t\u00e9moins d'un rivage marin plioc\u00e8ne \u00e0 plus de 600 m d'altitude en Calabre m\u00e9ridionale di Mediterrane\u00e9\" dello stesso anno.\nFiumare.\nAl complesso montuoso del monte Mammicomito fanno parte le fiumare: Allaro, Precariti e Amusa.\nPresenza antropica.\nIl 5 luglio 1920 nasce a Genova la Societ\u00e0 Anonima Miniere di Pazzano con a.d. Adolfo Senigallia e Giulio Fiorello e vennero riaperte a Pazzano numerose miniere tra cui alcune per l'estrazione di pirite e argento: sul monte Mammicomito la miniera \"Trieste\" e la galleria di ricerca e sfruttamento (nell'area Sud-Ovest nella frazione di Pietra)."}
{"id": "1318998", "revid": "834", "url": "https://it.wikipedia.org/wiki?curid=1318998", "title": "R. J. Mical", "text": ""}
{"id": "1319001", "revid": "172866", "url": "https://it.wikipedia.org/wiki?curid=1319001", "title": "Eppur Si Muove", "text": ""}
{"id": "1319003", "revid": "1745361", "url": "https://it.wikipedia.org/wiki?curid=1319003", "title": "Belino", "text": "Belino il Grande fu un leggendario re dei Britanni di cui parla Goffredo di Monmouth nella sua \"Historia Regum Britanniae\". Era figlio di Dunvallo Molmuzio e fratello di Brennio. Prende forse il nome dall'antico dio celtico Beleno.\nAlla morte del padre tra i due fratelli scoppi\u00f2 la guerra civile per stabilire a chi dovesse andare la corona. Dopo molte battaglie gli amici dei due fratelli riuscirono a far raggiungere ai due un compromesso: Belino divenne sovrano dei Britanni e Brennio della parte settentrionale dell'isola.\nCinque anni dopo Brennio spos\u00f2 la figlia del re di Norvegia senza consultare Belino, che allora invase il Northumberland e conquist\u00f2 le terre di Brennio. Il re di Danimarca approd\u00f2 per sbaglio con la nuova moglie di Brennio in Britannia. Belino li imprigion\u00f2 e attese il ritorno del fratello. Brennio approd\u00f2 ad Alba e chiese la restituzione della sua sposa, ma senza ottenerla.\nI due eserciti si scontrarono a nelle foreste di Calaterium e la vittoria arrise a Belino. Brennio fugg\u00ec allora in Gallia e Belino divenne sovrano di tutta l'isola, regnando con giustizia in base alle Leggi molmutine che erano state create dal padre.\nAlla fine Brennio invase la Britannia con un grande esercito gallico e si scontr\u00f2 di nuovo col fratello, ma la madre convinse Brennio a fare pace e i due fratelli regnarono sui loro due reami in armonia e coi loro eserciti uniti invasero la Gallia, sottomettendo dopo un anno di guerra i regni dei franchi. A questo punto Belino invase l'Italia e giunse alle porte di Roma, i cui consoli offrirono ricchezze, ostaggi e un tributo per ottenere la pace che fu concessa da Belino e Brennio, che a questo punto guidarono la loro armata in Germania.\nMa subito dopo Roma ruppe il trattato: Brennio mosse guerra ai romani mentre Belino rest\u00f2 a guerreggiare contro i germani (che erano aiutati da diverse truppe italiche). Dopo la partenza di Brennio i rinforzi italici che aiutavano i germani li abbandonarono nell'inutile tentativo di unirsi ai romani. Furono per\u00f2 attaccati e rovinosamente sconfitti dalle armate di Belino. I due fratelli posero allora l'assedio a Roma, che cadde dopo una strenua resistenza. A questo punto Belino lasci\u00f2 il fratello in citt\u00e0 e se ne torn\u00f2 in Britannia.\nBelino regn\u00f2 pacificamente, costruendo e restaurando nuove e vecchie citt\u00e0, come Kaerusc (Caerleon). Continu\u00f2 a utilizzare le leggi paterne, creandone anche di nuove. La Britannia divenne molto pi\u00f9 ricca di quanto fosse mai stata prima.\nQuando Belino alla fine mor\u00ec, fu cremato. Gli successe il figlio Gurguit Barbtruc."}
{"id": "1319004", "revid": "547992", "url": "https://it.wikipedia.org/wiki?curid=1319004", "title": "Nora Ricci", "text": "Biografia.\nFiglia dell'attore Renzo Ricci e dell'attrice Margherita Bagni, fu chiamata Eleonora in onore della \"divina\" Duse, di cui il nonno materno, l'attore Ermete Zacconi, era amico ed estimatore. Dopo la separazione dei genitori trascorse l'infanzia a Firenze con la nonna paterna, Adolfa Ciapini, ritornando a Viareggio solo d'estate, ospite dei nonni materni. A 17 anni lasci\u00f2 gli studi e si trasfer\u00ec a Roma per entrare alla Accademia nazionale d'arte drammatica.\nNel 1941 incontr\u00f2 all'Accademia un prestante attore, di padre tedesco e madre pisana, Vittorio Gassman. Nel 1943 i due si innamorarono; terminati i corsi, si ritrovarono nella stessa compagnia teatrale, quella di Laura Adani, finendo per sposarsi il 12 aprile 1944. Dall'unione, che terminer\u00e0 nel 1952, nacque nel 1945 la figlia Paola. Nora Ricci sar\u00e0 poi legata per dieci anni al regista Francesco Rosi e avr\u00e0 un'altra figlia, Francesca, morta tragicamente nel 1969.\nAttrice prevalentemente teatrale, apparve con successo anche in televisione. La sua attivit\u00e0 nel cinema fu marginale e saltuaria, limitata ad apparizioni in parti di secondo piano, seppur significative, quali ad esempio quella in \"Signore &amp; signori\" (1965) di Pietro Germi. Rilevante fu la collaborazione con Luchino Visconti, iniziata con \"Bellissima\" (1951), nel ruolo di una stiratrice, accanto ad Anna Magnani, e proseguita con \"La caduta degli Dei\" (1969), \"Morte a Venezia\" (1971) e \"Ludwig\" (1973). Per la televisione, interpret\u00f2 il ruolo di Giselda nello sceneggiato televisivo \"Sorelle Materassi\" (1972), tratto dall'omonimo romanzo di Aldo Palazzeschi. In precedenza aveva preso parte anche allo sceneggiato \"La fiera della vanit\u00e0\", che Anton Giulio Majano adatt\u00f2 nel 1967 dall'omonimo romanzo di William Thackeray.\nMor\u00ec a Roma il 16 aprile 1976, a 51 anni, dopo una lunga malattia."}
{"id": "1319017", "revid": "287204", "url": "https://it.wikipedia.org/wiki?curid=1319017", "title": "Gianni Verdesca", "text": "Biografia.\nNato in Puglia, dove ha i primi approcci con il teatro. Nel 1998, si trasferisce a Roma dove tuttora vive, frequenta l\"'Accademia d'Arte Drammatica\" \"Ribalte\", diretta da Enzo Garinei.\nTra il 2000 ed il 2008, si divide tra teatro, cinema e televisione, alternando ruoli drammatici a ruoli brillanti. Dopo piccoli ruoli in fiction tv trasmesse dalla Rai, tra il 2001 e il 2002 interpreta il ruolo di \"Marco Manfridi\" nelle prime due stagioni della serie tv \"Il bello delle donne\", in onda su Canale 5. Sempre nel 2001 \u00e8 il co-protagonista di una puntata della miniserie tv \"Casa famiglia\" con Massimo Dapporto. Nel 2003 appare per la prima volta sul grande schermo con un piccolo ruolo nel film \"La finestra di fronte\", diretto da Ferzan \u00d6zpetek. Nel 2004 interpreta il ruolo di Roberto nel film \"A luci spente\" di Maurizio Ponzi e nel 2005 partecipa al film Taxi Lovers diretto da Luigi di Fiore accanto ad Edoardo Leo. Nel 2008 ritorna sul grande schermo con l'opera prima di Daniele Cascella, \"La canarina assassinata\".\nNell'aprile del 2006 debutta nello spettacolo teatrale in \"L'uomo, la bestia e la virt\u00f9\", per regia di Fabio Grossi, con Leo Gullotta. Nell'agosto del 2008 \u00e8 stato in scena, per l'ultima volta, al Globe Theater di Roma nella commedia di William Shakespeare \"La commedia degli errori\", diretto ancora una volta da Fabio Grossi.\nNel 2009, ripresi gli studi universitari, abbandona definitivamente le scene per dedicarsi attivamente al settore della pubblicit\u00e0 editoriale e del marketing, partecipando alla fondazione della start-up \"Bievisan Company\", che opera nel campo della nutraceutica.\n\u00c8 fratello gemello del regista cinematografico Mimmo Verdesca."}
{"id": "1319019", "revid": "830579", "url": "https://it.wikipedia.org/wiki?curid=1319019", "title": "Vadim Jusupovi\u010d Abdra\u0161itov", "text": "Biografia.\nAbdra\u0161ytov diventa cineasta negli anni settanta dopo essersi diplomato al VGIK di Mosca. Il suo film di esordio \u00e8 \"Ostanovite Potapova!\" (1974), una commedia satirica basata su una sceneggiatura di Grigori Gorin. Nel 1975 conosce lo sceneggiatore Aleksandr Mindadze, con il quale instaura una lunga e prolifica collaborazione che porta alla realizzazione di dodici lungometraggi in circa trent'anni. Il loro primo lavoro insieme \u00e8 \"La parola alla difesa\" (1977). Nel 1976 \u00e8 regista di \"Slovo dlja za\u0161\u010dity\" e nel 1982 di \"Ostanovilsja poezd\".\nGrande osservatore della realt\u00e0 sociale dell'Unione Sovietica, attento all'attualit\u00e0 ma lontano dagli ideologismi, sa intuire e smascherare le contraddizioni del proprio paese. Particolarmente significativi nella sua produzione \"Il servo\" (1989) e \"Il tempo del danzatore\" (1998), opere in cui vincitori e vinti, servi e padroni vedono confondersi e azzerarsi i propri ruoli in balia della storia e sotto il peso del passato."}
{"id": "1319020", "revid": "1745361", "url": "https://it.wikipedia.org/wiki?curid=1319020", "title": "Brennio", "text": "Brennio (in latino e in inglese: \"Brennius\") \u00e8 stato un leggendario sovrano britannico dell'Inghilterra settentrionale e della Scozia, di cui parla Goffredo di Monmouth nella sua \"Historia Regum Britanniae\". Secondo il racconto era figlio di Dunvallo Molmuzio e fratello di Belino. La sua figura \u00e8 probabilmente basata su quella di Brenno, lo storico condottiero gallico, che nel 390 a.C. saccheggi\u00f2 Roma coi suoi galli senoni.\nLa storia secondo Goffredo di Monmouth.\nStando alla cronaca \"Historia Regum Britanniae\", scritta nel XII sec., Dunvallo Molmuzio era riuscito a conquistare la corona del re di Britannia trionfando nella Guerra dei cinque re e imponendo un codice di leggi, che restaur\u00f2 pace e ordine nel paese. Ma alla sua morte i suoi due figli, Belino e Brennio, entrarono in contesa per decidere chi dovesse succedergli al trono, sicch\u00e9 scoppi\u00f2 un'altra guerra civile. Dopo molte battaglie, gli amici dei due fratelli riuscirono a far raggiungere ai due un compromesso: Belino divenne re supremo dei Britanni, mentre Brennio ottenne come suo dominio la met\u00e0 settentrionale del regno, cio\u00e8 il Northumberland. Cinque anni pi\u00f9 tardi per\u00f2 la pace si infranse, allorch\u00e9 Brennio si rec\u00f2 in Norvegia per sposare la figlia del re di quella terra, e Belino, temendo che il fratello stesse cercando alleati per riprendere la lotta per il trono, radun\u00f2 un esercito per invadere il Northumberland. Sulla via del ritorno, la flotta di Brennio fu intercettata dai danesi, che riuscirono a fare prigioniera la moglie del principe, ma poi si arenarono sulle spiagge britanniche e la donna fin\u00ec nelle mani del cognato, Belino. Quando anche Brennio raggiunse l'isola, approdando ad Alba, chiese con rabbia la restituzione della sua sposa e dei suoi possedimenti, e al rifiuto opposto dal fratello gli diede battaglia presso la foresta di Calaterium, finendo sconfitto.\nBrennio fugg\u00ec in Gallia, ove fu accolto dal duca degli Allobrogi, Segnio. Presso di lui si rifece un nome come guerriero, divenendo abbastanza ricco ed influente da ottenere in moglie la figlia del duca e succedendogli dopo la sua morte. A questo punto, non avendo rinunciato alle sue antiche ambizioni, radun\u00f2 un esercito gallico e si apprest\u00f2 a invadere la Britannia. Ivi la ripresa della guerra civile fu scongiurata dall'intervento della madre di Belino e Brennio, che persuase i due fratelli a riappacificarsi una volta per tutte.\nOra uniti, Belino e Brennio congiunsero le loro forze e in un anno di guerra sconfissero i Franchi e soggiogarono la Gallia, per poi volgersi verso l'Italia. Giunti alle porte di Roma, ottennero l'atto di sottomissione dei consoli Gabias e Porsenna, che consegnarono ai Britanni ostaggi e pagarono un tributo. Ma come i due fratelli si furono allontanati con le loro truppe verso la Germania, i Romani ruppero l'accordo e inviarono rinforzi ai nemici dei Britanni, che furono quindi costretti a combattere su due fronti. I Britanni riuscirono comunque a prevalere, e Brennio, ansioso di vendicarsi, ritorn\u00f2 a Roma, e l'assedi\u00f2. Terminata anche questa campagna con successo, Belino rientr\u00f2 in Britannia, mentre Brennio si impose come sovrano di Roma, che govern\u00f2 con spietatezza fino alla sua morte.\nSfondo storico.\nCome pure in altre parti della sua opera, Goffredo di Monmouth trae spunto da fatti ed eventi storici, mescolandoli per\u00f2 con numerosi elementi leggendari. Il personaggio di Brennio allude allo storico condottiero Brenno, che nel 390 a.C. sconfisse i Romani al fiume Allia e dopo occup\u00f2 l'Urbe; tuttavia le fonti riportano che egli non tent\u00f2 di imporsi come suo governante, bens\u00ec che si accontent\u00f2 del pagamento di un forte tributo, per poi lasciarla; in pi\u00f9, per quel che si sa, egli apparteneva al popolo dei Senoni, non degli Allobrogi o dei Britanni. Anche i nomi indicati da Goffredo, Gabias e Porsenna, non risultano essere quelli dei consoli all'epoca in carica a Roma; Porsenna potrebbe alludere a Lars Porsenna, che per\u00f2 era un lucumone etrusco, non un magistrato romano."}
{"id": "1319029", "revid": "486946", "url": "https://it.wikipedia.org/wiki?curid=1319029", "title": "Dpef", "text": ""}
{"id": "1319031", "revid": "599013", "url": "https://it.wikipedia.org/wiki?curid=1319031", "title": "Szymon Szewczyk", "text": "Alto 209 cm, gioca prevalentemente nel ruolo di ala grande, .\nCarriera.\nDopo gli anni delle giovanili nella squadra della sua citt\u00e0, pass\u00f2 ad un team della massima serie polacca con sede a Starogard Gda\u0144ski. Da qui fu ceduto ai tedeschi del Braunschweig nella Basketball-Bundesliga.\nA fine stagione venne scelto dai Milwaukee Bucks al draft NBA 2003 al secondo turno, ma non \u00e8 mai entrato a far parte della squadra, con la quale ha effettivamente giocato soltanto durante le Summer League, vera e propria vetrina del basket internazionale.\nDai Bucks \u00e8 stato girato all'ALBA Berlino.\nDopo due stagioni in Germania lo ingaggiano gli sloveni dell'Olimpija Lubiana con cui vince il campionato e partecipa all'Eurolega.\nArriva per la prima volta in Italia nella stagione 2006-07 per vestire la maglia di Scafati.\nSi ferma due stagioni in Russia in forza al Lokomotiv Rostov, dove ha disputato l'EuroChallenge. Nella Superliga A russa ha messo a referto 12.1 punti in 23 minuti di media.\nNell'estate del 2009 viene ingaggiato nuovamente da una squadra italiana, l'Air Avellino, ritrovando il suo compagno di nazionale Filip Dylewicz, con cui ha disputato gli Europei 2007. Il 20 maggio Avellino annuncia di avergli rinnovato il contratto per la stagione sportiva 2010-11, venendo nuovamente riconfermato per la stagione 2011-12. Il 2 ottobre, ad una settimana dal via del campionato, viene ufficializzata la risoluzione del contratto con il conseguente passaggio alla Reyer Venezia per completare il roster per il campionato di LegaA. Dal mese di gennaio del 2014 gioca nella Pallacanestro Virtus Roma."}
{"id": "1319032", "revid": "466539", "url": "https://it.wikipedia.org/wiki?curid=1319032", "title": "Gigi Ballista", "text": "Biografia.\nLaureato in giurisprudenza, secondo alcune fonti poco propenso allo studio, ma ugualmente colto per altre, nasce a Firenze da una famiglia originaria di Legnago e negli anni del fascismo vive a Padova, dov'\u00e8 conosciuto per le idee fortemente antifasciste e viene pi\u00f9 volte perseguitato. Poco propenso al lavoro negli anni della giovinezza, nel periodo 1943-1945 partecipa alla Resistenza grazie alla conoscenza dell'inglese, facendo da collegamento tra le forze italiane clandestine e gli americani.\nIn et\u00e0 giovanile si dedica al giornalismo e poi negli anni '50 si impiega nel campo della produzione cinematografica, dove si occupa di procacciare marchi commerciali da inserire nei film, e per puro caso inizia l'attivit\u00e0 di attore generico con piccole apparizioni. Negli anni 1963-1964 interpreta i suoi primi due ruoli cinematografici nelle pellicole \"I cuori infranti\" di Vittorio Caprioli e Gianni Puccini, e \"I maniaci\" di Lucio Fulci. \nNel 1965 viene contattato da Pietro Germi, che lo vuole nel cast di \"Signore &amp; signori\", nel ruolo del medico Guido Castellan. Il successo del film lo fa conoscere al grande pubblico, che rimane colpito in particolare dalla voce roca, e gli vale negli anni a seguire una lunga serie di ruoli da comprimario e, pi\u00f9 raramente, da coprotagonista (frequentemente nella parte dell'imprenditore viscido e arricchito). Il film gli fa fare il salto di qualit\u00e0 come attore professionista e caratterista riconosciuto. Appare inoltre in diversi sceneggiati televisivi.\nNel 1969 \u00e8 protagonista di una serie di \"sketch\" della rubrica televisiva pubblicitaria \"Carosello\" pubblicizzando le pasticche Valda della Valda Laboratori Farmaceutici.\nTra le pi\u00f9 note interpretazioni si ricordano Luca di Montemerlo in \"Le piacevoli notti\" (1966), il prete Don Michele nel \"L'immorale\" (1967), Nathaniel Winkle nello sceneggiato di Ugo Gregoretti \"Il Circolo Pickwick\" (1968), il principe-industriale nel film \"La Califfa\" (1970) di Alberto Bevilacqua, il commendatore La Noce in \"Giovannona Coscialunga disonorata con onore\" (1973) e il conte Dallara in \"Febbre da cavallo\" (1976). Quest'ultimo, peraltro, risulta essere uno dei cinque ruoli per cui la sua voce venne considerata non adatta al personaggio e pertanto doppiata (vedi sezione \"Doppiatori italiani\").\nNel 1978, grazie al fatto che parlava diverse lingue, il regista Alan Parker gli confer\u00ec il ruolo del giudice in \"Fuga di mezzanotte\", film che don\u00f2 a Gigi Ballista una certa notoriet\u00e0 internazionale e nel quale egli recit\u00f2 in turco.\nVita privata.\nGigi Ballista soffr\u00ec persecuzioni dal fascismo a causa della sua omosessualit\u00e0. Di famiglia ricca, grazie alla sua agiatezza pot\u00e9 permettersi di vivere, fin dai primi anni '50, in una mansarda a Roma in Trastevere con il suo domestico fino alla morte, avvenuta a 61 anni nel 1980, nella notte tra il 3 e il 4 agosto: soffriva da tempo di disturbi cardiaci."}
{"id": "1319035", "revid": "300067", "url": "https://it.wikipedia.org/wiki?curid=1319035", "title": "Robert Witka", "text": "Carriera.\n\u00c8 alto 205 centimetri e pesa circa 105 chili, occupava il ruolo di ala grande. Giocando nell'Anwil W\u0142oc\u0142awek, societ\u00e0 del campionato polacco, ha vinto il titolo nazionale nella stagione 2002-03."}
{"id": "1319037", "revid": "599013", "url": "https://it.wikipedia.org/wiki?curid=1319037", "title": "Adam W\u00f3jcik", "text": "Ha fatto parte della Nazionale e ha vinto otto campionati in patria e uno in Belgio.\n\u00c8 morto nel 2017 per leucemia.\nCarriera.\nEsordisce nel campionato polacco nel 1987-88 con la maglia del Gwardia Breslavia. Nel 1993 va negli Stati Uniti d'America per un campo estivo con i Los Angeles Clippers: ritorna per\u00f2 in patria, dove gioca un ultimo campionato con il Gwardia. Nel 1994-95 passa al Mazowszanka Pruszk\u00f3w, con cui vince il suo primo titolo nazionale.\nNel 1995-96 si divide tra il Bobry Bytom e i belgi del BC Oostende. Nell'estate 1996 passa allo Spirou Charleroi, con cui \u00e8 campione del Belgio. Costretto a rientrare in patria, nel 1997-98 inizia un ciclo incredibile di vittorie con lo \u015al\u0105sk Wroc\u0142aw: la squadra vince quattro titoli consecutivi e due Supercoppe della Polonia.\nNel 2001 si trasferisce in Grecia: con la maglia del Peristeri Atene gioca 22 partite e anche l'Eurolega. Nel 2002 \u00e8 all'Club Baloncesto M\u00e1laga e nel 2003 torna in patria per un altro ciclo di successi con la maglia del Prokom Trefl Sopot, con cui vince altri tre campionati. Nel 2007-08 passa all'Upea Capo d'Orlando. Nella stagione successiva torna in Polonia al PBG Pozna\u0144."}
{"id": "1319038", "revid": "300067", "url": "https://it.wikipedia.org/wiki?curid=1319038", "title": "Bart\u0142omiej Wo\u0142oszyn", "text": "Ha fatto parte della nazionale polacca, con cui ha disputato gli Europei 2007."}
{"id": "1319040", "revid": "767487", "url": "https://it.wikipedia.org/wiki?curid=1319040", "title": "L'ultima corv\u00e9", "text": "L'ultima corv\u00e9 (\"The Last Detail\") \u00e8 un film del 1973 diretto da Hal Ashby, tratto da un romanzo di Daryl Ponicsan ed interpretato da Jack Nicholson, Randy Quaid e Otis Young.\nTrama.\nDue sottufficiali della marina militare statunitense, Somawsky e Mulhall vengono incaricati di scortare verso il carcere militare di Portsmouth il giovane marinaio Meadows. Questi, condannato a 8 anni di reclusione per aver rubato 40 dollari donati in beneficenza all'associazione della moglie di un ammiraglio, far\u00e0 breccia nel cuore dei due uomini per la sua natura innocua e disadattata, tanto che i due guardiani decidono di fargli godere un po' la sua giovent\u00f9 prima di arrivare al carcere per scontare una pena cos\u00ec lunga.\nCritica.\n\"Il Mereghetti\" d\u00e0 al film 2 stelle su 4 e dice:\nAccoglienza.\nTappa importante nella carriera di Jack Nicholson, il quale vinse il premio per la miglior interpretazione maschile al Festival di Cannes 1974. Fu candidato come miglior attore protagonista ai Premi Oscar 1974, ma la mancata vittoria fu una grande delusione per un ruolo che considerava il suo migliore. Per la sua interpretazione Nicholson fu premiato anche da due associazioni di critici cinematografici statunitensi (National Society of Film Critics e New York Film Critics Circle).\nNon fu la sola candidatura Oscar ottenuta dal film. Infatti ne ricevette altre due nelle categorie miglior attore non protagonista (Randy Quaid) e miglior sceneggiatura non originale (Robert Towne, lo stesso di \"Chinatown\"). Altre candidature ai Golden Globe: Nicholson per miglior attore di cinema drammatico e Quaid per miglior attore non protagonista nel cinema. Nicholson vinse anche il premio britannico BAFTA per il miglior attore protagonista."}
{"id": "1319043", "revid": "599013", "url": "https://it.wikipedia.org/wiki?curid=1319043", "title": "Andrej Urlep", "text": "\u00c8 stato l'allenatore della nazionale polacca agli Europei 2007.\nCarriera.\nHa iniziato ad allenare le giovanili della nazionale slovena, per poi passare al 1997 alla nazionale maggiore.\nDal 1997 passa al campionato polacco. Per un biennio dirige lo Zepter \u015al\u0105sk Wroc\u0142aw. Torna solo per una stagione in patria, allo Jezica Lubiana, per poi tornare definitivamente in Polonia. Dal 2000 al 2002 \u00e8 ancora allo \u015al\u0105sk, poi passa all'Anwil W\u0142oc\u0142awek per quattro stagioni.\nNel 2006 torna allo \u015al\u0105sk e poi allena la nazionale polacca agli Europei 2007."}
{"id": "1319044", "revid": "78273", "url": "https://it.wikipedia.org/wiki?curid=1319044", "title": "Ps3", "text": ""}
{"id": "1319045", "revid": "24389", "url": "https://it.wikipedia.org/wiki?curid=1319045", "title": "Pressocolata", "text": ""}
{"id": "1319049", "revid": "31465", "url": "https://it.wikipedia.org/wiki?curid=1319049", "title": "Flaps", "text": ""}
{"id": "1319058", "revid": "339392", "url": "https://it.wikipedia.org/wiki?curid=1319058", "title": "Private Branch eXchange", "text": ""}
{"id": "1319062", "revid": "1078002", "url": "https://it.wikipedia.org/wiki?curid=1319062", "title": "Raffreddamento libero", "text": "Il raffreddamento libero, dall'inglese free cooling \u00e8 un sistema di raffreddamento che sfrutta la sola differenza di temperatura con l'ambiente esterno (entalpia).\nDescrizione.\nDefinizione.\nIl termine viene attribuito generalmente agli impianti termici o parte di essi che sfruttano l'aria a temperatura ambiente per raffreddare un qual si voglia elemento (liquido, aeriforme o solido) senza l'ausilio di macchine di refrigerazione.\nUn esempio di applicazione pratica \u00e8 quello di un fluido caldo (avente una temperatura maggiore di quella dell'aria dell'ambiente circostante) che viene raffreddato tramite una batteria alettata posta all'esterno di un edificio, il fluido al suo passaggio ceder\u00e0 calore all'aria con il conseguente raffreddamento dello stesso, senza che si utilizzino pompe o ventilatori.\nUso.\nQuesto sistema utilizzato per applicazioni industriali e civili per il raffreddamento di ambienti e fluidi, trova applicazione anche su apparati tecnologici per il loro raffreddamento, come sui personal computer, ma anche su mezzi raffreddati ad aria o a liquido."}
{"id": "1319065", "revid": "154893", "url": "https://it.wikipedia.org/wiki?curid=1319065", "title": "Dance Rock", "text": ""}
{"id": "1319074", "revid": "125873927", "url": "https://it.wikipedia.org/wiki?curid=1319074", "title": "Ferrovia Torre Annunziata-Sorrento", "text": "La ferrovia Torre Annunziata-Sorrento \u00e8 una ferrovia della rete Circumvesuviana, gestita dall'Ente Autonomo Volturno nel contesto del servizio ferroviario metropolitano di Napoli.\nLa linea collega Napoli agli importanti siti archeologici di Pompei ed Ercolano, oltrech\u00e9 alle note localit\u00e0 balneari della penisola sorrentina. Tra le stazioni pi\u00f9 movimentate si annoverano Pompei Scavi, Vico Equense, Castellammare di Stabia, Via Nocera e Torre Annunziata Oplonti; quest'ultima \u00e8 un importante interscambio con la linea Napoli-Pompei-Poggiomarino, con cui la linea condivide gran parte del tracciato.\nStoria.\nIl 25 luglio 1934, alla presenza del principe Umberto di Savoia fu inaugurata la tratta da Torre Annunziata a Castellammare di Stabia; il successivo 24 novembre 1940 fu inaugurato il tronco da Castellammare di Stabia alle Terme.\nNel luglio 1944 iniziarono i lavori per la costruzione della tratta da Castellammare Terme a Sorrento, in sostituzione della precedente tranvia, inaugurata il 6 gennaio 1948 dal presidente del consiglio Alcide De Gasperi. Si tratta di un'infrastruttura ricca di opere ingegneristiche: viste le numerose montagne presenti, furono scavate diverse gallerie, tra cui una della lunghezza di quasi 4\u00a0km tra Castellammare di Stabia e Vico Equense. Inoltre per collegare Vico Equense con Meta, viene costruito un viadotto, presso Seiano, sul quale sar\u00e0 ubicata anche l'omonima stazione, cui segue una galleria rettilinea di circa 1800 metri che conduce alla stazione di Meta.\nContemporaneamente all'attivazione della tratta, venne soppressa la linea tranviaria Castellammare di Stabia-Sorrento.\nNel corso degli anni la linea registra diversi cambiamenti come l'innalzamento delle banchine, mentre nel luglio 2000 \u00e8 stato attivato il raddoppio del binario da Torre Annunziata a Pompei Scavi.\nIl 27 giugno 2017 sono stati inaugurati nello stesso giorno la nuova stazione di Villa Regina-Antiquarium e i cantieri per una nuova stazione a Castellammare di Stabia, dal nome Castellammare Scavi, che sostituir\u00e0 la stazione di Via Nocera.\nTraffico.\nLa linea ha una frequenza semioraria; vi sono due categorie di treni: i \"diretti\", che fermano in tutte le stazioni eccetto Via Viuli e Via dei Monaci e i \"direttissimi\", che fermano solo nelle stazioni principali."}
{"id": "1319077", "revid": "1305772", "url": "https://it.wikipedia.org/wiki?curid=1319077", "title": "PDF (disambigua)", "text": ""}
{"id": "1319090", "revid": "287204", "url": "https://it.wikipedia.org/wiki?curid=1319090", "title": "Proterandria", "text": ""}
{"id": "1319091", "revid": "287204", "url": "https://it.wikipedia.org/wiki?curid=1319091", "title": "Proteroginia", "text": ""}
{"id": "1319092", "revid": "1573940", "url": "https://it.wikipedia.org/wiki?curid=1319092", "title": "Anthias anthias", "text": "Anthias anthias (), conosciuto comunemente come castagnola rossa \u00e8 un pesce osseo marino appartenente alla famiglia dei Serranidae.\nDistribuzione e habitat.\nSi trova nel Mar Mediterraneo e nell'Oceano Atlantico orientale dal Portogallo all'Angola, ci sono segnalazioni anche dalla Namibia settentrionale. \u00c8 molto comune nel Mediterraneo ma raro nell'Adriatico.\nIl suo habitat si trova nel piano circalitorale su fondi a coralligeno in ombra e ricchi di cavit\u00e0. Si incontra fino a 200 metri di profondit\u00e0, inizia ad essere comune attorno ai 30 metri. \u00c8 un comune abitatore delle grotte sottomarine. Nel periodo estivo si pu\u00f2 incontrare a profondit\u00e0 relativamente minori, sempre in caverne o anfratti oscuri.\nDescrizione.\nQuesto pesciolino \u00e8 abbastanza diverso dagli altri serranidi mediterranei dato che ha una sagoma pi\u00f9 alta e corpo compresso ai lati, con bocca relativamente piccola. Gli occhi sono grandi e la fronte leggermente arcuata. La bocca \u00e8 armata di piccoli denti caniniformi. La pinna dorsale \u00e8 abbastanza ampia, nei maschi il secondo e il terzo raggio spinoso portano un'appendice laminare simile a una bandierina. La pinna caudale \u00e8 fortemente forcuta, il lobo inferiore \u00e8 pi\u00f9 lungo e appuntito del superiore. Le pinne ventrali sono molto allungate e molto pi\u00f9 grandi delle pinne pettorali, nel maschio sono molto pi\u00f9 sviluppate che nella femmina e di solito hanno una macchia gialla arancio all'estremit\u00e0. Le scaglie sono presenti anche nella regione della testa. La linea laterale \u00e8 molto incurvata e decorre lungo il profilo del dorso tranne che nel peduncolo caudale.\nLa livrea \u00e8 appariscente: da rosso violacea ad arancio vivo con tre strisce gialle dietro l'occhio, che \u00e8 circondato da un anello giallo e azzurro.\nLa lunghezza arriva a 27\u00a0cm, normalmente raggiunge i 15\u00a0cm.\nBiologia.\nComportamento.\nVive in banchi non compatti e poco dinamici. Se disturbati i banchi si rifugiano immediatamente in un anfratto. Ha abitudini notturne.\nAlimentazione.\nSi nutre di crostacei e pesciolini.\nRiproduzione.\n\u00c8 un ermafrodita proterogino, che da femmina diviene maschio con la crescita. Si riproduce in estate.\nPesca.\nSi cattura con reti da posta e nasse oltre che con le lenze innescate con esche animali.\nLe carni hanno scarso valore perch\u00e9 liscose."}
{"id": "1319094", "revid": "29244", "url": "https://it.wikipedia.org/wiki?curid=1319094", "title": "Labrus anthias", "text": ""}
{"id": "1319095", "revid": "29244", "url": "https://it.wikipedia.org/wiki?curid=1319095", "title": "Serranus anthias", "text": ""}
{"id": "1319097", "revid": "135224", "url": "https://it.wikipedia.org/wiki?curid=1319097", "title": "Bile gialla", "text": "La bile gialla \u00e8 il liquido caldo e secco contenuto nella cistifellea che secondo l'antica dottrina umorale appartiene ad uno dei quattro umori fondamentali circolanti all'interno del corpo umano, contribuendo a definirne lo stato di salute. \u00c8 denominata anche collera.\nStoria.\nSecondo la medicina ippocratica e galenica, la bile detta gialla, prodotta nella vescica epatica, \u00e8 un umore dalla cosistenza fluida, leggera, e dal sapore amaro, connessa all'insorgenza di rabbia, stress, e prepotenza. Corrisponde all'archetipo del fuoco, dalle propriet\u00e0 calde e secche.\nLa sua prevalenza in una persona sugli altri tre umori (sangue, bile nera e flegma) avrebbe determinato il \"temperamento collerico\", costituzionalmente magro, gracile, di bel colore, generoso, irascibile, astuto, aggressivo, logorroico e soprattutto avido di onore.\nIl medico umanista Thomas Elyot (1490-1546) distingueva due tipologie di bile o \u00abcollera\u00bb gialla:\nUn eccesso di collera impura, in grado cio\u00e8 di alterare l'equilibrio armonico dei quattro umori presenti nell'organismo, era ritenuto responsabile delle malattie acute e infiammatorie, in particolare di quelle biliari.\nI rimedi prescritti per curare un eccesso di bile gialla consistevano in una modifica del contesto ambientale e soprattutto dell'alimentazione, introducendo cibi freddi e umidi che riequilibrassero l'umore caldo e secco, gli stessi utilizzati per controbilanciare un temperamento troppo collerico.\nQualit\u00e0.\nCome ogni umore, la bile gialla era da intendere non tanto come una sostanza fisica, bens\u00ec come una qualit\u00e0, un principio sottile appartenente al piano eterico, che assumeva semmai delle manifestazioni grossolane, quali appunto il fluido secreto dal fegato, e altre funzioni dedotte per la legge dell'analogia come quelle epatiche, quelle emopoietiche del midollo, e cerebrali.\nPer le stesse analogie con le sue propriet\u00e0 calde e secche, la bile gialla risultava governata da Marte, o dal Sole, e stimolata dalla stagione estiva, dall'et\u00e0 adolescenziale e giovanile, dalle ore meridiane.\nAltre culture.\nLa \"bile\" \u00e8 un principio che ricorre anche nella medicina tradizionale tibetana, nella quale costituisce uno dei tre umori insieme al flegma e al vento.\nDistinta in cinque tipologie, la bile consente di raffinare e digerire il cibo, definire la carnagione, infondere colorito alla pelle, stimolare pensieri propositivi, e rendere possibile la vista.\nLe malattie biliari sono determinate dallo squilibrio dell'elemento fuoco, associato all'aggressivit\u00e0, alla collera, al sudore, e al rosso, mentre sul piano spirituale sono attribuite ai sentimenti di odio, uno dei tre veleni insieme all'ignoranza e all'avidit\u00e0.\nEssendo il fuoco governato dal Sole, i pazienti affetti da eccessi di bile dovrebbero evitarne la luce. I sintomi vanno dalla febbre a un generale colorito giallastro.\nSempre secondo i tibetani, la bile predomina nell'et\u00e0 della giovinezza, inoltre si accumula in estate per esplodere nell'autunno."}
{"id": "1319102", "revid": "767487", "url": "https://it.wikipedia.org/wiki?curid=1319102", "title": "Comune distrettuale di Alytus", "text": "Il comune distrettuale di Alytus \u00e8 uno dei 60 comuni della Lituania, situato nella regione della Dz\u016bkija."}
{"id": "1319110", "revid": "115185724", "url": "https://it.wikipedia.org/wiki?curid=1319110", "title": "Secretina", "text": "La secretina \u00e8 un ormone peptidico di 27 aminoacidi prodotto dal duodeno dalle cellule S, poste nei primi 25 centimetri dell'intestino tenue, che stimola la secrezione di bile nel fegato e di liquidi alcalini nel pancreas per diminuire l'acidit\u00e0 del succo gastrico proveniente dallo stomaco e di insulina. La secretina abbassa anche la velocit\u00e0 di svuotamento gastrico inibendo la motilit\u00e0 della pompa antrale, mentre stimola la secrezione delle ghiandole intestinali e della pepsina gastrica. L'immissione in circolo di secretina \u00e8 promossa dal contatto tra le cellule S e il chimo acido, ed \u00e8 direttamente proporzionale alla quantit\u00e0 di chimo riversata nel duodeno (pi\u00f9 ce n'\u00e8 pi\u00f9 cellule S vengono stimolate). Si noti che gli effetti della secretina sono tutti volti all'eliminazione dello stimolo che ne causa la produzione (feedback negativo)."}
{"id": "1319111", "revid": "767487", "url": "https://it.wikipedia.org/wiki?curid=1319111", "title": "Comune distrettuale di Jonava", "text": "Il comune distrettuale di Jonava \u00e8 uno dei 60 comuni della Lituania, situato nella regione dell'Auk\u0161taitija."}
{"id": "1319114", "revid": "1310927", "url": "https://it.wikipedia.org/wiki?curid=1319114", "title": "Rooms Katholieke Combinatie Waalwijk", "text": "Il Rooms Katholieke Combinatie Waalwijk, meglio noto come RKC Waalwijk, \u00e8 una societ\u00e0 calcistica olandese con sede nella citt\u00e0 di Waalwijk. Milita nell\u2019Eredivisie.\nStoria.\nIl club \u00e8 stato fondato nel 1940.\nDopo anni in Eredivisie, nella stagione 2006-07 viene sconfitto nello spareggio per la promozione dal VVV Venlo e viene quindi retrocesso in Eerste Divisie. Nell\u2019Eerste Divisie 2008-2009 vince il playoff contro il De Graafschap e ritorna nella massima divisione del campionato olandese; qui per\u00f2 si rende protagonista in negativo e conclude la stagione con un disastroso ultimo posto (soltanto 15 punti totalizzati). Alla fine della stagione 2012-2013 ritrova una nuova promozione, valida per l\u2019Eredivisie 2013-2014. Anche questa volta, per\u00f2, durer\u00e0 solo un anno l\u2019avventura nel campionato, chiudendo al 16\u00ba posto con 32 punti fatti. L\u2019anno seguente, in Eerste Divisie, la squadra conclude all\u2019ultimo posto (20\u00ba), ma nonostante ci\u00f2 non \u00e8 retrocessa in Topklasse (la terza divisione) in quanto alcuni club si sono rifiutati di iscriversi nel mondo dei professionisti.\nConclude la stagione 2018-2019 di Eerste Divisie all\u2019ottavo posto, occupando un posto per la lunga trafila dei playoff promozione, partendo come una delle sfavorite. Nonostante ci\u00f2, il club elimina nel doppio scontro il , giunto nono in classifica a pari punti, ribaltando una sconfitta per 2-0 rimediata all\u2019andata con un netto 3-0 al ritorno; dopodich\u00e9 il Waalwijk elimina l\u2019, piazzatasi sedicesima in Eredivisie, vincendo per 2-1 sul proprio campo e limitando i danni al ritorno con un sofferto 1-1. Giunto all\u2019ultimo doppio incontro prima della promozione, il club affronta il , squadra giunta quinta in Eerste Divisie, ma che \u00e8 stata anche capolista solitaria per buona parte del campionato. Il match di andata, giocato in casa, termina con un teso ed equilibrato 0-0, ma il ritorno \u00e8 del tutto diverso della partita giocata soltanto tre giorni prima: il primo tempo si conclude sul punteggio di 2-0 per il Waalwijk, ma gli avversari reagiscono e tempo venti minuti che il risultato \u00e8 gi\u00e0 capovolto sul 3-2; tempo di realizzare il gol del pari che il Go Ahead Eagles passa in vantaggio nuovamente nei pressi del 90\u00ba minuto. Nonostante ci\u00f2, al 96\u00ba minuto Spierings porta il match sul momentaneo 4-4, mentre Bilate, due minuti pi\u00f9 tardi, realizza il gol del definitivo sorpasso dagli undici metri, regalando al club l\u2019ennesima promozione in Eredivisie.\nRosa 2021-2022.\n\"Rosa aggiornata al 10 gennaio 2022\".\nRosa 2020-2021.\n\"Rosa aggiornata al 2 febbraio 2021\".\nRosa 2019-2020.\n\"Rosa aggiornata al 3 settembre 2019\".\nRosa 2018-2019.\n\"Rosa aggiornata al 12 giugno 2018\".\nRosa 2017-2018.\n\"Rosa aggiornata al 3 settembre 2017\".\nRosa 2016-2017.\n\"Rosa aggiornata al 18 gennaio 2017\".\nRosa 2015-2016.\n\"Rosa aggiornata al 16 dicembre 2015\""}
{"id": "1319116", "revid": "767487", "url": "https://it.wikipedia.org/wiki?curid=1319116", "title": "Vegetable Men", "text": "Vegetable Men, progetto italiano di neo-psichedelia nato a Pescara nel 1986. Il loro nome riprende il titolo di un brano di Syd Barrett. Nella loro carriera hanno pubblicato un solo album \"It's Time to Change\" considerato \"uno dei capolavori della psichedelia italiana\".\nStoria.\nI Vegetable Men nacquero nel 1988 dalla fusione della precedente band post-punk chiamata Gift (Sala, Venieri e Burchelli) e del gruppo Pop A Special Night (Prosperi e Dal Corno). La band svilupp\u00f2 una originale forma di rock psichedelico mescolata a folk e blues, riscuotendo il plauso della critica fin dalle prime cassette autoprodotte intitolate \"Vegetable Men\" (1987) e \"Insects\" (1987).\nNel 1988 vincono il concorso Indipendenti '87 organizzato dalla rivista musicale Fare Musica, pubblicando cos\u00ec il loro primo 7\" intitolato \"It's Time to Change\" (Toast Records, 1989). Sempre la Toast Records insera' poi la loro \"The Sailors\" nella compilazione \"Oracolo\". Nel 1989 parteciparono poi ad Arezzo Wave, festival dal quale usciva ogni anno l'omonima compilazione, nella quale inserirono il loro brao \"My Brain And My Boots\".\nGi\u00e0 sotto contratto della Toast Records, i Vegetable Men pubblicarono nel 1989 il loro album dal titolo \"It's Time to Change\", riconosciuto in seguito come \"uno dei capolavori della psichedelica italiana\" degli anni '80.\nIn seguito alcuni loro brani furono inseriti nelle compilazioni \"Strade Rock On The Roads\" (Five, 1989) e \"Punto Zero Numero 2\" (Toast Records, 1990)."}
{"id": "1319117", "revid": "22356", "url": "https://it.wikipedia.org/wiki?curid=1319117", "title": "Cylindrophis rufus", "text": ""}
{"id": "1319118", "revid": "92723", "url": "https://it.wikipedia.org/wiki?curid=1319118", "title": "Comune distrettuale di K\u0117dainiai", "text": "Il comune distrettuale di K\u0117dainiai \u00e8 uno dei 60 comuni della Lituania, situato nella regione dell'Auk\u0161taitija."}
{"id": "1319120", "revid": "767487", "url": "https://it.wikipedia.org/wiki?curid=1319120", "title": "Comune distrettuale di Anyk\u0161\u010diai", "text": "Il comune distrettuale di Anyk\u0161\u010diai \u00e8 uno dei 60 comuni della Lituania, situato nella regione dell'Auk\u0161taitija.\nIn tale distretto, precisamente a Ni\u016bronys, nacque il letterato Jonas Bili\u016bnas.\nAmministrazione.\nCentri principali.\nCos\u00ec si configura la ripartizione dei distretti: \nI luoghi pi\u00f9 popolosi dell\u2019area (2011): \nSeni\u016bnijos.\nIl comune distrettuale di Anyk\u0161\u010diai \u00e8 formato da 10 \"seni\u016bnijos\". La principale \u00e8 quella di Anyk\u0161\u010diai:"}
{"id": "1319130", "revid": "1522738", "url": "https://it.wikipedia.org/wiki?curid=1319130", "title": "Repubblica d'Armenia", "text": ""}
{"id": "1319135", "revid": "1318658", "url": "https://it.wikipedia.org/wiki?curid=1319135", "title": "Diaolou", "text": "I diaolou (in cinese: \u7889\u6a13) sono torri fortificate a pi\u00f9 piani, generalmente costruite in cemento armato. Queste strutture si trovano principalmente nei pressi della citt\u00e0-contea di Kaiping, Jiangmen, nella provincia del Guangdong, nella Cina meridionale.\nStoria.\nLe prime torri vennero erette a partire dal periodo coincidente agli inizi della Dinastia Qing, nel XVII secolo, per raggiungere il picco verso gli anni venti e trenta del XX secolo, quando si contavano pi\u00f9 di 3.000 di queste strutture. Oggi si contano 1.833 diaolou a Kanping e altri 500 nella vicina citt\u00e0 provinciale di Taishan. Lo scopo principale per cui i diaolou vennero costruiti era di protezione contro gli attacchi da parte delle bande di fuorilegge che si trovavano in questa regione della Cina, ma alcune di queste torri vennero utilizzate come alloggi.\nKaiping \u00e8 da sempre una zona da cui si sono sviluppati forti flussi migratori, col risultato di creare un crogiolo di idee portate da coloro che rientravano in Cina. Come risultato, lo stile architettonico in cui svariati diaolou sono costruiti incorpora elementi prettamente cinesi con altri di ispirazione occidentale. Nel 2007 i diaolou e i villaggi del Kaiping in cui essi sono costruiti sono stati inseriti nell'elenco dei Patrimoni dell'umanit\u00e0 dell'UNESCO."}
{"id": "1319136", "revid": "110157", "url": "https://it.wikipedia.org/wiki?curid=1319136", "title": "Comune distrettuale di Bir\u017eai", "text": "Il comune distrettuale di Bir\u017eai \u00e8 uno dei 60 comuni della Lituania, situato nella regione dell'Auk\u0161taitija.\nDescrizione.\nNel distretto si trovano le citt\u00e0 di Bir\u017eai e Vabalninkas. Circa il 64% del territorio \u00e8 sfruttato per fini agricoli, in cui rientra un certo numero di fattorie biologiche. Altra parte rientra nell\u2019areale del Parco Regionale di Bir\u017eai e alcune aree minori protette perch\u00e9 siti ricchi dal punto di vista botanico e geologico.\nAmministrazione.\nCentri principali.\nCos\u00ec si configura la ripartizione dei distretti:\nGli insediamenti pi\u00f9 popolosi dell\u2019area dimensioni maggiori (2001): \nSeni\u016bnijos.\nIl comune distrettuale di Roki\u0161kis \u00e8 formato da 8 \"seni\u016bnijos\". La principale \u00e8 quella di Roki\u0161kis:"}
{"id": "1319139", "revid": "547034", "url": "https://it.wikipedia.org/wiki?curid=1319139", "title": "Tracciante (chimica)", "text": "Un tracciante \u00e8 un atomo od una molecola che lascia una \"traccia misurabile\", permettendo di ottenere informazioni sulla distribuzione nello spazio e/o sulla cinetica temporale di una sostanza (sostanza tracciata) con la quale il tracciante si mescola.\nIl mescolamento del tracciante con la sostanza tracciata pu\u00f2 aver luogo con diversi meccanismi, ad esempio per diffusione passiva, trasporto attivo o tramite processi chimici, biochimici o metabolici.\nIl tracciante pu\u00f2 essere chimicamente identico alla sostanza tracciata (\"tracciante omogeneo\"), quindi con identica evoluzione spazio-temporale, oppure pu\u00f2 avere in comune con la sostanza tracciata solo alcuni comportamenti di interesse (\"tracciante eterogeneo\"), eventualmente anche solo un'analoga distribuzione spaziale (\"tracciante di volume o di flusso\"). \nSi usa classificare i traccianti in due categorie: \"radiotraccianti\" e \"traccianti stabili\".\nRadiotraccianti.\nNel caso dei radiotraccianti, la traccia misurabile consiste nell'emissione spontanea di radiazioni elettromagnetiche (e.m.) in seguito al decadimento radioattivo di un radioisotopo, che pu\u00f2 costituire di per s\u00e9 il tracciante o pu\u00f2 essere usato per marcare stabilmente una molecola usata come tracciante. \nI radiotraccianti trovano un impiego esteso in medicina nucleare a scopo diagnostico, nella scintigrafia con gamma camera, nella tomografia a emissione di positroni (PET, \u201cPositron Emission Tomography\u201d), e nelle tecniche di dosaggio radioimmunologico. In queste applicazioni il radioisotopo o la molecola con esso marcata sono pi\u00f9 propriamente detti \u201cradiofarmaci\u201d.\nIn qualche caso i radiotraccianti vengono usati anche in campo industriale, ad esempio per la misura di portata nei gasdotti o per l'individuazione di perdite in grandi impianti idraulici. \nSi deve tenere presente che l'uso dei radiotraccianti, a causa delle radiazioni ionizzanti emesse, implica un rischio di irraggiamento e contaminazione che riguarda sempre gli operatori e spesso anche l'ambiente (la popolazione in genere), ma che pu\u00f2 anche riguardare il paziente allorch\u00e9 il radioisotopo venga somministrato \u201cin vivo\u201d a scopo diagnostico. \nTraccianti stabili.\nI traccianti stabili possono essere usati se la loro concentrazione pu\u00f2 essere univocamente determinata con tecnica fisica \u201cin vivo\u201d, o analitica \u201cin vitro\u201d.\nUn esempio dell'uso medico di traccianti stabili \u201cin vivo\u201d \u00e8 costituito dalle tecniche radiologiche con mezzo di contrasto, sia in radiografia, con mezzi di contrasto iodati, sia in risonanza magnetica con mezzi di contrasto paramagnetici, come il gadolinio. In questi casi, la distribuzione spaziale e la redistribuzione temporale del tracciante pu\u00f2 essere rilevata con sequenze di immagini radiografiche o, rispettivamente, di Risonanza Magnetica Nucleare. Trattandosi di traccianti eterogenei, le informazioni che si ottengono riguardano generalmente il flusso ematico di trasporto del tracciante e/o il volume di distribuzione, quindi la sua morfologia, con la possibilit\u00e0 di evidenziare anomalie anatomo-funzionali (stenosi o aneurismi vascolari, riduzioni di flusso, versamenti interni, ecc.).\nAnche i coloranti, nelle loro molteplici applicazioni sia in campo medico che non, sono da considerarsi traccianti eterogenei stabili."}
{"id": "1319145", "revid": "110157", "url": "https://it.wikipedia.org/wiki?curid=1319145", "title": "Comune distrettuale di Klaip\u0117da", "text": "Il comune distrettuale di Klaip\u0117da \u00e8 uno dei 60 comuni della Lituania, situato nella regione della Samogizia/Lituania minore."}
{"id": "1319148", "revid": "78273", "url": "https://it.wikipedia.org/wiki?curid=1319148", "title": "Tireotropina", "text": ""}
{"id": "1319157", "revid": "767487", "url": "https://it.wikipedia.org/wiki?curid=1319157", "title": "Matthew Dubourg", "text": "Allievo di Geminiani dette il suo primo concerto ancora bambino alla Thomas Britton's house.\nTra il 1728 e il 1752 fu maestro di cappella a Dublino. Nel 1752 divenne maestro di cappella di Londra, posto occupato fino alla morte. Si racconta che in un concerto, alla presenza di H\u00e4ndel,\navesse improvvisato una cadenza con modulazioni e variazioni di tema assai complesse cosicch\u00e9 il maestro tedesco afferm\u00f2, una volta che il violinista torn\u00f2 alla tonalit\u00e0 d'impianto: \"Bentornato a casa, signor Dubourg.\"\nIl 13 aprile 1742 a Dublino dirige la prima assoluta del Messiah di H\u00e4ndel. Poco conosciuto in Italia, Dubourg \u00e8 ancora celebre ed eseguito in Gran Bretagna. Tra i suoi lavori si ricordano variazioni su temi popolari e sulle sonate op.5 di Corelli."}
{"id": "1319159", "revid": "109418388", "url": "https://it.wikipedia.org/wiki?curid=1319159", "title": "Merton", "text": "Il London Borough of Merton (/\u02c8m\u025crtn/) \u00e8 un borgo di Londra che si trova nella parte sud-occidentale della citt\u00e0, nella Londra esterna.\nStoria.\nIl borgo fu formato nel 1965 dalla fusione del Metropolitan Borough of Mitcham, del Metropolitan Borough of Wimbledon e del Distretto urbano di Merton and Morden, tutti precedentemente parte del Surrey."}
{"id": "1319170", "revid": "599013", "url": "https://it.wikipedia.org/wiki?curid=1319170", "title": "Mikl\u00f3s Feh\u00e9r", "text": "Biografia.\nSul finire degli anni '90 e nei primi anni 2000 era considerato come uno dei giovani talenti pi\u00f9 promettenti del calcio magiaro.\nCaratteristiche tecniche.\nCentravanti di spessore, dotato di una buonissima forza fisica che lo faceva rendere efficace nella protezione dei palloni, buon colpitore di testa e oltre a un buon feeling con il gol si dimostrava prezioso anche in chiave assist.\nCarriera.\nClub.\nInizi\u00f2 la sua carriera nel Gy\u0151ri, squadra ungherese, ed in seguito milit\u00f2 nel Porto. Fu ingaggiato dal club lusitano nel 1998, e non riusc\u00ec mai a trovare spazio, tanto che venne ceduto, ancora giovane, per fare esperienza in un club di serie inferiore. Venne ingaggiato in prestito annuale da un'altra squadra della citt\u00e0 di Oporto, il SC Salgueiros. Dopo una stagione, l'anno successivo venne prestato al , dove realizz\u00f2 14 reti in 26 partite.\n Si trasfer\u00ec dunque al S.L. Benfica, segnando 7 reti in 28 incontri.\nNazionale.\nFece il suo debutto con la nazionale ungherese nell'ottobre del 1998 contro l' (segnando anche un goal) e totalizz\u00f2 7 gol in 25 presenze con la nazionale del suo Paese.\nLa morte.\nIl 25 gennaio 2004, il Benfica raggiunse Guimar\u00e3es per un incontro di Superliga contro il Vit\u00f3ria, trasmesso in televisione. Mentre il Benfica stava conducendo per 1-0, Feh\u00e9r, entrato dalla panchina e poi autore dell'assist per il gol della vittoria, ricevette un cartellino giallo durante i minuti di recupero. Pochi secondi dopo pose le mani sulle ginocchia, con il tronco piegato verso il basso, cadendo al suolo in pochi secondi; i medici intervennero immediatamente per eseguire il massaggio cardiaco, e l'ambulanza arriv\u00f2 14 minuti dopo l'accaduto per trasportare il giocatore nel vicino ospedale Nossa Senhora de Oliveira di Guimar\u00e3es.\nPer tutto il giorno i media portoghesi diedero conto delle sue condizioni, e alle 23.00 fu dichiarata la morte del giocatore ungherese. La Public Prosecutor (l'agenzia portoghese incaricata di rilasciare i dettagli dell'autopsia) annunci\u00f2 che Feh\u00e9r mor\u00ec a 24 anni per fibrillazione ventricolare causata da cardiomiopatia ipertrofica, ma la causa finale della morte fu trombosi polmonare o aneurisma.\nIn sua memoria, il Benfica ha ritirato la maglia numero 29, che Feh\u00e9r indossava durante la stagione."}
{"id": "1319172", "revid": "1782831", "url": "https://it.wikipedia.org/wiki?curid=1319172", "title": "Margherita d'Austria-Stiria", "text": "Biografia.\nMargherita d'Austria, arciduchessa d'Austria dalla nascita, era figlia di Carlo II di Stiria (1540-1590), figlio dell'imperatore Ferdinando I, e di Maria Anna di Baviera (1551-1608).\nMargherita e le sue sorelle non sono state considerate bellezze a causa del labbro inferiore tipico degli Asburgo. Margherita, tuttavia, \u00e8 stato descritta come modesta, socievole e allegra.\nLa ripresa di un positivo rapporto della Compagnia di Ges\u00f9 con la Corte asburgica venne da lei favorita a fine Cinquecento.\nMatrimonio.\nIl 13 novembre 1598 spos\u00f2 per procura a Ferrara Filippo III, matrimonio poi celebrato ufficialmente il 18 aprile 1599 a Valencia, dove si rec\u00f2 portando in dote 100.000 ducati. \nDurante il viaggio verso la Spagna, festeggiamenti in suo onore vennero dati in varie citt\u00e0 lungo il percorso, tra cui Pavia e Milano: in questa citt\u00e0, \"per l\u2019ingresso di Margherita d\u2019Austria molte demolizioni vengono realizzate per guadagnare alla vista quanto pi\u00f9 spazio possibile e, per l'occasione, le fu dedicato un salone di Palazzo Reale (all'epoca \"Ducale\"). Si tratta del Salone Margherita, primo luogo stabile della capitale lombarda dedicato al melodramma.\nDivenne una figura molto influente alla corte del marito in quanto Filippo era considerato un sovrano estremamente debole e il suo matrimonio con Margherita, tuttavia, \u00e8 stato descritto come felice e Margherita ha mostrato interesse per le funzioni di governo.\nMargherita si fece, in Spagna, promotrice di varie istituzioni religiose e sociali, e sostenitrice ai bisognosi.\nFu la nonna materna di Luigi XIV di Francia e dell'imperatore Leopoldo I d'Asburgo.\nMorte.\nMargherita mor\u00ec pochi giorni dopo la nascita del suo ultimo figlio, ma si dice che sia stata avvelenata dall'incenso che don Rodrigo de Calderon accese nella sua stanza.\nMargherita fu sepolta nel Pantheon delle Infante al Palazzo dell'Escorial.\nDiscendenza.\nLa regina Margherita e Filippo III ebbero otto figli:"}
{"id": "1319173", "revid": "599013", "url": "https://it.wikipedia.org/wiki?curid=1319173", "title": "Miklos Feh\u00e9r", "text": ""}
{"id": "1319175", "revid": "767487", "url": "https://it.wikipedia.org/wiki?curid=1319175", "title": "Desiderio nel sole", "text": "Desiderio nel sole \u00e8 un film diretto dal regista Gordon Douglas, interpretato da Angie Dickinson, Peter Finch e Roger Moore.\nTrama.\nDurante l'ultima guerra mondiale, Rachel Cade cura gli indigeni in un ospedale missionario in Congo in qualit\u00e0 di infermiera. Qui si scontra con le credenze dello sciamano in contrasto con la religione cristiana (protestante) della missionaria e con la medicina occidentale. Il colonnello della guarnigione nel frattempo si innamora di lei e la chiede in moglie ma Rachel rifiuta. Successivamente precipita un aereo e il pilota si salva. Si scopre che \u00e8 medico e con Rachel decide di curare gli indigeni sino al suo richiamo. Tra i due \u00e8 amore a prima vista ma poco dopo arriva il richiamo alle armi di Paul, mentre Rachel \u00e8 rimasta incinta. Straziata dal rimorso di quanto ha fatto, contrario agli insegnamenti cristiani, Rachel si ammala ma riesce alla fine ad avere il bambino. Paul viene avvisato dal colonnello e torna per portare in America sia Rachel, sia il bambino ma lei rinuncia per amore della missione e di un nuovo sentimento verso il colonnello."}
{"id": "1319177", "revid": "458502", "url": "https://it.wikipedia.org/wiki?curid=1319177", "title": "Newham", "text": "Il London Borough of Newham \u00e8 un borgo di Londra che si trova nella parte orientale della citt\u00e0, nell'Outer London.\nStoria.\nIl borgo \u00e8 stato creato dalla fusione delle aree dei precedenti borghi di contea di East Ham e di West Ham come un borgo della neonata \"Grande Londra\", il 1\u00ba aprile 1965.\nAnche il quartiere di North Woolwich divenne parte del borgo di Newham (pur essendo stato in precedenza parte del borgo metropolitano di Woolwich, nella contea di Londra) insieme a una piccola area a ovest del fiume Roding che in precedenza aveva fatto parte del borgo municipale di Barking.\nIl toponimo \"Newham\" \u00e8 stato ideato ex novo per indicare questo borgo.\nIl borgo di Newham ebbe grande rilievo mediatico a causa dell'improvvisa morte del conduttore trentaduenne della BBC Kristian Digby, rinvenuto cadavere nel suo appartamento all'indirizzo di Richford Road 15, il 1\u00ba marzo 2010.\nAmministrazione.\nA differenza di molti distretti inglesi, il consiglio di Newham \u00e8 guidato da un sindaco eletto direttamente. Dal 2002 al 2009 uno dei consiglieri veniva nominato come \"ambasciatore civico\" e svolgeva il ruolo civico e cerimoniale in precedenza svolto dal sindaco; tuttavia, questo sistema venne definitivamente interrotto dal 2009.\nIl borgo \u00e8 considerato parte dell'Outer London perch\u00e9 la maggior parte di Newham non ha fatto parte della Contea di Londra dal 1889 al 1965. Il consiglio del borgo reclama, per\u00f2, il riconoscimento ufficiale del borgo come parte dell'Inner London al fine di aumentare il suo livello di contributo pubblico di 60 milioni di sterline (Newham \u00e8 un borgo dei pi\u00f9 economicamente deprivati dell'intero Regno Unito).\nAlle elezioni del 2010 nel borgo, il partito laburista ha vinto tutti i 60 seggi del consiglio. Sir Robin Wales \u00e8 stato rieletto come sindaco borgo del sindaco con il 68% dei primi voti di preferenza espressi."}
{"id": "1319178", "revid": "228587", "url": "https://it.wikipedia.org/wiki?curid=1319178", "title": "Mercato elettronico della pubblica amministrazione", "text": "Il Mercato elettronico della pubblica amministrazione (MePA) \u00e8 uno strumento di commercio elettronico, di tipo \"Business to Government\" (B2G), a disposizione delle amministrazioni pubbliche italiane per effettuare acquisti di beni e servizi di importo inferiore alla soglia comunitaria (dal 1 gennaio 2020, 139.000 euro per le PA centrali e 214.000 euro per le altre amministrazioni).\nNel MePA, le pubbliche amministrazioni registrate possono consultare il catalogo elettronico, confrontare e acquistare i beni e servizi offerti dai fornitori abilitati sul sistema. Le tipologie di beni e servizi e le condizioni generali per la loro fornitura sono definite in specifici bandi.\nIl Mercato elettronico della PA \u00e8 uno strumento del Ministero dell'economia e delle finanze avviato e gestito da Consip dal 2003.\nLa nascita.\nIl , ha disciplinato lo svolgimento delle procedure telematiche di acquisto e la nascita del Mercato Elettronico della PA, fino all'entrata in vigore del .\nIn tale ultimo decreto, all'articolo 328, si definiscono gli elementi base di funzionamento, raccordandoli con il Codice dei contratti.\nLe caratteristiche.\nIl MePA permette alle amministrazioni pubbliche di consultare i cataloghi delle offerte pubblicate ed emettere direttamente ordini d'acquisto (OdA) o richieste d'offerta (RdO). I fornitori abilitati possono, invece, offrire i propri beni e servizi direttamente online e rispondere alle eventuali richieste di offerta avanzate dalle PA. Per concludere le transazioni, amministrazioni e imprese devono essere dotati di firma digitale.\nIl MePA permette dunque l'acquisto online di beni e servizi con caratteristiche di standardizzabilit\u00e0, per acquisti ripetitivi e/o per volumi ridotti.\nNel 2015, funzionari degli uffici acquisti della pubblica amministrazione (\"punti ordinanti\") hanno effettuato ordini elettronici di acquisto per complessivi milioni di euro da quasi imprese registrate, su un totale di imprese esistenti in Italia. Questo numero di transazioni sul MePA rappresenta circa la met\u00e0 dei contratti pubblici stipulati in Italia nel 2015, poich\u00e9 la domanda pubblica italiana genera annualmente contratti pubblici, dei quali sotto la soglia di rilievo comunitario.\nSi tratta di un mercato:\nPur rappresentando un elemento di innovazione nei processi di approvvigionamento pubblici, il MePA non ne modifica le regole giuridiche e commerciali: restano centrali la relazione tra acquirente e fornitore, soprattutto nei contesti in cui la \u201clocalizzazione\u201d del servizio assume una significativa rilevanza, e la responsabilit\u00e0 dell'amministrazione nella selezione della procedura di acquisto e dei criteri di scelta del contraente. La legge riconosce, infine, semplificazioni procedurali agli acquisti effettuati attraverso il MePA: tali acquisti elettronici sono esonerati dall'obbligo di attendere 35 giorni che la legge prevede che trascorrano tra l'aggiudicazione di un contratto e la sua stipula.\nUn quaderno Consip del 2015 ripercorre la storia del MePA, illustrando le sfide e le opportunit\u00e0 di fronte alle quali si trovano le piccole e le medie imprese.\nGli strumenti.\nIl mercato elettronico offre alle Amministrazioni registrate la possibilit\u00e0 di concludere contratti attraverso due diverse procedure di acquisto:\nSportelli in rete.\nLe associazioni di categoria delle imprese hanno sviluppato una rete di divulgazione e supporto ai propri associati, finalizzata a sostenere l'iscrizione al MePA. Hanno istituito gli sportelli: CLAAI, CNA, Confapi, Confcommercio, Confartigianato, Confcooperative, Confindustria, FederTerziario e Unioncamere.\nLe associazioni di categoria svolgono anche corsi di formazione agli imprenditori nelle diverse sedi territoriali.\nCritiche.\nLa difficolt\u00e0 e il costo della procedura di registrazione al MePA (imposta di bollo), nonch\u00e9 la scarsa facilit\u00e0 d'utilizzo dell'interfaccia, sono state notate ripetutamente. Le critiche sostengono che il sistema cos\u00ec com'\u00e8 implementato finisce per rendere ancora pi\u00f9 difficoltosa l'esistenza delle piccole e medie imprese e di fatto ne preclude l'accesso alle commesse della pubblica amministrazione. L'efficacia del MePA come strumento di risparmio per la pubblica amministrazione \u00e8 stata messa in dubbio.\nIl 13 maggio 2015 il ministro dell'economia e delle finanze Pier Carlo Padoan ha risposto ad un'interrogazione parlamentare, con dati e argomenti a sostegno dei vantaggi in termini di tempi e di costi che le imprese, particolarmente piccole e medie, ottengono impiegando il sistema MePA invece delle procedure cartacee. Il ministro, con riferimento all'imposta di bollo comunque dovuta per tutti i contratti stipulati con la pubblica amministrazione, ha prospettato ulteriori analisi finalizzate ad eliminare l'imposta di bollo dai contratti stipulati tramite il MePA. Il MePA \u00e8 stato oggetto di ulteriori dettagliate critiche anche successivamente all'intervento di Pier Carlo Padoan."}
{"id": "1319189", "revid": "1718925", "url": "https://it.wikipedia.org/wiki?curid=1319189", "title": "Sloveni", "text": "Gli sloveni (in sloveno \"Slovenci\", f. pl. \"Slovenke\", m. sing. \"Slovenec\", f. sing. \"Slovenka\") sono un gruppo etnico appartenente ai popoli slavi meridionali, o slavi del sud discendenti delle trib\u00f9 del ceppo slavo. Sono l'etnia dominante della Slovenia.\nLa lingua parlata dagli sloveni \u00e8 lo sloveno, lingua appartenente alla famiglia delle lingue slave meridionali.\nGli sloveni sono stanziati principalmente in Slovenia, dove rappresentano la parte preponderante della popolazione, e in alcune zone dei paesi limitrofi (Italia, Austria, Ungheria e Croazia), dove vengono riconosciuti come minoranza etnica nazionale, tranne in Italia, dove vengono riconosciuti solo come minoranza linguistica.\nUna parte degli sloveni durante l'impero austriaco \u00e8 stata germanizzata: tanti di loro al giorno d'oggi non parlano pi\u00f9 lo sloveno bens\u00ec il tedesco.\nLa religione maggiormente diffusa fra gli sloveni \u00e8 la religione cattolica.\nL'identit\u00e0 slovena si \u00e8 mantenuta viva durante tutto il periodo in cui la Slovenia era parte integrante della Iugoslavia. Con il preannunciarsi della disgregazione dello stato iugoslavo si \u00e8 avuto un incremento e una rinascita del sentimento nazionale sloveno portando alla ricerca di una nuova simbologia che rappresentasse il sentire nazionale."}
{"id": "1319190", "revid": "767487", "url": "https://it.wikipedia.org/wiki?curid=1319190", "title": "Da che pianeta vieni?", "text": "Da che pianeta vieni? (\"What Planet Are You From?\") \u00e8 un film del 2000 diretto da Mike Nichols. \u00c8 una commedia fantascientifica.\nTrama.\nUn alieno proveniente da un pianeta tecnologicamente avanzato viene spedito sulla Terra con un compito importante: fecondare una donna terrestre per favorire la successione sul pianeta. Giunto fra i terrestri, l'alieno assume le sembianze di Harold Anderson, un impiegato di banca. Dopo i falliti approcci con le donne, segue il collega sposato Perry Gordon che va alle riunioni degli Alcolisti Anonimi per fare conquiste. L\u00ec conosce Susan, una donna dalla vita difficile, la quale comincia a provare delle sensazioni per lui - e forse anche per lei - sconosciute.\nDistribuzione.\nIl film \u00e8 stato distribuito in Italia a partire dal 1\u00ba dicembre 2000 dalla Columbia Tristar."}
{"id": "1319191", "revid": "834", "url": "https://it.wikipedia.org/wiki?curid=1319191", "title": "Pf4", "text": ""}
{"id": "1319192", "revid": "287204", "url": "https://it.wikipedia.org/wiki?curid=1319192", "title": "Redbridge (borgo di Londra)", "text": "Il London Borough of Redbridge (Borgo londinese di Redbridge, in italiano) \u00e8 un borgo di Londra che si trova nella parte nord-orientale della citt\u00e0, nell'Outer London. La sede amministrativa \u00e8 presso il municipio di Redbridge (\"Redbridge Town Hall\"), a Ilford.\nIl borgo \u00e8 conosciuto per i suoi parchi e spazi aperti vincitori di premi, l'eccellente sistema di trasporto e le prospere aree commerciali.\nA Rebridge risiede una varia e vivace popolazione di pi\u00f9 di abitanti; nel borgo, questa diversit\u00e0 si riflette nell'ampia gamma di ristoranti, aree per lo shopping e per lo svago, inclusa una vibrante economia notturna.\nGeografia fisica.\nQuartieri e localit\u00e0.\nIl borgo \u00e8 formato dalle seguenti localit\u00e0 e quartieri:\nOrigini del nome.\nIl nome deriva da un ponte sul fiume Roding, demolito nel 1921. Il ponte, precedentemente conosciuto come \"Hocklee's Bridge\", era fatto di mattoni rossi, differentemente da altri ponti nell'area, costruiti in pietra bianca. Il nome era stato precedentemente utilizzato in riferimento all'area di Redbridge e alla stazione della metropolitana di Redbridge, aperta nel 1947.\nStoria.\nRedbridge fu formato nel 1965 dalla fusione di quattro differenti aree, precedentemente parte dell'Essex:\nSociet\u00e0.\nComposizione etnica.\nRedbridge \u00e8 un borgo etnicamente vario. Comunque, esiste una netta differenza tra l'area settentrionale e meridionale del borgo: mentre l'area meridionale, compreso, quindi, il quartiere di Ilford, ha una molto alta popolazione straniera e non-britannica, l'area settentrionale \u00e8, sostanzialmente, l'opposto.\nL'area di Clementswood, compresa tra Ilford High Road e l'area a est di Ilford Lane, ha una popolazione che si descrive come \"bianca britannica\" del 9,4%, secondo il censimento del 2011. Questo dato \u00e8 seguito strettamente da quello di Loxford, ossia l'area a sud del centro di Ilford, con una popolazione \"bianca britannica\" di 10,2%. Il terzo e il quarto quartiere con la minore popolazione \"bianca britannica\" sono Valentines, cio\u00e8 l'area a nord della stazione di Ilford e a sud del Valentines Park, (14,2%), e Newbury, ossia l'area compresa tra Newbury Park e Seven Kings, (15,6%). Secondo il censimento del 2011, nel borgo di Redbridge, la popolazione \"bianca britannica\" \u00e8 scesa del 29,8% rispetto al censimento precedente, la quarta pi\u00f9 alta perdita dell'intero Regno Unito, preceduto solo da il borgo di Barking e Dagenham, da il borgo di Newham e da Slough.\nSecondo il censimento del 2011, l'area di Monkhams, la zona compresa tra Woodford e Buckhurst Hill, ha la pi\u00f9 ampia popolazione \"bianca britannica\" (89,1%), seguita dall'area di Hainaut (88,6%), Bridge (85,6%), Church End (85,1%) e Fairlop (84,1%).\nL'etnia indiana \u00e8 la pi\u00f9 numerosa minoranza etnica del borgo, e oltre un quarto della popolazione in Seven Kings, Goodmayes e Clementswood si dichiara di tale etnia, nel censimento del 2011.\nInfrastrutture e trasporti.\nFerrovie.\nLe stazioni di Seven Kings, Goodmayes e Chadwell Heath saranno servite dalla futura Crossrail: pertanto, gli attuali servizi di Greater Anglia verranno sospesi. Nella sola stazione di Ilford i servizi di Greater Anglia continueranno assieme ai futuri servizi della Crossrail.\nAutobus.\nNumerose linee di autobus servono l'intero borgo. Queste linee sono:\nDurante gli orari notturni, oltre alle linee h24, alcune linee notturne servono il borgo; queste sono: la N8, la N15, la N55 e la N86.\nSpostamenti dei residenti.\nUn'indagine del marzo del 2011 ha rivelato che i principali mezzi di trasporto che i residenti del borgo londinese di Redbridge utilizzavano per recarsi sui propri luoghi di lavoro erano: con un veicolo proprio (automobile o furgone) il 23,5% della popolazione tra i 16 e i 74 anni; con metropolitana o tram il 6,2%; con treni il 6,2%; con autobus, minibus o pullman il 4,6%; a piedi il 3,7%; come passeggero in auto o furgone l'1,5%. Il rimanente 2,6% della popolazione lavora a o da casa.\nAmministrazione.\nGemellaggi.\nIl borgo londinese di Redbridge ha stretto accordi di gemellaggio formali con:"}
{"id": "1319193", "revid": "123312142", "url": "https://it.wikipedia.org/wiki?curid=1319193", "title": "Inibina", "text": "L'inibina \u00e8 un ormone glico-proteico eterodimerico secreto dalle cellule del Sertoli nei testicoli che inibisce la produzione dell'ormone follicolo-stimolante (o FSH) che agisce indirettamente sullo sviluppo dei gameti maschili; nelle cellule granulose delle ovaie invece partecipa alla regolazione del ciclo mestruale.\nL'Inibina-A consiste di una subunit\u00e0 \"alfa\" e di una subunit\u00e0 \"beta\"-A mentre l'Inibina-B consta di una subunit\u00e0 \"alfa\" e di una subunit\u00e0 \"beta\"-B. \nIn circolo \u00e8 possibile riscontrare sia molecole dimeriche di Inibina A e B sia le loro subunit\u00e0 libere ma soltanto le prime sono biologicamente attive. \nL'inibina A, riscontrabile solamente nella donna con l'arrivo del menarca, \u00e8 secreta dal corpo luteo, ed ha azione di feedback negativo sulla produzione ipofisaria di FSH: l'inibina A \u00e8 dunque dosabile nella fase luteale tardiva del ciclo mestruale; L'inibina B, secreta sia nell'uomo che nella donna, ha azione maturativa sulla gonade, prodotta dalle cellule del Sertoli (uomo) e dalle cellule della granulosa (donna): nell'uomo controlla la spermatogenesi con un feedback negativo sull'FSH, mentre nella donna la capacit\u00e0 di maturazione di un follicolo nell'ovaio. In entrambi i casi, l'inibina B \u00e8 considerata come marker di riserva follicolare (nella donna) e nella funzionalit\u00e0 spermatogenica nell'uomo: difatti, se l'inibina B non svolgesse azione feedback-negativa sulla produzione ipofisaria di FSH, n\u00e9 la maturazione dei follicoli, n\u00e9 la spermatogenesi sarebbero correttamente controllate poich\u00e9 l'FSH ha di per s\u00e9 un feedback-positivo.\nLa produzione di inibina B avviene a partire dai 18-24 mesi di et\u00e0, successivamente alla \"mini pubert\u00e0\", evento caratteristico dei primi mesi di vita in cui si hanno picchi di ormoni sessuali simili alla pubert\u00e0 tali da garantire la maturazione dei gameti fetali in gameti post-natali, con maturazione e selezione dei gameti femminili ed amplificazione di quelli maschili."}
{"id": "1319195", "revid": "1652134", "url": "https://it.wikipedia.org/wiki?curid=1319195", "title": "Eric Marshall", "text": "Insieme con Frank Wild e Jameson Adams venne scelto da Ernest Shackleton per far parte del gruppo che avrebbe tentato, senza successo, di raggiungere il Polo sud durante la spedizione Nimrod. Colpito da dissenteria durante il percorso di rientro, venne lasciato indietro assistito da Adams, mentre Shackleton e Wild si diressero verso la costa in cerca di aiuto."}
{"id": "1319197", "revid": "247222", "url": "https://it.wikipedia.org/wiki?curid=1319197", "title": "Non Stop", "text": ""}
{"id": "1319202", "revid": "6923", "url": "https://it.wikipedia.org/wiki?curid=1319202", "title": "Khor Virap", "text": "Khor Virap (\"\u053d\u0578\u0580 \u054e\u056b\u0580\u0561\u057a\" in armeno, \"prigione in profondit\u00e0\") \u00e8 uno dei pi\u00f9 importanti monasteri armeni, nei pressi del confine con la Turchia.\nStoria.\nIl monastero sorge sul luogo dove San Gregorio Illuminatore fu imprigionato per tredici anni, dopo i quali Gregorio, battezzando il re Tiridate III, fece dell'Armenia la prima nazione cristiana al mondo."}
{"id": "1319211", "revid": "2091051", "url": "https://it.wikipedia.org/wiki?curid=1319211", "title": "Motore a pistoni", "text": ""}
{"id": "1319217", "revid": "1048993", "url": "https://it.wikipedia.org/wiki?curid=1319217", "title": "Michele Lastella", "text": "Biografia.\nSi diploma nel 2003 all'Accademia nazionale d'arte drammatica e si dedica soprattutto al teatro, in cui nel 2005 debutta al teatro Eliseo di Roma, grazie a Giuseppe Patroni Griffi che lo preleva tra gli allievi dell'anno in corso dell'Accademia per lo spettacolo \"Il giocatore\" di Carlo Goldoni.\nTorna sul piccolo schermo nel 2004, quando interpreta il cardiochirurgo Andrea Emiliani, protagonista maschile della miniserie tv \"Amanti e segreti\", diretta da Gianni Lepre e trasmessa da Rai 1. Nel 2007 \u00e8 protagonista del film \"L'ora di punta\" di Vincenzo Marra, presentato al 64\u00ba Festival di Venezia.\nNel 2009 debutta alla regia teatrale in \"Anime: Game Over\", che investiga la fragilit\u00e0 relazionale dell'uomo contemporaneo."}
{"id": "1319221", "revid": "767487", "url": "https://it.wikipedia.org/wiki?curid=1319221", "title": "Comune distrettuale di Ma\u017eeikiai", "text": "Il comune distrettuale di Ma\u017eeikiai \u00e8 uno dei 60 comuni della Lituania, situato nella regione della Samogizia.\nLocalit\u00e0.\nFanno parte del comune distrettuale:"}
{"id": "1319224", "revid": "1540383", "url": "https://it.wikipedia.org/wiki?curid=1319224", "title": "Comitato parlamentare per la sicurezza della Repubblica", "text": "Il Comitato parlamentare per la sicurezza della Repubblica (COPASIR) \u00e8 un organo del Parlamento della Repubblica Italiana che esercita il controllo parlamentare sull'operato dei servizi segreti italiani. Nato nel 2007 in sostituzione del Comitato parlamentare di controllo sui servizi segreti (COPACO). La sede del Copasir si trova a Roma, nel Palazzo San Macuto.\nLe sue funzioni di vigilanza sono disciplinate dalla legge 3 agosto 2007 n. 124, in particolare dall'art. 31. Il successivo art. 32 ne descrive le funzioni consultive.\nStoria.\nDalla fine della seconda guerra mondiale, l'intelligence \u00e8 stata riorganizzata pi\u00f9 volte, con l'intento di migliorarne il funzionamento soprattutto in relazione alle garanzie democratiche, ma solo nel 1977 fu istituzionalizzato il controllo parlamentare attraverso un apposito comitato.\nIl Comitato rappresenta l'ultimo di una serie di organismi di coordinamento e di controllo degli apparati di intelligence.\nComposizione.\nIl Presidente del Comitato viene eletto tra i componenti appartenenti ai gruppi parlamentari dell'opposizione, per precisa disposizione di legge.\n\u00c8 composto di cinque deputati e altrettanti senatori, nominati dal Presidente del Senato e della Camera, in modo da rappresentare proporzionalmente le principali forze politiche che li compongono. \nAttualmente il Comitato \u00e8 cos\u00ec composto:\nFunzioni.\nIl Comitato, in estrema sintesi, ha i seguenti poteri:"}
{"id": "1319225", "revid": "110157", "url": "https://it.wikipedia.org/wiki?curid=1319225", "title": "Comune distrettuale di Panev\u0117\u017eys", "text": "Il comune distrettuale di Panev\u0117\u017eys \u00e8 uno dei 60 comuni della Lituania, situato nella regione dell'Auk\u0161taitija."}
{"id": "1319226", "revid": "1888309", "url": "https://it.wikipedia.org/wiki?curid=1319226", "title": "Diego Vel\u00e1zquez", "text": "Fu uno degli artisti pi\u00f9 rappresentativi dell'epoca barocca e un grande ritrattista. Tra il 1629 e il 1631 trascorse un anno e mezzo in Italia con l'intento di viaggiare e studiare le opere d'arte presenti nel paese, facendovi poi ritorno nel 1649. Oltre a numerose versioni di note scene storiche e letterarie, dipinse moltissimi ritratti dei membri della famiglia reale di Spagna, di altri importanti personaggi dell'Europa del tempo ed anche di persone comuni, attivit\u00e0 che raggiunse il suo vertice massimo con la realizzazione del capolavoro \"Las Meninas\".\nA partire dalla prima met\u00e0 del XIX secolo l'opera di Vel\u00e1zquez ha rappresentato un modello a cui si sono ispirati i pittori dei movimenti realista e impressionista, in particolare \u00c9douard Manet. Da allora, anche altri artisti moderni, tra cui gli spagnoli Pablo Picasso e Salvador Dal\u00ed e l'angloirlandese Francis Bacon hanno pagato il loro tributo a Vel\u00e1zquez reinterpretando alcune delle sue opere pi\u00f9 celebri.\nAttualmente \u00e8 considerato uno dei principali rappresentanti della pittura spagnola e uno dei maestri della pittura universale.\nLa giovent\u00f9.\nVel\u00e1zquez nacque a Siviglia, in Andalusia, qualche giorno prima del 5 giugno 1599 (il 6 giugno \u00e8 il giorno in cui fu battezzato nella chiesa cittadina di san Pedro), figlio di Juan Rodr\u00edguez de Silva (vero nome Jo\u00e3o Rodrigues da Silva), un avvocato di origine portoghese, e di Jer\u00f3nima Vel\u00e1zquez, appartenente alla classe degli \"hidalgo\", la nobilt\u00e0 minore spagnola. I suoi nonni paterni, Diogo da Silva e Maria Rodrigues, erano portoghesi e si erano trasferiti a Siviglia decenni prima. Quando gli fu offerto il titolo di cavaliere nel 1658, Vel\u00e1zquez rivendic\u00f2 l'appartenenza alla nobilt\u00e0 minore; in realt\u00e0, tuttavia, i suoi nonni erano commercianti e forse ebrei conversi. Come era consuetudine in Andalusia, Vel\u00e1zquez usava di solito il cognome di sua madre.\nI suoi genitori gli impartirono un'educazione molto religiosa e, dato che desideravano avviarlo ad una professione di tipo intellettuale, ricevette una buona preparazione linguistica e filosofica. Tuttavia, dimostr\u00f2 ben presto di possedere un talento artistico ed inizi\u00f2, quindi, a studiare presso lo studio di Francisco Herrera il Vecchio, un energico pittore che disprezzava l'influenza dell'arte italiana sulla prima scuola pittorica di Siviglia. Vel\u00e1zquez rimase con lui per un anno. Probabilmente \u00e8 da Herrera che impar\u00f2 ad usare i pennelli a setole lunghe.\nDopo aver lasciato lo studio di Herrera all'et\u00e0 di dodici anni, Vel\u00e1zquez inizi\u00f2 a fare l'apprendista di Francisco Pacheco, un altro artista e maestro di Siviglia. Nonostante sia comunemente considerato un pittore mediocre e senza particolari virt\u00f9, Pacheco talvolta si esprimeva con uno stile semplice e realista, opposto a quello di Raffaello Sanzio che gli era stato insegnato. Vel\u00e1zquez rest\u00f2 nello studio di Pacheco per 5 anni, studiando le proporzioni e la prospettiva ed assistendo al susseguirsi delle tendenze nei circoli letterari ed artistici della citt\u00e0.\nPrimo periodo a Madrid.\nEntro i primi anni del decennio 1620-1630 era gi\u00e0 riuscito a costruirsi una buona reputazione e posizione sociale a Siviglia; sua moglie, Juana Pacheco (1\u00ba giugno 1602, 10 agosto 1660) figlia di Francisco Pacheco, che aveva sposato nel 1618, gli diede due figlie. La pi\u00f9 piccola, Ignacia de Silva Vel\u00e1zquez y Pacheco, mor\u00ec durante l'infanzia, mentre la primogenita, Francisca de Silva Vel\u00e1zquez y Pacheco (1619-1658), crebbe normalmente e fin\u00ec per sposare il pittore Juan Bautista Mart\u00ednez del Mazo nel 1633.\nIn quel periodo Vel\u00e1zquez realizz\u00f2 diverse opere degne di nota come i dipinti a soggetto sacro \"Adoraci\u00f3n de los Reyes\" (1619 It. \"L'adorazione dei magi\") e \"Jes\u00fas y los peregrinos de Ema\u00fas\" (1620 It. \"Ges\u00f9 e i pellegrini di Emmaus\"), in cui inizia a trasparire il suo incisivo ed attento realismo.\nMadrid e Filippo IV.\nVel\u00e1zquez si rec\u00f2 a Madrid nella prima met\u00e0 dell'aprile 1622, con una lettera di presentazione di Don Juan de Fonseca, anch'egli di Siviglia, che era stato il cappellano del re. Su richiesta di Pacheco dipinse il ritratto del celebre poeta Luis de G\u00f3ngora y Argote. Vel\u00e1zquez lo ritrasse con una corona d'alloro in testa, ma in un momento successivo qualcuno ritocc\u00f2 il dipinto ricoprendola e facendola sparire. \u00c8 possibile che Vel\u00e1zquez, per realizzarlo, si sia fermato a Toledo all'andata come aveva consigliato Pacheco, o che l'abbia fatto al ritorno da Madrid come invece aveva suggerito Gongora, che era un grande ammiratore di El Greco e compose una poesia in occasione della sua morte.\nNel dicembre 1622 mor\u00ec Rodrigo de Villandrando, il pittore di corte preferito dal re, e Don Juan de Fonseca fece avere a Vel\u00e1zquez l'ordine di recarsi a corte del Duca-Conte de Olivares, il potente ministro di Filippo IV di Spagna. Gli furono dati 50 ducati (pari a 175 grammi d'oro) per coprire le spese e cos\u00ec part\u00ec accompagnato dal suocero. Fonseca ospit\u00f2 il giovane pittore a casa sua e pos\u00f2 egli stesso per un ritratto che, una volta finito, fu portato al palazzo reale. A Vel\u00e1zquez fu commissionato un ritratto del re che, il 16 agosto 1623 pos\u00f2 per lui. Il ritratto fu finito in un solo giorno, pertanto non doveva trattarsi di molto di pi\u00f9 di uno schizzo, ma piacque molto sia al re che ad Olivares. Olivares ordin\u00f2 a Vel\u00e1zquez di trasferirsi definitivamente a Madrid, promettendo che a nessun altro pittore sarebbe stato permesso di ritrarre il re e che tutti i ritratti preesistenti sarebbero stati fatti sparire dalla circolazione. L'anno seguente, nel 1624, ricevette dal re 300 ducati per pagare le spese del trasferimento di tutta la sua famiglia a Madrid, citt\u00e0 che rimase la sua casa per il resto della sua vita. Vel\u00e1zquez si assicur\u00f2 il posto di pittore di corte, con uno stipendio di 20 ducati al mese, oltre all'alloggio, l'assistenza medica e il compenso per i dipinti che avesse realizzato. Il ritratto venne esposto sulla scalinata della chiesa di San Felipe, e fu accolto con entusiasmo, ma successivamente \u00e8 andato perduto. Tuttavia il Museo del Prado possiede due ritratti del re realizzati da Vel\u00e1zquez (numeri di catalogo 1070 e 1071) nei quali si nota che la severit\u00e0 del periodo di Siviglia \u00e8 scomparsa e i toni sono ora pi\u00f9 delicati. Lo stile non \u00e8 per\u00f2 mutato e si richiama a quello di Antoon Mor, il ritrattista olandese al servizio di Filippo II di Spagna che esercit\u00f2 una notevole influenza sulla scuola spagnola. In quello stesso anno arriv\u00f2 alla corte di Spagna il Principe del Galles, il futuro Carlo I d'Inghilterra.\nNel settembre 1628 Pieter Paul Rubens arriv\u00f2 a Madrid con l'incarico di emissario dell'Infanta Isabella e Vel\u00e1zquez gli tenne compagnia tra i dipinti di Tiziano all'Escorial. Allora Rubens era nel suo periodo di massimo splendore e influenza. I sette mesi di missione diplomatica dimostrarono la sua brillantezza sia come pittore che come uomo di corte. Aveva un'ottima opinione di Vel\u00e1zquez, ma non influenz\u00f2 molto il suo stile pittorico; tuttavia la sua frequentazione accrebbe il desiderio di Vel\u00e1zquez di visitare l'Italia e vedere le opere dei grandi maestri italiani.\nNel 1627 re Filippo indisse una gara tra i migliori pittori di Spagna sul tema della cacciata dei mori e il vincitore fu Vel\u00e1zquez. Il suo dipinto fin\u00ec distrutto nell'incendio del palazzo reale del 1734. Descrizioni dell'epoca dicono che rappresentasse Filippo III di Spagna che puntava il suo scettro contro una folla di uomini e donne scacciata da una carica di soldati, mentre la femminea personificazione della Spagna sedeva calma e rilassata. Come ricompensa Vel\u00e1zquez fu nominato cerimoniere di corte.\nCinque anni dopo averlo dipinto, ricevette un compenso extra di 100 ducati per il quadro \"Il trionfo di Bacco\", realizzato nel 1629. Lo spirito e i propositi di quest'opera si capiscono meglio dal titolo spagnolo \"Los borrachos\" or \"Los bebedores\" (It. Gli ubriachi - I bevitori) ispirato dai personaggi che porgono un beffardo omaggio ad un giovane seminudo che siede su una botte di vino con il capo cinto d'edera. Il tratto del dipinto \u00e8 fermo e risoluto e si vede che l'artista padroneggia il gioco di luce e ombra con maggior sicurezza di quanto avvenisse nelle sue opere precedenti. Complessivamente il dipinto pu\u00f2 essere considerato il migliore esempio dello stile di Vel\u00e1zquez del primo periodo.\nPrimo viaggio in Italia.\nLa tradizione \u00e8 solita dividere la carriera di Vel\u00e1zquez servendosi delle due visite in Italia, definendo come secondo periodo quello successivo alla prima visita e come terzo quello successivo alla seconda. Questa arbitraria periodizzazione pu\u00f2 essere sostanzialmente accettata, anche se non \u00e8 sempre applicabile perch\u00e9, come succede per molti pittori, i suoi stili talvolta si sovrappongono l'un l'altro. Vel\u00e1zquez di rado firm\u00f2 i propri quadri e negli archivi reali si trovano le date di realizzazione delle sole opere pi\u00f9 significative. Per l'attribuzione dei suoi ritratti ci si deve affidare all'esame degli stessi e a ricerche storiche.\nNel 1629 Vel\u00e1zquez soggiorn\u00f2 in Italia per un anno e mezzo circa. La sua prima visita nella penisola \u00e8 stata riconosciuta come uno dei momenti cruciali per lo sviluppo dello stile pittorico dell'artista spagnolo e anche della storia del mecenatismo della corona di Spagna, dato che fu Filippo IV a finanziare il viaggio. Il sovrano, infatti, gli assegna 400 ducati d'argento (corrispondenti a circa 2 anni di salario) a cui si aggiungono altri 200 d'oro, elargiti dal duca di Olivares.\nSecondo periodo a Madrid.\nVel\u00e1zquez dipinse il primo di molti ritratti del giovane principe erede del trono di Spagna, don Baltasar Carlos, conferendogli un aspetto nobile e signorile nonostante fosse solo un bambino, vestito da feldmaresciallo sul suo cavallo che impenna. La scena \u00e8 ambientata nella scuola equestre di palazzo, con il re e la regina che osservano da un terrazzo mentre Olivares fa da insegnante d'equitazione al principe. Don Baltasar mor\u00ec nel 1646 quando aveva 17 anni, cos\u00ec, a giudicare dall'et\u00e0 che dimostra nel ritratto, si ritiene che esso sia stato dipinto attorno al 1641.\nIl potente ministro Olivares fu il primo e pi\u00f9 fedele protettore del pittore. Il suo volto impassibile e malinconico ci \u00e8 stato reso familiare dai molti suoi ritratti che Vel\u00e1zquez ha realizzato. Due sono di notevole importanza; uno lo ritrae a figura intera, in una posa nobile e solenne, mentre porta la croce verde dell'ordine militare di Alc\u00e1ntara e tiene in mano un bastone, simbolo della sua carica di gran cavaliere, l'altro lo ritrae invece a cavallo rappresentandolo in modo lusinghiero in veste di feldmaresciallo in azione sul campo di battaglia. In questi ritratti Vel\u00e1zquez ha ripagato bene il debito di gratitudine che aveva nei confronti del suo primo mecenate, al cui fianco rimase anche quando Olivares stava cadendo in disgrazia, nonostante cos\u00ec agendo si esponesse al rischio di irritare il geloso re Filippo.\nLo scultore Juan Mart\u00ednez Monta\u00f1\u00e9s fece una statua modellandola su uno dei ritratti del re a cavallo realizzati da Vel\u00e1zquez, dipinto nel 1636, che fu poi trasformata in bronzo dallo scultore fiorentino Tacca e che attualmente si trova nel Palazzo reale di Madrid. Il dipinto originale ispiratore non esiste pi\u00f9, ma ne sono invece sopravvissuti altri. Vel\u00e1zquez, in tutti i ritratti del re, dipinge Filippo mentre indossa la \"golilla\", un colletto di lino rigido che dallo scollo si proiettava verso l'alto. Era stata inventata dal re stesso, che ne era cos\u00ec orgoglioso da celebrarlo con una festa a cui seguiva una processione diretta in chiesa per ringraziare Dio di quella benedetta idea. Per questo, la \"golilla\" rappresentava un capo di gran moda, e compariva nella maggior parte dei ritratti di gentiluomini dell'epoca.\nVel\u00e1zquez rimase sempre a disposizione di Filippo, accompagnandolo nei suoi viaggi in Aragona del 1642 e 1644, e senza dubbio era presente quando fece il suo ingresso a Leida da conquistatore. Proprio in quell'occasione dipinse un grande ritratto equestre in cui il re veniva rappresentato come un grande comandante alla guida delle sue truppe: un ruolo che Filippo in realt\u00e0 non svolse mai. Tutto il quadro \u00e8 pervaso da una grande animazione, ad eccezione dell'impassibile volto del re.\nLa ritrattistica.\nOltre ai 40 ritratti di re Filippo, Vel\u00e1zquez ne esegu\u00ec anche di altri membri della famiglia reale come della prima consorte di Filippo, Isabella di Borbone e dei suoi figli, specialmente il maggiore, Don Baltasar Carlos. Inoltre per lui posarono cavalieri, soldati, religiosi e il celebre poeta Francisco de Quevedo (il cui ritratto si trova ora al Wellington Museum).\nCuriosamente non esegu\u00ec molti ritratti femminili, ma dipinse molti dei nani e dei buffoni al servizio del re. Li ritrasse con molto rispetto e simpatia, come si pu\u00f2 vedere in \"Diego de Acedo, el Primo\" (1644), la cui espressione intelligente e il grande foglio con la bottiglietta d'inchiostro e la penna che gli stanno accanto lo mostrano come una persona pi\u00f9 saggia e colta di molti cortigiani. Anche \"Pablo de Valladolid\" (1635), un comico che sta evidentemente interpretando un ruolo, e \"El Bobo de Coria\" (1639) sono opere che fanno parte di questo periodo della carriera dell'artista.\nIn quegli anni realizz\u00f2 anche il suo pi\u00f9 grande dipinto a tema religioso, il \"Cristo crocifisso\" (1631-32). Si tratta di un'opera estremamente originale che ritrae Cristo nel momento immediatamente successivo alla morte. La testa del Salvatore pende su suo petto e una massa di capelli scuri copre parte del volto. La figura \u00e8 sola su di uno sfondo scuro. Il dipinto fu allungato per adattarlo allo spazio che gli era stato assegnato in un oratorio, ma l'aggiunta \u00e8 stata ora rimossa riportandolo alle dimensioni originali. Alcuni studiosi credono che il volto sia in realt\u00e0 quello dello zio di Vel\u00e1zquez.\nIl genero di Vel\u00e1zquez, Juan Bautista Mart\u00ednez del Mazo, lo sostitu\u00ec come cerimoniere nel 1634, e fece lui stesso una rapida carriera presso la corte di Spagna.\nFilippo incaric\u00f2 Vel\u00e1zquez di seguire un progetto che da tempo desiderava realizzare: la fondazione di un'accademia d'arte in Spagna. Il paese era ricco di dipinti, ma c'erano poche statue, e Vel\u00e1zquez fu quindi incaricato di tornare in Italia e fare alcune acquisizioni.\nSecondo viaggio in Italia.\nNel 1649 - vent'anni dopo la prima visita - Vel\u00e1zquez s'imbarc\u00f2 a Malaga diretto a Genova, accompagnato dal suo servitore Juan de Pareja, spostandosi poi a Milano e Venezia, dove acquist\u00f2 dipinti di Tiziano, Tintoretto e Veronese. A Modena fu ricevuto con entusiasmo dal Duca, per il quale esegu\u00ec tre ritratti, uno tuttora nella citt\u00e0 emiliana, gli altri due ora esposti al museo di Dresda.\nQueste opere fanno presagire l'inizio della terza e ultima fase della carriera del pittore, di cui il grande ritratto di Papa Innocenzo X esposto alla Galleria Doria Pamphilj di Roma rappresenta un eccellente e valido esempio. Anche nella citt\u00e0 eterna fu ricevuto con grande piacere dal Papa, che gli don\u00f2 una medaglia e una catena d'oro. Dopo aver realizzato il ritratto del Pontefice, Vel\u00e1zquez ne fece anche una copia, che riport\u00f2 con s\u00e9 in Spagna. Esistono molte copie dell'opera in vari musei e gallerie e alcune di esse potrebbero essere state degli studi preparatori per l'originale o delle copie dipinte per Filippo IV. Vel\u00e1zquez in quest'opera si esprime nella \"manera abreviada\", una locuzione coniata dai suoi compatrioti per definire il suo nuovo stile, pi\u00f9 audace e marcato.\nNel 1650, sempre a Roma, Vel\u00e1zquez dipinse il ritratto del suo servo \"Juan de Pareja\", ora al Met di New York. Il ritratto gli garant\u00ec l'ammissione all'Accademia di San Luca. Presumibilmente il quadro serv\u00ec come allenamento per prepararsi alla realizzazione del ritratto del papa. Mostra l'espressione di Pareja e i suoi vestiti sciupati e logori con una grande ricchezza di dettagli, pur presentando una notevole parsimonia nelle pennellate e nel tocco; si tratta di uno dei suoi ritratti pi\u00f9 apprezzati e conosciuti.\nDurante la seconda visita in Italia conobbe la pittrice romana Flaminia Triva (1629 - post 1660), che divenne sua amante ed \u00e8 probabilmente la modella che pos\u00f2 per la \"Venere Rokeby\". Dalla relazione tra il pittore e la Triva nacque un figlio maschio di nome Antonio De Silva. Il pittore, dovendo ritornare in Spagna richiamato da Filippo IV, lasci\u00f2 la custodia del figlio all'amico Juan de C\u00f3rdoba il quale, tempo dopo, riusc\u00ec ad adottarlo.\nRientro definitivo a Madrid.\nRe Filippo desiderava che Vel\u00e1zquez tornasse in Spagna, di conseguenza, dopo una visita a Napoli, dove incontr\u00f2 il suo vecchio amico Jusepe de Ribera, nel 1651 rientr\u00f2 sbarcando a Barcellona e portando con s\u00e9 molti dipinti e 300 statue che furono sistemate e catalogate per il re. Le statue che rappresentavano dei nudi erano per\u00f2 disprezzate dalla Chiesa spagnola e, dopo la morte di Filippo IV, queste opere a poco a poco finirono per scomparire. Isabella di Borbone era morta nel 1644 e il re si era sposato con Maria Anna d'Austria, che Vel\u00e1zquez inizi\u00f2 a ritrarre in diverse pose. Fu scelto dal re per ricoprire l'incarico di \"aposentador mayor\" (It. \"Gran maresciallo di palazzo\") che comportava il compito di badare agli alloggi della corte, un ruolo di responsabilit\u00e0 e che certamente fu di ostacolo all'esercizio della sua arte. Tuttavia, ben lontane dal mostrare i segni del declino, le opere di questo periodo sono al contrario tra gli esempi migliori del suo talento.\n\"Las Meninas\".\nLa protagonista di \"Las Meninas\" sembra a prima vista essere una delle \"infante\", Margherita, la figlia maggiore della seconda moglie del re. Tuttavia, osservando le varie parti del quadro, non \u00e8 pi\u00f9 tanto chiaro chi o che cosa sia il vero soggetto dell'opera. \u00c8 la principessa o forse il pittore stesso? La risposta potrebbe trovarsi nell'immagine dipinta sulla parte posteriore, che ritrae il re e la regina. Si tratta del riflesso di uno specchio, nel quale caso la coppia reale si troverebbe di fronte al quadro al nostro posto? Sono loro il soggetto del quadro? Il dibattito sul vero soggetto di quest'opera \u00e8 tuttora aperto, e molte delle domande che pone non hanno ancora ricevuto una risposta soddisfacente. Probabilmente l'infanta con il suo seguito ha fatto irruzione nella sala nella quale Vel\u00e1zquez stesso, a sinistra nel dipinto, sta facendo il ritratto a re Filippo IV e alla regina. Questi ultimi non si vedono perch\u00e9 sono fuori campo prima dello spazio raffigurato, in posa davanti al pittore, ma appaiono riflessi nello specchio alle spalle dell'artista.\nDipinto quattro anni prima della morte dell'artista, \u00e8 un caposaldo del periodo artistico del barocco europeo. L'opera \u00e8 stata esaltata sin dal momento della sua realizzazione; Luca Giordano, un pittore italiano dell'epoca, ne parl\u00f2 come di una \"\"teologia della pittura\", e nel XVIII secolo l'inglese Thomas Lawrence lo cit\u00f2 come la \"filosofia dell'arte\"\", capace in modo chiarissimo di produrre gli effetti desiderati dall'artista. quali siano questi effetti \u00e8 stato oggetto di diverse interpretazioni; Dale Brown propone un'interpretazione secondo cui, inserendo nel quadro un ritratto sfumato del re e della regina Vel\u00e1zquez intendesse pronosticare la caduta dell'Impero spagnolo che stava per raggiungere il vertice della propria parabola poco dopo la morte del pittore. Un'altra interpretazione \u00e8 che il quadro sia di fatto uno specchio, e che tutto il dipinto sia realizzato secondo il punto di vista del re e della regina, quindi la loro immagine riflessa pu\u00f2 essere vista sullo specchio posto sulla parete posteriore.\nSi dice che sia stato il re a dipingere l'onorifica \"Croce Rossa\" dell\"Ordine di Santiago\" sul petto del pittore, come oggi appare sul quadro. Tuttavia Vel\u00e1zquez non ricevette quel titolo che tre anni dopo l'esecuzione del dipinto. Neppure il re di Spagna avrebbe potuto nominare un suo protetto cavaliere senza il consenso della commissione incaricata di verificare la purezza della sua linea di sangue. Lo scopo di queste ricerche avrebbe dovuto essere quello di impedire che venisse nominato qualcuno che avesse avuto anche tracce di eresia tra i suoi ascendenti - il che in pratica significava tracce di sangue ebreo o arabo, o che qualcuno si fosse contaminato dedicandosi alla pratica del commercio. I registri della commissione sono stati ritrovati tra gli archivi dell\"Ordine di Santiago\". Vel\u00e1zquez fu ammesso nell'ordine nel 1659. Fu giustificato perch\u00e9, come pittore del re, evidentemente non era coinvolto nella pratica di \"vendere\" i suoi dipinti.\nIl filosofo Michel Foucault, nel suo libro del 1966 \"Le parole e le cose\", dedica il capitolo di apertura a una dettagliata analisi di \"Las Meninas\". Spiega i modi in cui il dipinto evidenzia i problemi del concetto di rappresentazione grazie al suo uso di specchi e schermi e le conseguenti oscillazioni tra l'interno e l'esterno dell'immagine e la sua superficie.\nGli ultimi anni.\nSe non fosse stato per la sua nomina reale, che gli permetteva di sottrarsi alla censura dell'Inquisizione, Vel\u00e1zquez non avrebbe potuto realizzare la \"Venere Rokeby\" (1647-1651). Si tratta dell'unico nudo femminile rimasto dall'artista spagnolo.\nIn Spagna all'epoca esistevano sostanzialmente solo due grossi protettori per gli artisti, ovvero la Chiesa e il re e la sua corte. L'artista preferito dalla Chiesa era Bartolom\u00e9 Esteban Murillo, mentre Vel\u00e1zquez era protetto dalla corona. Va evidenziata una differenza: Murillo, che lavor\u00f2 molto intensamente per la ricca e potente Chiesa di Spagna, alla sua morte aveva solo pochi soldi che bastarono appena per pagare il funerale, mentre Vel\u00e1zquez visse e mor\u00ec godendosi ricchi stipendi e sovvenzioni.\nUno dei suoi ultimi lavori fu \"Le filatrici (La favola di Aracne)\", realizzato circa nel 1657, che ritrae una scena dell'interno della filatura reale. un quadro ricco di luce, aria e movimento, dipinto con colori intensi e vibranti e una mano molto attenta. Anton Raphael Mengs ha detto che quest'opera sembra non essere stata dipinta con le mani, ma con la pura forza di volont\u00e0. Vi si ritrova un concentrato di tutta l'esperienza artistica che Vel\u00e1zquez aveva accumulato nel corso della sua lunga carriera, durata pi\u00f9 di quarant'anni.\nAnche gli ultimi ritratti dei bambini del re sono tra le sue opere migliori. Tra questi quello dell'Infanta Margherita con un vestito azzurro, e l'unico ritratto rimastoci del malaticcio principe Felipe Prospero. Quest'ultimo si distingue per l'accostamento della dolcezza dei tratti del bambino e del suo cagnolino con un inafferrabile senso di tristezza che l'insieme trasmette. Come in tutte le sue ultime opere, il colore viene sfruttato in maniera straordinariamente fluida e vibrante.\nNel 1660, grazie al matrimonio di Maria Teresa di Spagna e Luigi XIV di Francia, venne stipulato un trattato di pace tra i due paesi; la cerimonia si svolse sullIsola dei Fagiani, una piccola isoletta paludosa nel fiume Bidasoa. Vel\u00e1zquez fu incaricato di curare la decorazione del padiglione della corte spagnola e di tutto l'allestimento scenico del matrimonio. Attir\u00f2 su di s\u00e9 l'attenzione per la nobilt\u00e0 del suo portamento e per lo splendore del suo abito. Il 26 giugno torn\u00f2 a Madrid e il 31 luglio fu colto da un attacco di febbre. Sentendo la fine vicina, firm\u00f2 il proprio testamento, nominando come suoi soli esecutori la moglie e il suo caro amico Fuensalida, che curava i registri reali. Mor\u00ec il 6 agosto 1660.\nFu sepolto nella cripta dei Fuensalida nella chiesa di San Giovanni Battista. La moglie Juana mor\u00ec soltanto 7 giorni dopo e fu sepolta al suo fianco. Sfortunatamente la chiesa fu distrutta dai francesi nel 1811, cos\u00ec oggi non si conosce con precisione dove si trovi la sua tomba. Fu molto difficile sbrogliare i complicati conti in sospeso che erano rimasti tra Vel\u00e1zquez e la tesoreria, e la situazione non fu sistemata fino al 1666, dopo la morte di re Filippo IV.\nI discendenti.\nLa figlia di Vel\u00e1zquez fu un'antenata dei Marchesi di Monteleon, tra cui Enriquetta Casado che nel 1746 spos\u00f2 Heinrich VI, Conte di Reuss zu K\u00f6stritz, che ebbe un gran numero di discendenti tra l'aristocrazia tedesca, come il principe Bernhard van Lippe-Biesterfeld, padre dell'attuale regina Beatrice dei Paesi Bassi.\nIn araldica vi sono sparsi cenni sul ramo sivigliano della famiglia, in particolare relazione con l'altra famiglia oriunda napoletana dei De Silva di Napoli.\nIl successo dell'opera di Vel\u00e1zquez.\nFino al XIX secolo, l'opera di Vel\u00e1zquez rimase poco conosciuta al di fuori della Spagna. Molti dei suoi dipinti scomparvero, rubati dai soldati francesi durante la Guerra d'indipendenza spagnola. Nel 1828 Sir David Wilkie in visita a Madrid, dopo aver visto le opere di Vel\u00e1zquez, scrisse che sentiva di essere in presenza di un nuovo fenomeno artistico e che, allo stesso tempo, vedeva una notevole affinit\u00e0 tra il lavoro di quest'artista e quello dei ritrattisti della scuola britannica, in particolare Henry Raeburn. Fu particolarmente colpito dalla modernit\u00e0 che traspariva dalle opere di Vel\u00e1zquez, sia nelle opere di paesaggi che di ritratti. Al giorno d'oggi, la tecnica e la personalit\u00e0 della pittura di Vel\u00e1zquez hanno assicurato all'artista un ruolo molto importante nella storia dell'arte europea, tanto da essere considerato come il padre della scuola artistica spagnola. Anche se conosceva bene gli artisti italiani ed era amico dei principali artisti della sua epoca, la sua personalit\u00e0 fu abbastanza forte da resistere alle influenze esterne e permettergli di trovare da solo la strada per sviluppare il suo talento.\nVel\u00e1zquez viene spesso citato come una delle principali influenze di \u00c9douard Manet e ci\u00f2 assume una notevole rilevanza se si pensa che Manet \u00e8 a sua volta spesso considerato come l'artista-ponte tra il realismo e l'impressionismo. Definendo Vel\u00e1zquez \"Il pittore dei pittori\" Manet espresse la sua ammirazione per il vivido tocco di pennello che caratterizzava l'artista spagnolo tra i suoi contemporanei dell'epoca barocca, fedeli ad uno stile piuttosto classico.\nReinterpretazioni moderne delle sue opere.\nL'importanza dell'arte di Vel\u00e1zquez \u00e8 anche oggi evidente considerando con quale rispetto i pittori del XX secolo si sono accostati al suo lavoro. Pablo Picasso rese il pi\u00f9 duraturo omaggio\na Vel\u00e1zquez nel 1957, quando dipinse una propria versione di \"Las Meninas\" nel suo caratteristico stile cubista. Anche se temeva che se avesse rifatto il quadro di Vel\u00e1zquez sarebbe stato visto solo come una copia e non come un lavoro originale, si mise ugualmente al lavoro e l'enorme dipinto\u2014il pi\u00f9 grande che abbia realizzato dopo \"Guernica\" del 1937\u2014 si guadagn\u00f2 un posto di grande importanza nella storia dell'arte spagnola.\nAnche Salvador Dal\u00ed come Picasso, anticipando il trecentennale della morte di Vel\u00e1zquez, nel 1958 realizz\u00f2 un'opera chiamata \"Vel\u00e1zquez mentre ritrae l'Infanta Margarita con le luci e le ombre della sua gloria\"; lo schema dei colori rivela che il tributo di Dal\u00ec a Vel\u00e1zquez era davvero sentito; l'opera serv\u00ec anche, come nel caso di Picasso, come mezzo per diffondere le nuove teorie artistiche, nel caso di Dal\u00ec, il suo misticismo nucleare.\nIl pittore anglo-irlandese Francis Bacon trov\u00f2 che il ritratto di Papa Innocenzo X fosse uno dei pi\u00f9 grandi ritratti mai realizzati. Cre\u00f2 cos\u00ec negli anni cinquanta diverse interpretazioni dell'opera in chiave espressionista: i dipinti di Bacon per\u00f2, rappresentavano il Papa con un aspetto raccapricciante, perch\u00e9 era morto da secoli. Una di queste celebri variazioni, intitolata \"Figure with Meat\", mostra il Papa tra le due met\u00e0 di una mucca sezionata.\nBibliografia.\nhttps://www.sipps.it/wp/wp-content/uploads/2019/03/2019_01.pdf"}
{"id": "1319231", "revid": "767487", "url": "https://it.wikipedia.org/wiki?curid=1319231", "title": "Niepoort", "text": "I Niepoort sono una rock band danese formatasi nel 1998.\nBiografia.\nI Niepoort nascono a Copenaghen nel 1998. Fanno parte del gruppo Gustav Niepoort alla chitarra e alla voce, Peter Binau Hoej al basso e Janus Dyg alla batteria. Il loro sound si caratterizza per essere un rock aperto a diverse contaminazioni, che spaziano dal blues, al folk, alla musica elettronica. Dopo svariati concerti nei piccoli locali della capitale danese e la pubblicazione di alcuni ep, accolti molto favorevolmente dalla critica, i Niepoort riescono a pubblicare nel 2006 il loro primo album, \"Serpentine\", con l'etichetta indipendente Free Movement Records. In quest'album canzoni pi\u00f9 energiche (\"Balance\", \"Bombs\"), si alternano a ballate rock pi\u00f9 intimistiche (\"The Bloom of a Dying Day\", \"A Careful Facade\"). Il loro primo e unico concerto in Italia si \u00e8 tenuto il 7 luglio 2007 a Milano nell'ambito del Ragnarock Nordic festival. In quell'occasione ha suonato con loro il batterista Martin Prins Nitram."}
{"id": "1319232", "revid": "110157", "url": "https://it.wikipedia.org/wiki?curid=1319232", "title": "Comune distrettuale di Pasvalys", "text": "Il comune distrettuale di Pasvalys \u00e8 uno dei 60 comuni della Lituania, situato nella regione dell'Auk\u0161taitija."}
{"id": "1319233", "revid": "336556", "url": "https://it.wikipedia.org/wiki?curid=1319233", "title": "Beato Angelico", "text": "Fu beatificato da papa Giovanni Paolo II il 3 ottobre 1982, anche se gi\u00e0 dopo la sua morte era stato chiamato Beato Angelico sia per l'emozionante religiosit\u00e0 di tutte le sue opere che per le sue personali doti di umanit\u00e0 e umilt\u00e0. Fu Giorgio Vasari, ne \"Le vite\" ad aggiungere al suo nome l'aggettivo \"Angelico\", usato in precedenza da Domenico da Corella e da Cristoforo Landino.\nFrate domenicano, cerc\u00f2 di saldare i nuovi principi rinascimentali, come la costruzione prospettica e l'attenzione alla figura umana, con i vecchi valori medievali, quali la funzione didattica dell'arte e il valore mistico della luce.\nBiografia.\nFormazione come miniatore.\nGuido di Pietro nacque nella zona di Rupecanina, frazione del comune di Vicchio, nel Mugello, nel 1395 circa. Scarse sono le notizie pervenuteci sulla sua famiglia: sappiamo che il padre, di nome Pietro, era figlio di un certo Gino, mentre il fratello Benedetto, di poco pi\u00f9 piccolo dell'artista, lo aveva imitato nella scelta di farsi frate. Dopo un primo apprendistato in Mugello, la sua educazione artistica si svolse nella Firenze di Lorenzo Monaco e Gherardo Starnina: dal primo riprese sia l'uso di colori accesi e innaturali, che l'uso di una luce fortissima capace di annullare le ombre partecipando al misticismo della scena sacra; tutti temi che ritroviamo nella sua produzione miniaturistica e nelle sue prime tavole.\nL'arte della miniatura dei manoscritti era una disciplina rigorosa, che serv\u00ec molto al Beato Angelico nelle sue opere pi\u00f9 tarde. Con tale attivit\u00e0 compose su scala minuscole figure di stile perfetto e ineccepibile, spesso usando pigmenti costosi, come il blu di lapislazzuli e l'oro in foglia, dosati con estrema cura, poich\u00e9 ogni contratto specificava la quantit\u00e0 da utilizzare. Nel gennaio e nel febbraio del 1418 \u00e8 ricordato in alcuni documenti come \"Guido di Pietro dipintore\".\nPrime opere.\nNel 1418, poco prima di prendere i voti nel convento di San Domenico a Fiesole, entrando nell'Ordine Domenicano, realizz\u00f2 una pala d'altare per la cappella Gherardini in Santo Stefano al Ponte a Firenze (oggi perduta), nell'ambito di un progetto decorativo affidato ad Ambrogio di Baldese, forse maestro dell'Angelico. Entr\u00f2 quindi a far parte dei Domenicani osservanti, una corrente minoritaria formatasi all'interno dell'ordine domenicano in cui si osservava la regola originale di san Domenico, che richiedeva assoluta povert\u00e0 e ascetismo. Non si conosce la data esatta in cui prese i voti, ma la si pu\u00f2 collocare tra il 1418 e il 1421, poich\u00e9 ai novizi non era consentito dipingere il primo anno e il successivo documento di una sua opera \u00e8 appunto del 1423.\nIn quell'anno dipinse una croce per l'Ospedale di Santa Maria Nuova e viene indicato dai documenti come \"frate Giovanni de' frati di San Domenico di Fiesole\"; si evince dunque che aveva gi\u00e0 professato nell'ordine dei frati predicatori. Del 1424 \u00e8 un \"San Girolamo\" di impostazione masaccesca. L'ordinazione sacerdotale risale invece all'intervallo 1427-1429.\nAl 1428-1429 risale il \"Trittico di san Pietro martire\", commissionato dalle suore del monastero di San Pietro Martire in Firenze. In queste opere l'Angelico mostra di conoscere e apprezzare sia le novit\u00e0 di Gentile da Fabriano che di Masaccio, e tra i due tenta una sorta di conciliazione, abbracciando il secondo in maniera gradualmente maggiore nel corso degli anni, ma sviluppando anche presto, a partire dagli anni trenta, uno stile personale. Se fra' Giovanni mostra un fascino innegabile verso l'ornato, il dettaglio prezioso, le figure eleganti e allungate (come nell'arte tardogotica), dall'altro \u00e8 interessato a collocarle in uno spazio realistico, regolato dalle leggi della prospettiva, e a dare loro un volume corporeo percettibile e saldo. Gi\u00e0 nel trittico di San Pietro Martire le vesti dei santi sono pesanti e hanno pieghe che scendono rettilinee, con colori accesi e luminosi, proprio come nelle miniature, e lo spazio \u00e8 profondo e misurabile, come suggerisce la disposizione dei piedi dei santi a semicerchio.\nTra le altre opere attribuite a questo periodo ci sono una \"Madonna col Bambino\" nel Museo nazionale di San Marco e una \"Madonna col Bambino e dodici angeli\" nello St\u00e4delsches Kunstinstitut di Francoforte sul Meno.\nA San Domenico di Fiesole (1429-1440).\nEntro il 1429 l'Angelico si trovava nel convento di San Domenico a Fiesole, dove il 22 ottobre venne registrato come \"frate Johannes petri de Muscello\" in una riunione del capitolo. Figur\u00f2 inoltre in altre riunioni capitolari nel gennaio 1431, nel dicembre 1432, nel gennaio 1433 (come vicario al posto del priore assente) e nel gennaio 1435. Inoltre \u00e8 documentato il 14 gennaio 1434 in un incarico secolare, come giudice per una stima, assieme al pittore Rossello di Jacopo Franchi, del dipinto di Bicci di Lorenzo e Stefano d'Antonio per San Niccol\u00f2 Oltrarno; per decidere il compenso da dare agli artisti si ricorreva infatti spesso a perizie di altri affermati pittori.\nRiguardo alla produzione artistica, tra gli anni venti e gli anni trenta del Quattrocento si dedic\u00f2 ad alcune grandi pale per la chiesa di San Domenico, che gli valsero una notevole fama e spinsero altri istituti religiosi a commissionargli repliche e varianti.\nTra il 1424-1425 circa esegu\u00ec la prima delle tre tavole per gli altari della chiesa di San Domenico: la cosiddetta \"Pala di Fiesole\" (opera rimaneggiata da Lorenzo di Credi nel 1501, che rifece lo sfondo), tra le prime opere certe dell'artista. Si tratta di una pala molto originale, dove sono ormai assenti le divisioni dei santi entro gli scomparti di un polittico, anche se dovevano essere presenti delle cuspidi rimosse poi nel restauro cinquecentesco.\nAll'inizio degli anni trenta si dedic\u00f2 alle famose annunciazioni su tavola. La prima fu forse l\"Annunciazione\" oggi al Prado, destinata a San Domenico di Fiesole. La pala ha un'impostazione transitoria tra il tardo gotico e il rinascimentale, ma \u00e8 soprattutto nelle cinque storie della Vergine nella predella che il pittore oper\u00f2 con maggiore libert\u00e0 e inventiva. Quest'opera, che risente fortemente delle novit\u00e0 masaccesche, presenta per la prima volta il particolare uso della luce diafana, che avvolge la composizione, esaltando i colori e le masse plastiche delle figure in modo da unificare l'immagine, e che divenne una delle caratteristiche pi\u00f9 evidenti del suo stile. L'Annunciazione, in cui l'arcangelo Gabriele preannuncia alla Vergine Maria che sarebbe diventata la madre di Cristo, era un tema sentito nella pittura fiorentina. Il Beato Angelico contribu\u00ec molto a coltivare questa tradizione, adottando disegni moderni e rettangolari e composizioni unificate, con la Vergine seduta in un'aperta loggia colonnata all'interno di un giardino recintato. Nella stessa opera, in secondo piano, appaiono le figure di Adamo ed Eva, a simboleggiare i primi peccatori, a redenzione dei quali Dio si \u00e8 fatto uomo, ma anche a sottolineare che Maria, assentendo all'Ave dell'angelo, trasforma il nome di \"Eva\" (Eva/Ave): Maria, dunque, \u00e8 la nuova Madre dell'umanit\u00e0.\nA questa opera seguirono (o precedettero) due altre grandi pale: l'Annunciazione di San Giovanni Valdarno e l'Annunciazione di Cortona.\nTra il 1431 e il 1433 esegu\u00ec il \"Giudizio universale\", un grande pannello destinato a decorare la cimasa di un seggio. L'opera, legata stilisticamente ai modi di Lorenzo Monaco, presenta una scansione dei piani che dimostra un precoce interesse per un'impostazione prospettica dello spazio. Agli stessi anni risale forse la \"Deposizione\", dipinta per Palla Strozzi per la sagrestia di Santa Trinita e il piccolo pannello con l\"Imposizione del nome al Battista\", dove si notano gi\u00e0 le caratteristiche della maturit\u00e0 dell'artista: figure dolci, tratto morbido, colori brillanti e accordate delicatamente, costruzione prospettica rigorosa.\nLe opere di questo periodo sono spesso esercitazioni sul tema della luce, come l'abbagliante \"Incoronazione della Vergine\" agli Uffizi o quella del Louvre, databili rispettivamente al 1432 circa e al 1434-1435. L\"Incoronazione\" del Louvre fu la terza e ultima tavola per gli altari della chiesa di San Domenico a Fiesole, e in essa la luce costruisce le forme e le indaga in ogni minimo dettaglio.\nNel luglio 1433, l'Arte dei Linaioli di Firenze commission\u00f2 all'Angelico la realizzazione di un Tabernacolo, stipulando questo contratto:\nIn questa opera la Vergine \u00e8 di impronta masaccesca, mentre negli angeli apteri si rif\u00e0 all'espressivit\u00e0 della scultura ghibertiana.\nNel 1438 l'Angelico venne coinvolto nei fatti legati al trasferimento da San Domenico di Fiesole a San Marco di Firenze. Per Cosimo de' Medici, nel 1439-1440, and\u00f2 a Cortona per donare ai confratelli del locale convento domenicano la vecchia pala d'altare di San Marco, opera tardogotica di Lorenzo di Niccol\u00f2. Nella cittadina l'Angelico aveva gi\u00e0 lasciato due opere e in quell'occasione affresc\u00f2 una lunetta sul portale della chiesa del convento con la \"Madonna col Bambino e i santi Domenico e Pietro Martire\".\nProbabilmente Angelico mantenne il suo laboratorio di San Domenico fino a buona parte del 1440, quando gi\u00e0 aveva avviato e portato a buon punto la \"Pala di San Marco\".\nA San Marco di Firenze (1440-1445).\nL'Angelico fu protagonista di quell'irripetibile stagione artistica che, sotto il patronato dei Medici, ebbe il culmine nel 1439 con il Concilio di Firenze e che vide grandi opere pubbliche, tra cui lo stesso convento di San Marco.\nAlcuni frati di San Domenico di Fiesole nel 1435 presero sede a Firenze, a San Giorgio alla Costa e un anno dopo, nel gennaio 1436, ebbero la sede di San Marco, dopo aver risolto un conteso coi monaci Silvestrini sugli stessi ambienti. Qui nel 1438 Michelozzo, su incarico di Cosimo de' Medici, inizi\u00f2 la costruzione di un nuovo convento, all'avanguardia sia dal punto di vista funzionale che architettonico. L'Angelico non segu\u00ec i compagni n\u00e9 a San Giorgio alla Costa n\u00e9 a San Marco, poich\u00e9 era vicario a Fiesole. Verso il 1440 Cosimo il Vecchio gli dovette per\u00f2 affidare la direzione della decorazione pittorica del convento e la prima prova documentaria della presenza del pittore in San Marco risale al 22 agosto 1441.\nTra le tracce documentarie dell'Angelico a San Marco ci sono la partecipazione in Capitolo nell'agosto 1442 e nel luglio 1445, quando firm\u00f2 con altri l'atto di separazione della comunit\u00e0 fiorentina da quella fiesolana di origine. Nel 1443 fu \"sindicho\" del convento, una funzione di controllo amministrativo.\nL'intervento decorativo a San Marco fu deciso con l'assistenza di Michelozzo, che lasci\u00f2 ampie pareti bianche da decorare, e fu un lavoro organico, che interess\u00f2 tutti gli ambienti pubblici e privati del cenobio: dalla chiesa (la \"pala di San Marco\" sull'altare maggiore) al chiostro (quattro lunette e una \"Crocifissione\"), dal refettorio (\"Crocifissione\", distrutta nel 1554) alla sala capitolare (\"Crocifissione con i santi\"), dai corridoi (\"Annunciazione\", \"Crocifissione con san Domenico\" e \"Madonna delle Ombre\") fino alle singole celle. Alla fine il risultato fu la pi\u00f9 estesa decorazione pittorica mai immaginata fino ad allora per un convento.\nLa decorazione prevedeva in ogni cella dei frati un affresco con un episodio tratto dal Nuovo Testamento o una \"Crocifissione\" dove la presenza di san Domenico indicava ai frati l'esempio da seguire e le virt\u00f9 da coltivare (prostrazione, compassione, preghiera, meditazione, ecc.).\nMolto si \u00e8 scritto circa l'autografia dell'Angelico per un complesso di decorazioni di cos\u00ec ampia portata, realizzato in tempi relativamente brevi. Gli affreschi del piano terra vengono concordemente attribuiti all'Angelico, in toto o in parte. Pi\u00f9 incerta e discussa \u00e8 l'attribuzione dei quarantatr\u00e9 affreschi delle celle e dei tre dei corridoi del primo piano. Se i contemporanei come Giuliano Lapaccini attribuiscono tutti gli affreschi all'Angelico, oggi, per un mero calcolo pratico del tempo necessario a un individuo per portare a termine un'opera del genere e per studi stilistici che evidenziano tre o quattro mani diverse, si tende a attribuire all'Angelico l'intera sovrintendenza della decorazione, ma l'autografia di solo un ristretto numero di affreschi, mentre gli altri vennero dipinti su suo cartone o nel suo stile da allievi, tra cui Benozzo Gozzoli.\nGli affreschi di San Marco non furono solo una pietra miliare dell'arte rinascimentale, ma sono anche i pi\u00f9 famosi ed amati del Beato Angelico. La loro forza deriva, almeno in parte, dall'assoluta armonia e semplicit\u00e0, che consente di trascendere lo scopo immediato per il quale furono dipinti, e cio\u00e8 quello della devota contemplazione, fornendo spunti appropriati alla meditazione religiosa. Gli affreschi segnarono cos\u00ec una nuova fase dell'arte dell'Angelico, caratterizzata da una parsimonia nelle composizioni e da un rigore formale mai usati prima, frutto della raggiunta maturit\u00e0 espressiva dell'artista. I fatti evangelici vengono cos\u00ec letti con un'efficacia maggiore che in passato, scevra da distrazioni decorative superflue e adeguata pi\u00f9 che mai alla concretezza narrativa e psicologica delle grandi opere di Masaccio. Le figure sono poche e diafane, gli sfondi deserti oppure composti da architetture nitide inondate di luce e spazio, arrivando a toccare vertici di trascendenza. Le figure appaiono semplificate e alleggerite, la cromia pi\u00f9 tenue e spenta. In tali contesti la forte plasticit\u00e0 di forma e colore, derivata da Masaccio, crea per contrasto un senso di viva astrazione. Spesso nelle scene compaiono santi domenicani come testimoni, che attualizzavano l'episodio sacro inserendolo nella gamma dei principi dell'Ordine.\nLa luce che pervade le pitture dell'Angelico \u00e8 una luce metafisica: \"Del resto, se (come diceva il Brunelleschi) lo spazio \u00e8 forma geometrica e la luce divina (come diceva san Tommaso d'Aquino) riempie lo spazio, come negare che la forma geometrica sia la forma della luce?\".\nNon si conosce la data di esecuzione delle singole opere di San Marco, ma in genere si attribuisce dal 1437 (o 1438) al 1440/41 circa la realizzazione della Pala di San Marco, per poi iniziare, verso il '40/'41 appunto, gli affreschi del corridoio est, lato esterno (1-11), dove partecip\u00f2 anche un aiuto (il Maestro della cella 2), molto vicino al Maestro, che supervision\u00f2. Nel 1441-1442 \u00e8 sicura la datazione della \"Crocifissione con i santi\", nel capitolo. Per analogie stilistiche si rimanda al 1442 anche l\"Adorazione dei Magi\". Nello stesso periodo vennero probabilmente affrescate le celle dalla 24 alla 28, non di mano dell'Angelico, ma direttamente ispirate a quelle sul lato opposto e probabilmente supervisionate da vicino dal maestro.\nGli affreschi del chiostro paiono essere successivi alla Crocefissione della Sala Capitolare, e l'affresco del \"Calvario con san Domenico\" \u00e8 di solito indicato come l'ultima opera del maestro prima della partenza per Roma (1445). Gli affreschi dalla cella 31 alla 37 non sono databili tramite prove e si sa solo che dovevano essere terminati nel 1445. L\"Annunciazione del corridoio Nord\" e la \"Madonna delle Ombre\", mostrano uno stile pi\u00f9 maturo che viene attribuito a dopo il ritorno da Roma, negli anni 1450.\nA Roma (1445-1449) e Orvieto (estate 1447).\nIn una data imprecisata, probabilmente nella seconda met\u00e0 del 1445, l'Angelico venne convocato a Roma da papa Eugenio IV, che aveva vissuto ben nove anni a Firenze ed aveva avuto sicuramente modo di apprezzare la sua opera, anche perch\u00e9 aveva soggiornato in San Marco. Quell'anno la sede dell'arcidiocesi di Firenze divenne vacante e pare che, secondo voci insistenti, proprio all'Angelico fu offerto il pallio, il quale declin\u00f2, offrendo un giudizio al papa circa la nomina invece di Antonino Pierozzi (gennaio 1446). Chiaro \u00e8 il fatto che l'Angelico fosse intellettualmente stimato abbastanza da poter offrire consigli su una nomina al papa, come affermarono anche sei testimoni in occasione del processo di canonizzazione di Antonino, o addirittura da poter amministrare un'arcidiocesi.\nL'Angelico stette a Roma dal 1446 al 1449 e risiedette nel convento di Santa Maria sopra Minerva. Affresc\u00f2 nel 1446 la cappella del Sacramento, detta \"parva\", con \"Storie di Cristo\", distrutta all'epoca di Paolo III: la decorazione doveva avere un carattere \"umanistico\", con una serie di ritratti di uomini illustri citati da Vasari. Con l'Angelico ebbe rapporti stretti, forse gi\u00e0 iniziati a Firenze, anche il pittore Jean Fouquet, impegnato a dipingere un ritratto del papa Condulmer approssimativamente tra l'autunno del 1443 e l'inverno del 1446. Il 23 febbraio 1447 papa Eugenio mor\u00ec e il 6 marzo venne eletto il suo successore Niccol\u00f2 V. Tra i non numerosi documenti conservati della sua attivit\u00e0 vaticana, tre ricevute di pagamento (datate dal 9 maggio al 1\u00ba giugno) si riferiscono all'unica sua commissione papale superstite, gli affreschi della Cappella Niccolina. Si tratta di tre pareti con le \"Storie dei protomartiri Stefano e Lorenzo\", della volta con \"Evangelisti\" e di otto figure a grandezza naturale con \"Padri della Chiesa\" sui lati, che vennero dipinti con l'assistenza dei suoi aiuti, tra cui spiccava il 'consocio' Benozzo Gozzoli. In questi affreschi le figure solide, dai gesti pacati e solenni, si muovono in un'architettura maestosa. L'Angelico dovette essere in rapporti di grande familiarit\u00e0 col papa, lavorando nei suoi appartamenti, e sicuramente ebbe modo di venire coinvolto negli interessi umanistici e nei vasti orizzonti culturali di Niccol\u00f2 V. Tali stimoli sembrano manifestarsi appieno nelle opere dipinte per la corte papale, dove lo stile sfarzoso rievoca concettualmente l'antica Roma imperiale e paleocristiana, con citazioni altres\u00ec dalla contemporanea architettura protorinascimentale fiorentina.\nL'11 maggio 1447 l'Angelico e il suo gruppo, con il consenso del papa, andarono ad Orvieto per trascorrere i mesi estivi e lavorare nella volta della Cappella di San Brizio nella cattedrale, dove il gruppo rest\u00f2 fino alla met\u00e0 di settembre e dipinse due pennacchi con \"Cristo Giudice\" e \"Profeti\". La velocit\u00e0 con cui vennero dipinte le vele testimonia l'efficienza della bottega angelichiana. L'autografia dell'Angelico \u00e8 ad ogni modo predominante, l'ideazione e il disegno integralmente suoi, con l'ausilio esecutivo del suo 'socio' Benozzo in alcune parti. Le forme, sebbene abbiano attirato un interesse relativamente modesto della critica rispetto agli affreschi vaticani, sono caratterizzate da composizioni spaziose e da figure maestose.\nTornato l'Angelico a Roma, complet\u00f2 la Cappella Niccolina entro il 1448. Il 1\u00ba gennaio 1449 era gi\u00e0 impegnato in un altro ambiente del Vaticano, con la decorazione dello studio di Niccol\u00f2 V, adiacente alla Cappella Niccolina. Lo studio era di ampiezza minore della cappella ed era rivestito di tarsie lignee in parte dorate: di esso non resta traccia, perch\u00e9 venne distrutto durante un successivo ampliamento del palazzo. Nel giugno 1449 la decorazione doveva essere gi\u00e0 a buon punto, poich\u00e9 il principale assistente del maestro, il Gozzoli, ritorn\u00f2 ad Orvieto; entro la fine dell'anno o nei primi mesi del 1450 la decorazione doveva essere terminata e l'Angelico torn\u00f2 a Firenze.\nIl rientro in Toscana (1450-1452).\nEntro il 10 giugno 1450 l'Angelico era tornato in Toscana, dove venne nominato, in quella data, priore di San Domenico di Fiesole, prendendo il posto del fratello defunto. Mantenne l'incarico di priore per la durata normale di due anni e nel marzo 1452 si trovava ancora a Fiesole quando venne recapitata una lettera all'arcivescovo Antonino dal Provveditore al Duomo di Prato, per chiedere l'Angelico ad affrescare la cappella maggiore della cattedrale pratese. Otto giorni dopo la richiesta venne formalizzata anche al pittore, che accett\u00f2 di tornare col Provveditore a Prato per valutare le condizioni. L'Angelico tratt\u00f2 con quattro delegati e col podest\u00e0, ma dell'accordo non si fece niente (1\u00ba aprile 1452), probabilmente perch\u00e9 l'artista aveva gi\u00e0 molte opere commissionate e non voleva sobbarcarsi un'impresa tanto grande. I lavori vennero poi affidati a Filippo Lippi.\nPer gli anni successivi la documentazione \u00e8 inesistente o scarsa. Alcuni, come Pope-Hennessy, indicano come prime opere dipinte dopo il rientro da Roma gli affreschi nel convento di San Marco dell\"Annunciazione del corridoio Nord\" e della \"Madonna delle Ombre\", dove avrebbe messo a frutto la lezione romana (altri invece li datano agli anni 1440). Analoga incertezza ruota attorno a una datazione tarda dell\"Incoronazione della Vergine\" del Louvre, mentre \u00e8 sicuramente documentabile a dopo il 1450 la \"Pala di Bosco ai Frati\", commissionata da Cosimo de' Medici: nella predella \u00e8 infatti dipinto san Bernardino da Siena con l'aureola, ma la sua santificazione risale appunto al 1450. Indiscussa \u00e8 anche la datazione dell\"Armadio degli Argenti\", una serie di tavolette dipinte che componevano il doppio sportello di un armadio di ex voto nella basilica della Santissima Annunziata, commissionato da Piero il Gottoso tra il 1451 e il 1453. In queste tavolette, con storie della \"Vita e Passione di Cristo\", si ritrovano molti temi gi\u00e0 affrontati anni prima dall'Angelico, ma sorprende come la sua inventiva, anche nella fase tarda della produzione, non accennasse a diminuire. Sebbene non tutte le tavolette siano di sua mano, alcune si distinguono per originalit\u00e0 compositiva, vivacit\u00e0 ed effetti spaziali e luminosi, come l\"Annunciazione\" (tema ricorrente in tutta la produzione angelichiana) o la \"Nativit\u00e0\".\nIl 2 dicembre 1454 venne richiesto per una stima degli affreschi nel Palazzo dei Priori a Perugia assieme a Filippo Lippi e Domenico Veneziano, i tre pittori fiorentini maggiormente ammirati dell'epoca.\nL'ultima opera dell'Angelico \u00e8 in genere indicata nel tondo con l\"Adorazione dei Magi\", avviato forse nel 1455 e completato in seguito da Filippo Lippi.\nIl secondo soggiorno romano e la morte (1452/53-55).\nNel 1452 o 1453 l'Angelico torn\u00f2 a Roma per realizzare varie opere in Santa Maria sopra Minerva, casa madre dell'ordine domenicano: la pala dell'altare maggiore, probabilmente un'Annunciazione, di cui sopravvivono tre scomparti di predella con \"Storie di san Domenico\", e il grande ciclo di affreschi, dipinti in terra verde, illustranti le \"Meditationes\" del cardinale spagnolo Juan de Torquemada nel chiostro. Tale ciclo \u00e8 andato perduto, ma \u00e8 ricostruibile dalle versioni manoscritte e a stampa, illustrate, del testo del committente. \nFra Giovanni mor\u00ec a Roma il 18 febbraio del 1455, poche settimane prima della scomparsa del suo patrono Niccol\u00f2 V. Venne sepolto nella chiesa della Minerva, ricca anche in seguito di testimonianze di personaggi fiorentini.\nDel suo sepolcro marmoreo, un onore eccezionale per un artista a quel tempo, \u00e8 ancora oggi visibile la lastra tombale, vicino all'altare maggiore. Vennero scritti due epitaffi, verosimilmente da Lorenzo Valla. Il primo, perduto, si doveva trovare su una lapide alla parete e recitava:\nUna seconda epigrafe \u00e8 raffigurata sulla lapide di marmo, dove si trova un rilievo del corpo del pittore con abito domenicano, entro una nicchia rinascimentale.\nRetaggio.\nL'importanza della sua opera si riflette: sia sui suoi collaboratori (Benozzo Gozzoli), sia su artisti non direttamente legati a lui (Filippo Lippi); dal suo modo di trattare la luce partiranno Piero della Francesca e Melozzo da Forl\u00ec.\nGi\u00e0 pochi anni dopo la morte l'Angelico figura come \"Angelicus pictor [...] Johannes nomine, non Jotto, non Cimabove minor\" nel \"De Vita et Obitu B. Mariae\" del domenicano Domenico da Corella. Poco dopo venne citato con Pisanello, Gentile da Fabriano, Filippo Lippi, Pesellino e Domenico Veneziano in un famoso poema di Giovanni Santi. Con l'avvento di Savonarola l'arte venne usata come mezzo di propaganda spirituale e la figura dell'Angelico, artista e frate, venne presa a modello dai seguaci del frate ferrarese. Di questa lettura, che presupponeva la superiorit\u00e0 artistica dell'Angelico dovuta alla sua superiorit\u00e0 come uomo religioso si ha eco gi\u00e0 nel primo racconto della vita dell'artista, pubblicato in un volume di eulogie domenicane di Leandro Alberti del 1517. Da quest'opera Vasari attinse il materiale per la biografia per \"Le Vite\" del 1550, integrata con i racconti dell'ottantenne Fra Eustachio che gli trasmise varie leggende legate agli artisti di San Marco.\nNei commentatori del XIX secolo la vita spirituale dell'Angelico si tinse di un romantico e leggendario, come si trova in vari scrittori. Nel XX secolo la sua figura \u00e8 stata meglio contestualizzata ponendola tra i padri del Rinascimento fiorentino, coloro che svilupparono il nuovo linguaggio che si diffuse in tutta Europa.\nI domenicani decisero di chiedere formalmente alla Santa Sede la beatificazione dell'Angelico nel capitolo generale di Viterbo del 1904. Nel 1955, in occasione del cinquecentesimo anniversario della morte, la sua salma fu esumata e si procedette alla ricognizione canonica delle reliquie. Con il motu proprio \"Qui res Christi gerit\" del 3 ottobre 1982, papa Giovanni Paolo II ha concesso per indulto all'ordine domenicano la celebrazione della messa e dell'ufficio in onore dell'Angelico e sabato 18 febbraio 1984, in Santa Maria sopra Minerva, il beato \u00e8 stato proclamato patrono presso Dio degli artisti, specialmente dei pittori."}
{"id": "1319234", "revid": "6923", "url": "https://it.wikipedia.org/wiki?curid=1319234", "title": "Toyota Rav 4", "text": ""}
{"id": "1319235", "revid": "1305772", "url": "https://it.wikipedia.org/wiki?curid=1319235", "title": "Kunstmuseum", "text": "Con il termine Kunstmuseum ci si riferisce alla parola tedesca per Museo d'arte. Pu\u00f2 riferirsi a:"}
{"id": "1319236", "revid": "93556", "url": "https://it.wikipedia.org/wiki?curid=1319236", "title": "Comune di Bir\u0161tonas", "text": "Il comune di Bir\u0161tonas \u00e8 uno dei 60 comuni della Lituania, situato nella regione della Dz\u016bkija/Sudovia."}
{"id": "1319240", "revid": "110157", "url": "https://it.wikipedia.org/wiki?curid=1319240", "title": "Comune distrettuale di Plung\u0117", "text": "Il comune distrettuale di Plung\u0117 \u00e8 uno dei 60 comuni della Lituania, situato nella regione della Samogizia."}
{"id": "1319247", "revid": "110157", "url": "https://it.wikipedia.org/wiki?curid=1319247", "title": "Comune distrettuale di Prienai", "text": "Il comune distrettuale di Prienai \u00e8 uno dei 60 comuni della Lituania, situato nella regione della Dz\u016bkija/Sudovia."}
{"id": "1319250", "revid": "767487", "url": "https://it.wikipedia.org/wiki?curid=1319250", "title": "Merle Allin", "text": "Storia.\nMerle ha iniziato la sua carriera nel 1977 come bassista nei The Malpractice insieme a suo fratello GG Allin che suonava la batteria. Nel 1978 entra a far parte dei The Jabbers, il primo gruppo capitanato da GG Allin con cui, pubblic\u00f2 due singoli: \"Beat, Beat, Beat/Bored to Death/One Man Army\" e \"Cheri Love Affair/1980\u201as Rock N\u201a Roll\", dopodich\u00e9 venne rimpiazzato da \"Alan Chapple\". Nel 1991 fond\u00f2 i The Murder Junkies, insieme a GG appena uscito di prigione, al batterista \"Dino Sexx\" e al chitarrista \"Chicken John Rinaldi\". Dopo una serie di concerti nei quali suonavano solo canzoni dei gruppi precedenti di GG, Chicken John lascia il gruppo e subentra \"William Weber\". Si unisce a loro anche Dee Dee Ramone come secondo chitarrista, ma solo per una settimana.\nNell'aprile del 1993 i Murder Junkies pubblicarono il loro primo album, intitolato \"Brutality and Bloodshed for All\" con l'etichetta \"Alive Records\". In quello stesso mese GG e la band decisero di intraprendere un tour: \"Terror in America\", pubblicato in DVD nel 2006. Il tour si concluse il 18 maggio 1993. Il 28 giugno 1993 GG Allin mor\u00ec per overdose, ma la band decise di continuare, quindi ingaggiarono un nuovo cantante, \"Mike Denied\" con cui nel 1995 pubblicarono il loro secondo album: \"Feed My Sleaze\". Nel 1999 i Murder Junkies si separarono, ma si riunirono nel 2003 per commemorare il 10\u00ba anniversario della morte di GG Allin e sono tuttora in attivit\u00e0. Merle risiede attualmente in Nutley, \u00e8 probabilmente sposato e dedica il suo tempo a scrivere canzoni e alla vendita della merce (CD, DVD ecc.) di suo fratello, attraverso il sito Sito ufficiale di GG."}
{"id": "1319253", "revid": "1310927", "url": "https://it.wikipedia.org/wiki?curid=1319253", "title": "Wilfried Dalmat", "text": "Ha due fratelli, St\u00e9phane e Cyril, anch'essi calciatori professionisti."}
{"id": "1319254", "revid": "57342", "url": "https://it.wikipedia.org/wiki?curid=1319254", "title": "Sinarca", "text": "Il torrente Sinarca nasce presso Palata da Il Monte (541\u00a0m s.l.m.) e sfocia nel mare Adriatico presso l'antica omonima torretta nel comune di Termoli.\nNel suo tragitto di 26\u00a0km aumenta la portata delle sue acque grazie a diversi affluenti, tra i pi\u00f9 rilevanti entrambi a sinistra: il fosso della Guardata e il vallone Solagne Grandi."}
{"id": "1319255", "revid": "1344172", "url": "https://it.wikipedia.org/wiki?curid=1319255", "title": "Strada dei Parchi (azienda)", "text": "Strada dei Parchi SpA \u00e8 un'azienda italiana che opera nel settore della gestione in concessione di tratti autostradali della rete autostradale italiana.\n\u00c8 nata nel giugno 2000, quando Autostrade S.p.A. (divenuta poi Autostrade per l'Italia) e il Gruppo Toto decisero di partecipare alla gara per la gestione delle autostrade A24 e A25, fino a poco tempo prima gestite dell'azienda pubblica Societ\u00e0 Autostrade Romane ed Abruzzesi (S.a.r.a), partecipata dall'ANAS ed in liquidazione. Attualmente, \u00e8 l'ente esercente concessionario del Ministero delle infrastrutture e della mobilit\u00e0 sostenibili (MIMS), fino al 2030, per la gestione delle autostrade A24 e A25.\nL'unico azionista \u00e8 Toto Holding, societ\u00e0 dell'imprenditore abruzzese Carlo Toto, noto soprattutto per essere stato l'azionista di maggioranza del vettore aereo Air One, con il 98% delle azioni."}
{"id": "1319256", "revid": "767487", "url": "https://it.wikipedia.org/wiki?curid=1319256", "title": "Concerto di violoncello", "text": "Concerto di violoncello (\"Berth Marks\", nell'originale inglese) \u00e8 un cortometraggio del 1929 con Stanlio e Ollio.\nTrama.\nStanlio e Ollio sono due musicisti girovaghi e si ritrovano alla stazione di Santa Fe dopo alcuni equivoci: Ollio disse a Stanlio di trovarsi alla stazione di Santa Fe alle 10 meno un quarto, ma Stanlio si confuse e arriv\u00f2 alle 9 e 45.\nIncontratisi, riescono a salire in fretta sul treno in partenza che li deve condurre a Pottsville, ma a causa della sbadataggine di Stanlio i due perdono gli spartiti della musica sui binari riuscendo per\u00f2 a trattenere il violoncello. Si fanno poi indicare la loro cuccetta per dormire, ma Stanlio, essendosi erroremente seduto sul cappello di un passeggero, fa scatenare una rissa sul vagone.\nCercano di salire in cima al letto e vedono che \u00e8 occupato, ma poi trovano il loro letto e dopo molti capitomboli, riescono a salire.\nSi cambiano, sempre con molta fatica per il poco spazio a disposizione, ripongono gli abiti sotto il materasso, il violoncello ai piedi del letto e finalmente si mettono a dormire. Subito dopo il controllore viene ad annunciare che il treno \u00e8 in prossimit\u00e0 di una fermata: proprio quella di Stanlio e Ollio. Il controllore viene spogliato dai passeggeri e Stanlio e Ollio riescono a scendere dal treno in mutande dal momento che non hanno avuto il tempo di rivestirsi completamente. Stanlio ha per\u00f2 dimenticato il violoncello sul treno e Ollio, furibondo, inizia a rincorrerlo.\nProduzione.\nSi tratta di una delle poche pellicole della coppia Laurel &amp; Hardy realizzata in buona parte fuori dagli Hal Roach Studios di Culver City; infatti la location principale \u00e8 stata Los Angeles, lungo una linea ferroviaria oggi in parte non pi\u00f9 esistente.\nPer le scene inerenti alla partenza venne sfruttata una delle primitive stazioni ferroviarie della stessa Los Angeles, La Grande Station di Downtown, dove oggi sorge un edificio con esercizi vari; per l'arrivo a Pottsville, invece, venne sfruttata la Stazione di Palms, con il vecchio stabile Palms-Southern Pacific Railroad Depot (oggi lo stesso stabile si trova all'Heritage Square Museum).\nNegli Hal Roach Studios vennero soltanto girate le scene interne al treno ed alla cuccetta."}
{"id": "1319261", "revid": "83531", "url": "https://it.wikipedia.org/wiki?curid=1319261", "title": "David August von Apell", "text": "Biografia.\nDopo avere lavorato come agente del fisco nella sua citt\u00e0, von Apell si dedic\u00f2 all'attivit\u00e0 di compositore; in seguito fu a capo di una formazione orchestrale.\nDate le sue nomine di membro onorario della Accademia Filarmonica di Bologna e della \"Acad\u00e9mie Royale\" di Stoccolma, pare verosimile supporre che possa avere incontrato musicisti come W.A. Mozart e Naumann.\nNel corso della sua carriera di compositore vi fu anche una collaborazione col poeta Pietro Metastasio.\nNel 1787 scrisse l'interessante cantata \"Il trionfo della Musica\" dedicata all'Elettore Carlo Teodoro di Baviera. Questa cantata vedeva nel suo organico due voci acute (contralto e soprano), un tenore, un'arpa e una glassarmonica: la presenza di quest'ultimo strumento conferisce all'impasto sonoro della composizione un sapore particolare, metafisico. Della cantata, la cui prima registrazione \u00e8 del 2001, vale la pena di ricordare il \"Terzetto: adagio\".\nConsiderazioni sull'artista.\nLe composizioni di Apell furono ammirate dai contemporanei, tra i quali Gerber, ma caddero nell'oblio prima della sua morte. Tra i suoi scritti si ricorda in particolare \"Gallerie der vorz\u00fcglichsten Tonk\u00fcnstler und merkw\u00fcrdigsten Musik-Dilettanten in Cassel\" (Kassel, 1806), un resoconto sui musicisti di Kassel a partire dal XVI secolo; questo \u00e8 sicuramente il lavoro per il quale Apell \u00e8 maggiormente ricordato."}
{"id": "1319267", "revid": "767487", "url": "https://it.wikipedia.org/wiki?curid=1319267", "title": "Anaconda - Alla ricerca dell'orchidea maledetta", "text": "Anaconda - Alla ricerca dell'orchidea maledetta (\"Anacondas: The Hunt for the Blood Orchid\") \u00e8 un film del 2004 diretto da Dwight H. Little. La pellicola ha esordito in prima mondiale negli USA il 24 agosto 2004, mentre \u00e8 stata distribuita in Italia dalla Columbia Tristar il 28 gennaio 2005.\n\u00c8 preceduto dal film \"Anaconda\" del 1997 e succeduto da \"Anaconda 3 - La nuova stirpe\" del 2008.\nTrama.\nUn gruppo di ricercatori guidato dal Dottor Jack Byron e dal Dottor Gordon Mitchell propone alla Compagnia Farmaceutica Wexel Hall la creazione di un farmaco in grado di allungare la vita dell'uomo: l'ingrediente essenziale per l'eterna giovinezza sarebbe la Perrinia Immortalis, un raro esemplare di orchidea situato in una foresta pluviale del Borneo le cui propriet\u00e0 terapeutiche potrebbero essere usate per curare le malattie; ma il tempo a disposizione per decidere se investire o meno in questo progetto \u00e8 molto ridotto in quanto la fioritura sta per terminare e si verificher\u00e0 di nuovo soltanto tra altri sette anni. I boss della compagnia attratti dalla prospettiva di ottenere enormi ricchezze decidono quindi di inviare immediatamente in Borneo una spedizione composta dai due dottori, dal ricercatore Cole Burris, dal medico Ben Douglas, dall'assistente Samantha Rogers e dalla Dottoressa Gail Stern in rappresentanza degli interessi della compagnia.\nIl team una volta giunto in Borneo stenta a procurarsi un passaggio che li conduca a destinazione vista la piena dei fiumi dovuta alle grandi piogge e visti i timori degli abitanti locali riguardo alle leggende che circolano su quella zona selvaggia: l'unico disposto ad accompagnarli dietro un lauto compenso \u00e8 il capitano e reduce di guerra Bill Johnson che gestisce insieme all'amico Tran Wu la Bloody Mary, una vecchia barca scassata con cui effettua guide a pagamento per i turisti.\nIl gruppo animato dalla speranza di trovare in tempo il fiore intraprende con entusiasmo il viaggio, ma il risalimento del fiume si rivela pi\u00f9 difficoltoso del previsto a causa del fatto che le continue piogge hanno comportato un considerevole ingrossamento dei fiumi: la loro corsa si interrompe bruscamente quando la barca, avendo sub\u00ecto un grave malfunzionamento ad opera di alberi strappati via dalla corrente, precipita da una cascata.\nTutti i membri dell'equipaggio si salvano per miracolo, ma essendo molto lontani dai soccorsi l'unica possibilit\u00e0 per riuscire a raggiungere in tempo l'orchidea si rivela quella di proseguire a piedi nel folto dell'insidiosa vegetazione: trovatisi a dover attraversare a nuoto una zona paludosa Ben viene improvvisamente attaccato da un enorme anaconda e sparisce successivamente nelle torbide acque. La spedizione si trasforma cos\u00ec in una lotta per la sopravvivenza in quanto i ricercatori si rendono ben presto conto che nel verde della giungla si celano predatori mortali che minacciano chiunque osi entrare nel loro territorio e che inspiegabilmente presentano una stazza di gran lunga superiore a quella conosciuta. Bill a questo punto si convince che la loro unica speranza di salvezza sia rintracciare il villaggio di indigeni pi\u00f9 vicino per ottenere una barca, ma giunti sul luogo scoprono con amara delusione che essi hanno abbandonato le loro case per mettersi in salvo e si trovano cos\u00ec costretti a fermarsi per la notte per fabbricare una zattera di fortuna.\nIl gruppo a questo punto, riunitosi per decidere quale strada intraprendere, si spezza: Jack intende ancora raggiungere l'orchidea, mentre i restanti membri vogliono recarsi in salvo alla luce dei tragici eventi avvenuti. Byron a questo punto, avendo avuto la peggio, perde completamente la testa e si convince a fare di tutto pur di portare a termine la missione: in seguito alla scoperta da parte di Mitchell dell'occultamento ad opera sua di un telefono satellitare lo immobilizza grazie alla puntura di un Ragno Pietra lasciandolo cos\u00ec alla merc\u00e9 di un anaconda nel frattempo sopraggiunta al villaggio e successivamente approfittando dello scompiglio generale scappa con la zattera lasciando i compagni al loro destino.\nBill, Sam, Gail, Cole e Tran si trovano cos\u00ec costretti ad attraversare nuovamente la giungla per raggiungere Byron nel luogo di fioritura dell'orchidea e riprendersi cos\u00ec la zattera, ma durante il tragitto vengono continuamente braccati dai serpenti: Tran purtroppo trova la sua fine all'interno di una grotta sotterranea in cui il gruppo precipita durante la fuga, mentre Cole catturato da un predatore viene salvato appena in tempo da Bill. I sopravvissuti riescono infine a raggiungere il luogo di fioritura dell'orchidea: scoprono cos\u00ec con sommo orrore che quello \u00e8 proprio il luogo in cui gli anaconda hanno formato il loro covo per la stagione degli amori e che sono diventati cos\u00ec grandi perch\u00e9 l'orchidea fa ormai parte della loro alimentazione. Intenti a riprendersi la zattera vengono per\u00f2 sorpresi da Byron che, tramortito Bill e immobilizzati Cole e Gail, costringe Sam a inerpicarsi su un tronco sospeso sopra la tana degli anaconda per raggiungere le orchidee; successivamente Bill, al fine di proteggere Sam, intraprende uno scontro con Byron che termina con la caduta di quest'ultimo in mezzo al gomitolo di anaconda in seguito alla puntura accidentale di un Ragno Pietra.\nI quattro superstiti riescono infine a distruggere il nido facendo azzannare a un anaconda un contenitore di carburante e sparando con il lanciarazzi verso la sua bocca: l'animale avvolto dalle fiamme precipita nella nidiata sottostante trascinando con s\u00e9 il contenitore che esplodendo causa il crollo delle pareti rocciose, e cos\u00ec il luogo ove sorgono le orchidee precipita nella fossa lasciando al passato sia le miracolose piante che le smisurate bestie ormai schiacciate dalle macerie. Il gruppo infine riprende la via del fiume sulla zattera per tornare verso la civilt\u00e0.\nProduzione.\nIl film \u00e8 stato girato nelle isole Figi nonostante le vicende vengano collocate in Borneo; per Hollywood questo fu il primo film ad avere set e location nelle Figi. Prima dell'inizio delle riprese furono portati nelle Figi alcuni animali nati in cattivit\u00e0 e successivamente inseriti nei vari luoghi di ripresa. Nelle isole Figi sono stati portati alcuni esemplari di anaconda, di scimmia urlatrice, di ara e di tigre.\nIl film \u00e8 stato realizzato con una spesa preventiva di 25.000.000 $, riscuotendo un totale di 20.526.393 $ al botteghino.\nIl film \u00e8 ambientato nel Borneo, anche se tutte le specie di anaconda (\"Eunectes\") vivono in America meridionale.\nCritica.\nIl film ha ricevuto durante l'edizione dei Razzie Awards 2004 una nomination come Peggior remake o sequel."}
{"id": "1319286", "revid": "44638", "url": "https://it.wikipedia.org/wiki?curid=1319286", "title": "F\u00e9lix Lope de Vega", "text": ""}
{"id": "1319289", "revid": "123727150", "url": "https://it.wikipedia.org/wiki?curid=1319289", "title": "Ciab\u00e0s", "text": "Il Ciab\u00e0s (o Chab\u00e0s) \u00e8 un piccolo tempio valdese sito tra i comuni di Angrogna, Luserna San Giovanni e Torre Pellice, \u00e8 il pi\u00f9 antico tempio valdese in Italia.\nStoria.\nIl primo edificio fu costruito nel 1555, ma fu pi\u00f9 volte distrutto e ricostruito, in seguito alle persecuzioni subite dalle comunit\u00e0 valdesi tra il XVI e il XVII secolo.\nL'attuale edificio \u00e8 del 1708 e si \u00e8 conservato pressoch\u00e9 immutato. In esso sono stati tumulati diversi ufficiali di reggimenti svizzeri ed alemanni che furono al servizio di Casa Savoia durante il XVIII secolo, come ad esempio il barone von Leutrum, che chiese espressamente di esservi sepolto, avendo rifiutato la conversione al cattolicesimo fino in punto di morte."}
{"id": "1319290", "revid": "124123", "url": "https://it.wikipedia.org/wiki?curid=1319290", "title": "Ardis I", "text": "Successore dello sconosciuto padre, regn\u00f2 dal 795 a.C. al 759 a.C., anno della sua morte; gli succedette il figlio Aliatte I.\nCome per il padre, non possediamo notizie su nessuno degli altri 16 predecessori di Ardis I."}
{"id": "1319291", "revid": "110157", "url": "https://it.wikipedia.org/wiki?curid=1319291", "title": "Charles Brenner", "text": "\u00c8 stato docente al \"New York Psychoanalytic Institute\" e professore di psichiatria alla \"Yale University Medical School\".\nLaureato in Medicina alla Harvard University, ha poi ha trascorso quattro anni come assistente negli Ospedali di Boston. Ha seguito un tirocinio psicoanalitico come \"Sigmund Freud Fellow\" al \"Boston Psychoanalytic Institute\". \u00c8 diventato poi docente di psichiatria alla \"Westchester Division\" del \"New York Hospital\", ed alla Yale Medical School. \n\u00c8 stato autore di uno dei pi\u00f9 diffusi manuali introduttivi alla psicoanalisi a livello internazionale degli anni '70 ed '80 (tradotto in italiano come \"Breve corso di psicoanalisi\", Martinelli, 1967)."}
{"id": "1319296", "revid": "228587", "url": "https://it.wikipedia.org/wiki?curid=1319296", "title": "Comune distrettuale di Roki\u0161kis", "text": "Il comune distrettuale di Roki\u0161kis \u00e8 uno dei 60 comuni della Lituania, situato nella regione dell'Auk\u0161taitija.\nAmministrazione.\nCentri principali.\nCos\u00ec si configura la ripartizione dei distretti: \nGli insediamenti pi\u00f9 popolosi dell\u2019area dimensioni maggiori (2001): \nSeni\u016bnijos.\nIl comune distrettuale di Roki\u0161kis \u00e8 formato da 10 \"seni\u016bnijos\". La principale \u00e8 quella di Roki\u0161kis:"}
{"id": "1319300", "revid": "124123", "url": "https://it.wikipedia.org/wiki?curid=1319300", "title": "Aliatte I", "text": "Salito al trono alla morte del padre Ardis I, regn\u00f2 dal 759 a.C. al 745 a.C. Alla morte gli succedette il figlio Mirso."}
{"id": "1319301", "revid": "110157", "url": "https://it.wikipedia.org/wiki?curid=1319301", "title": "Comune distrettuale di \u0160akiai", "text": "Il comune distrettuale di \u0160akiai \u00e8 uno dei 60 comuni della Lituania, situato nella regione della Sudovia."}
{"id": "1319306", "revid": "767487", "url": "https://it.wikipedia.org/wiki?curid=1319306", "title": "Comune distrettuale di \u0160al\u010dininkai", "text": "Il comune distrettuale di \u0160al\u010dininkai \u00e8 uno dei 60 comuni della Lituania, situato nella regione della Dz\u016bkija. Il comune \u00e8 abitato principalmente da polacchi, che costituiscono circa l'80% della popolazione."}
{"id": "1319313", "revid": "767487", "url": "https://it.wikipedia.org/wiki?curid=1319313", "title": "Comune distrettuale di \u0160ilut\u0117", "text": "Il comune distrettuale di \u0160ilut\u0117 \u00e8 uno dei 60 comuni della Lituania, situato nella regione della Lituania minore."}
{"id": "1319317", "revid": "125759857", "url": "https://it.wikipedia.org/wiki?curid=1319317", "title": "Kremlin Cup", "text": "La Kremlin Cup \u00e8 un torneo annuale di tennis che si tiene ogni autunno presso l'Ice Palace Krylatskoye di Mosca.\nLa competizione maschile \u00e8 un evento dell'ATP Tour, mentre quella femminile fa parte del WTA Tour. Nel 2003 \u00e8 stato votato come miglior torneo di categoria.\nStoria.\nLa Kremlin Cup, fondata nel 1990 dall'uomo di affari svizzero Sasson Kakshouri, \u00e8 il primo torneo professionistico che ha avuto luogo in Russia e, nelle prime edizioni, era riservato solo alle competizioni maschili. La prima edizione femminile risale al 1996.\nI premi in palio, dal 1990 al 1993 erano di circa 333.000-350.000 dollari, mentre dal 1994 la cifra ha superato il 1.000.000 di dollari.\nLe partite si disputarono sul sintetico indoor fino al 2006. Dall'edizione del 2007 si gioca sul cemento indoor. L'edizione del 2020 non viene disputata a causa della pandemia di COVID-19."}
{"id": "1319318", "revid": "767487", "url": "https://it.wikipedia.org/wiki?curid=1319318", "title": "I due ammiragli", "text": "I due ammiragli (\"Men o' War\") \u00e8 un cortometraggio del 1929 diretto da Lewis R. Foster.\nTrama.\nStanlio e Ollio sono marinai e incontrano in un parco due ragazze che hanno perso un paio di guanti. Ollio trova per caso un paio di mutande per terra e i due pensano quindi che siano ci\u00f2 che le ragazze hanno perduto. Per fortuna, i guanti vengono ritrovati da una guardia, risparmiando loro una figuraccia.\nI due invitano poi le ragazze al bar per offrire loro una bibita, ma dispongono di soli quindici centesimi in tutto. Ollio decide allora di offrire alle ragazze una bibita ciascuna e di fare a met\u00e0 della sua con Stanlio, che non avrebbe ordinato niente. L'amico non afferra al volo la situazione e capisce lo stratagemma solo dopo diverse gag. Il conto per\u00f2 si rivela comunque di trenta centesimi. Sbigottito, Ollio lascia a Stanlio il compito di sbrogliare la situazione. Questi mette allora le poche monete in una slot machine, vincendo fortunatamente molti soldi.\nDopo la bevuta, i quattro decidono di fare un giro in barca sul lago del parco, ma gli incompetenti Stanlio e Ollio riescono solo a far girare la barca intorno a s\u00e9 stessa, per poi scontrarsi con un'altra imbarcazione. Nasce allora una lite tra i due amici e l\u2019altro barcaiolo, che infuria sempre di pi\u00f9, finch\u00e9 Stanlio e Ollio, le ragazze, gli occupanti delle altre barche e la guardia accorsa per fermarli si ritrovano tutti in acqua.\nLocation.\n\"I due ammiragli\" fu scritto e filmato nel maggio 1929. La maggior parte del film fu girato all'interno del Hollenbeck Park di Los Angeles, mentre la scena al chiosco delle bibite venne girata presso gli studi di Hal Roach. La canzone \"Runnin' Wild\" \u00e8 presente nei titoli di testa del film, cos\u00ec come in \"L'esplosione\".\nDurante la realizzazione de \"I due ammiragli\" furono presenti delle difficolt\u00e0 di riprese negli esterni tipiche del primo periodo del sonoro. Fuori campo pu\u00f2 essere ascoltato il ridere dei passanti presenti durante le riprese a Hollenbeck Park, e la qualit\u00e0 del suono stesso risente di echi e rumori di fondo.\nQuesto \u00e8 stato il primo film sonoro di James Finlayson, e quello in cui compare la sua distintiva esclamazione \"D'oh!\" (riconosciuto da Dan Castellaneta come il progenitore dell'espressione simile di Homer Simpson di incredulit\u00e0 e indignazione).\nCuriosit\u00e0.\nLa gag della bibita al bar \u00e8 stata copiata a un'altra comica di Stanlio e Ollio, intitolata \"Gli uomini sposati devono andare a casa?\" (\"Should married men go home?\"), cortometraggio muto girato nel 1928. Verr\u00e0 in seguito rifatta da Gianni e Pinotto nel film \"Razzi volanti\" del 1942."}
{"id": "1319319", "revid": "767487", "url": "https://it.wikipedia.org/wiki?curid=1319319", "title": "Comune distrettuale di \u0160irvintos", "text": "Il comune distrettuale di \u0160irvintos \u00e8 uno dei 60 comuni della Lituania, situato nella regione dell'Auk\u0161taitija."}
{"id": "1319321", "revid": "124123", "url": "https://it.wikipedia.org/wiki?curid=1319321", "title": "Mirso", "text": "Dopo la morte del padre Aliatte I, nel 745 a.C., gli succedette al trono, regnando fino al 733 a.C. Suo successore fu il figlio Candaule, destinato ad essere l'ultimo sovrano eraclide della Lidia."}
{"id": "1319322", "revid": "110157", "url": "https://it.wikipedia.org/wiki?curid=1319322", "title": "Comune distrettuale di Tel\u0161iai", "text": "Il comune distrettuale di Tel\u0161iai \u00e8 uno dei 60 comuni della Lituania, situato nella regione della Samogizia."}
{"id": "1319324", "revid": "110157", "url": "https://it.wikipedia.org/wiki?curid=1319324", "title": "Breve corso di psicoanalisi", "text": "Breve corso di psicoanalisi \u00e8 un sintetico ma esauriente compendio sui concetti fondamentali della classica teoria psicoanalitica. \u00c8 di facile lettura e non richiede un particolare retroterra culturale psicoanalitico ed \u00e8 una base indispensabile per qualsiasi studio. Scritto da Charles Brenner negli anni 1960 e pubblicato in Italia nel 1967, \u00e8 un testo tuttora valido, adottato in tutte le scuole mediche americane.\nNel primo capitolo vengono prese in esame le due ipotesi fondamentali della psicoanalisi che sono il determinismo psichico e la presenza dell'inconscio. Nel secondo capitolo vengono esaminate le pulsioni sessuali, mentre nel terzo, quarto e quinto capitolo si parla dell'apparato psichico. Nel sesto capitolo si parla\ndelle paraprassie e dei motti di spirito, nel settimo dei sogni, mentre nell'ottavo capitolo viene presa in esame la psicopatologia."}
{"id": "1319325", "revid": "594360", "url": "https://it.wikipedia.org/wiki?curid=1319325", "title": "Morte da ventilatore", "text": "La morte da ventilatore \u00e8 una leggenda metropolitana originatasi nella Corea del Sud e diffusa in altri paesi dell'Estremo Oriente.\nDescrizione dei fatti.\nLa superstizione vuole che un ventilatore elettrico, se lasciato in funzione di notte in una stanza chiusa, possa provocare la morte delle persone che vi si trovano all'interno.\nQuesta leggenda \u00e8 cos\u00ec diffusa che spesso i ventilatori venduti in Corea del Sud sono forniti di un sistema di controllo a tempo che spegne il ventilatore dopo un certo numero di minuti e di indicazioni nei manuali d'uso che mettono in guardia dall'uso notturno dell'elettrodomestico.\nOgni estate in Corea del Sud i giornali danno molto risalto ai numerosi presunti casi di decessi dovuti ai ventilatori lasciati inavvertitamente in funzione durante il sonno."}
{"id": "1319328", "revid": "3689", "url": "https://it.wikipedia.org/wiki?curid=1319328", "title": "Vil\u0101yet-e faqih", "text": ""}
{"id": "1319329", "revid": "1305772", "url": "https://it.wikipedia.org/wiki?curid=1319329", "title": "Paradroid", "text": "Paradroid \u00e8 un videogioco sparatutto e rompicapo fantascientifico realizzato per il computer Commodore 64 da Graftgold nel 1985 e pubblicato da Hewson. Un remake, chiamato \"Paradroid 90\", \u00e8 stato realizzato nel 1990 per i computer a 16 bit.\nModalit\u00e0 di gioco.\nIl gioco \u00e8 ambientato in una nave spaziale vista con una prospettiva dall'alto. La nave consiste in numerose stanze e livelli, ognuno popolato da droidi ostili. Il giocatore, che controlla un droide speciale chiamato \"influence device\", ossia \"dispositivo di controllo\", deve distruggere tutti gli altri droidi all'interno della nave. Ogni droide, compreso quello controllato dal giocatore, \u00e8 rappresentato da una sfera che gira intorno a un numero di tre cifre. Il numero corrisponde allo status del droide, pi\u00f9 questo \u00e8 alto pi\u00f9 il droide sar\u00e0 difficile da distruggere. Il numero del droide controllato dal giocatore \u00e8 inizialmente 001, il pi\u00f9 basso. Oltre che distruggere i droidi nemici con il laser in dotazione, 001 deve evolversi assorbendo i poteri e lo status degli avversari. Questo avviene collegandosi con gli altri droidi e sconfiggendoli in un duello, una sorta di minigioco dove 001 deve appropriarsi di un maggiore numero di porte logiche e rubare l'identit\u00e0 dell'avversario. Dopo un duello, quale che ne sia l'esito, il droide eventualmente occupato da 001 viene distrutto. Se 001 prevale su un altro droide, si appropria del numero e dei poteri del nemico appena sconfitto. Nel caso sia il droide del giocatore a perdere sar\u00e0 esso a essere distrutto, oppure regredir\u00e0 al livello base nel caso avesse gi\u00e0 assimilato altri nemici.\nStoria.\n\"Paradroid\", ideato e programmato da Andrew Braybrook, autore di altre pietre miliari come \"Uridium\" e \"Gribbly's Day Out\", \u00e8 considerato uno dei pi\u00f9 grandi capolavori realizzati per il Commodore 64, nonostante la sua apparente semplicit\u00e0. Il libro \"The Commodore 64 book: 30th Anniversary Special\" lo mette al primo posto tra i migliori 25 giochi per Commodore 64.\nUna versione con grafica aggiornata, \"Heavy Metal Paradroid\", usc\u00ec successivamente sempre per Commodore 64. Una sua riedizione a basso costo nel 1989 otteneva ancora un giudizio del 97% da \"Zzap!\".\nIl gioco ebbe un celebre seguito su Commodore Amiga, Atari ST e Acorn Archimedes, intitolato \"Paradroid 90\" (o \"Paradroid 2000\" su Archimedes). Graftgold pubblic\u00f2 altri due giochi concettualmente simili, ma con scenario tridimensionale: \"Quazatron\" per ZX Spectrum e \"Magnetron\" per Commodore 64 e Spectrum. \"Paradroid\" venne anche incluso nella console C64 Direct-to-TV. Oggi sono disponibili cloni gratuiti per i pi\u00f9 diffusi sistemi operativi."}
{"id": "1319330", "revid": "154893", "url": "https://it.wikipedia.org/wiki?curid=1319330", "title": "Wis\u0101yat-i fuqah\u0101'", "text": ""}
{"id": "1319331", "revid": "2179737", "url": "https://it.wikipedia.org/wiki?curid=1319331", "title": "Esan", "text": "Gli Esan (si pronuncia ih-shan) sono un gruppo etnico che popola lo stato di Edo, nel sudovest della Nigeria.\nIl nome, secondo alcuni studiosi, fa riferimento all'emigrazione di un popolo del Regno del Benin, un antico regno nigeriano, da non confondere con l'attuale stato del Benin, che comprendeva vasti territori tra cui lo stesso territorio che forma oggi lo stato di Edo. Gli emigrati fuggirono dalla capitale Edo (oggi Benin City) e si stabilirono nella parte occidentale del regno dove presero il nome di E san fia (che nella lingua locale significa sono fuggiti) prima e di Esan poi. 'Ishan' invece \u00e8 la versione inglese del nome Esan, tuttora usata, il risultato della completa incapacit\u00e0 da parte dei coloni britannici di pronunciare correttamente il nome di questo gruppo etnico.\nA met\u00e0 del XV secolo Oba Ewuare il grande, sovrano del Regno del Benin, impose delle strettissime limitazioni alla libert\u00e0 dei suoi sudditi in segno di lutto per la morte di due suoi figli. Tale lutto sarebbe dovuto durare tre anni e comprendeva tra gli altri il divieto ad avere rapporti sessuali, di lavarsi, di suonare e di danzare.&lt;br&gt;Molti non si adattarono al severo regime e fuggirono verso est, unendosi ad altri Edo fuggiti in epoche precedenti.\nIl regno in breve si spopol\u00f2 e Oba Ewuare mosse guerra contro i fuggitivi occupando 201 villaggi e citt\u00e0, ma si rese conto che per mantenere l'ordine avrebbe dovuto usare la diplomazia. Convoc\u00f2 allora i leader dei territori non ancora conquistati e propose loro di diventare \"Onojie\", che significa re, di territori vassalli a cui avrebbe garantito appoggio in caso di disordini interni. \nEkperejie di Arrua, Alan di Ewohimi e Ijiebomen di Ekpoma sfidarono il rischio ed andarono all'incontro con Oba Ewuare di persona, mentre Okirare di Ohordua, suo fratello di Emu, Ede di Ubgoha ed il leader di Uromi inviarono dei loro rappresentanti. I convenuti furono premiati col titolo di Onojie, a scapito di chi li aveva inviati, e gli incidenti che ne seguirono furono soppressi con l'aiuto dell'Oba.\nIl potere di questi Onojie si \u00e8 tramandato ed ancora oggi esistono 35 clan Esan capeggiati ognuno da un Onojie, i 35 territori relativi ai clan fanno parte di 5 aree amministrative locali: quella ovest presieduta dagli Epkoma, quella centrale dagli Irrua, quella nordest dagli Uromi, quella sudest dagli Ubiaja e quella di Iguelben presieduta dagli stessi Iguelben.\nI confini degli Esan si estendono da Etsako a nord, a Benin City a est, da Agbor a sud-est, al Fiume Niger ad ovest. \nLa lingua parlata da ogni singolo clan \u00e8 differente da quella di altri clan, e per comunicare si usa un miscuglio composto da inglese pidgin, portoghese e lingue locali.\nGli Esan hanno avuto tra le loro file anche personaggi di spicco della societ\u00e0 nigeriana, tra cui alcuni comandanti militari e leader di partiti politici.\nIl termine Esan (Ishan) pu\u00f2 fare riferimento a:\n(1) il gruppo etnico; \n(2) una persona o collettivamente le persone che appartengono a questo gruppo etnico; \n(3) la lingua parlata degli Esan, derivante dal KWA, sottogruppo della famiglia linguistica del Niger-Congo che include le lingue parlate nelle regioni costiere dell'Africa occidentale.\n(4) vocaboli che fanno riferimento a Esan, ad esempio uro Esan (lingua Esan), ot\u1ecd Esan (madreterra Esan).\nCollegamenti esterni.\n "}
{"id": "1319332", "revid": "1104133", "url": "https://it.wikipedia.org/wiki?curid=1319332", "title": "Tutto a posto", "text": "Tutto a posto \u00e8 un album pubblicato dal gruppo musicale italiano Nomadi. Sebbene contenga pezzi inediti o pubblicati solo su 45 giri (e riarrangiati per essere inseriti nell'album), l'album fu pubblicato solo su musicassetta e Stereo 8 e non rientra nella discografia ufficiale del gruppo. "}
{"id": "1319334", "revid": "767487", "url": "https://it.wikipedia.org/wiki?curid=1319334", "title": "Evolution (film)", "text": "Evolution \u00e8 un film del 2001 diretto da Ivan Reitman, prodotto dalla The Montecito Picture Company, distribuito in Italia dalla Columbia Pictures e nelle sale cinematografiche dal 6 luglio 2001.\nDal film \u00e8 stata tratta la serie animata \"Evolution\".\nTrama.\nUn meteorite cade in Arizona e porta forme di vita aliene che da piccoli batteri diventeranno micidiali mostri. Wayne Green (Seann William Scott) aspirante pompiere, mentre si esercita nel salvataggio delle persone negli incendi, vede il meteorite schiantarsi sul terreno ed avverte la polizia. Due insegnanti del Glen Canyon Community College, Ira Kane (David Duchovny) e Harry Phineas Block (Orlando Jones), vengono avvertiti poco dopo e subito cominciano ad indagare sul meteorite. Scendendo nel cratere creatosi nell'impatto, i due scoprono che solo da poche ore dallo schianto hanno cominciato a formarsi delle \"muffe\" attorno al masso.\nPrelevando un campione, vedono che la roccia inizia a \"sanguinare\". Dopo una spettrografia, Ira scopre delle piccole creature monocellulari che si riproducono a una velocit\u00e0 eccezionale. Facendo un'analisi si scopre che nel DNA di questi organismi ci sono 10 basi diverse, mentre in quello terrestre ce ne sono solo 4, inoltre a differenza degli organismi terrestri, questi organismi alieni sono a base di Azoto invece che Carbonio. Pochi minuti dopo la scoperta, gli organismi evolvono in creature pluricellulari, cambiamento che la vita terrestre ha impiegato milioni di anni a conseguire mentre per gli organismi alieni sono bastati solo pochi giorni.\nDopo le prime scoperte, i due scienziati decidono di ritornare nella caverna luogo dell'impatto insieme ad alcuni studenti, per procedere al recupero del meteorite, ma trovano oltre al meteorite gi\u00e0 le prime forme vita vermiformi, ed una primitiva atmosfera protettiva contro la normale aria terrestre.\nI due scienziati prelevano alcuni vermi con la loro atmosfera per poterli studiare pi\u00f9 attentamente. Giunti in laboratorio scoprono che i vermi si riproducono per mitosi.\nAlcuni giorni dopo i due scienziati si ripresentano sul luogo dello schianto ma lo trovano sequestrato dall'esercito, sezione medica.\nWayne Green intanto viene bocciato all'esame da pompiere e torna al suo vecchio lavoro di cameriere in un country club.\nDurante una festa notturna, mentre lavora come cameriere, il suo odioso capo porta una donna sua amante, al chiaro di luna su un campo da golf, ma dopo aver toccato l'acqua viene divorato da un enorme mostro che muore poco dopo. Wayne raccoglie il corpo del mostro e lo porta ai due scienziati. Ne rimangono esterrefatti e cercano di introdursi nel luogo dello scavo travestendosi da militari, rispettivamente come Tenente Colonnello e Soldato (Ira in passato aveva lavorato proprio per lo stesso settore dell'esercito, con il medesimo grado) ma vengono scoperti e allontanati.\nI mostri alieni continuano l'evoluzione e nel giro di qualche settimana pare possano arrivare a conquistare l'America. Il Generale Russell Woodman (Ted Levine) propone di distruggere la caverna dove si trova il meteorite con del napalm, ma poche ore prima dell'esplosione Harry scopre per caso che il fuoco catalizza gli alieni e ne comporta una crescita incontrollata. Ma \u00e8 troppo tardi: la bomba esplode e un gigantesco alieno nasce, spazzando gli altri restanti, e minaccia di distruggere la citt\u00e0 iniziando dopo pochi minuti gi\u00e0 a dividersi per mitosi.\nIn un momento di totale panico dello Stato, gli scienziati, l'aspirante pompiere Wayne ed in particolare i fratelli Donalds (studenti non certo brillanti di Ira) trovano il modo di distruggere il mostro: il selenio \u00e8 l'elemento chimico che pu\u00f2 essere mortale per l'alieno a base di azoto come l'arsenico \u00e8 mortale per l'uomo e le forme di vita basate sul carbonio. Riempiono un'autopompa con shampoo antiforfora Head &amp; Shoulders contenente questo elemento come principio attivo e partono per distruggere l'alieno.\nIn modo pittoresco e non privo di bad-humor alla fine riescono ad abbatterlo e a salvare il mondo.\nIl film si chiude con un simil spot dello shampoo Head &amp; Shoulders."}
{"id": "1319335", "revid": "287204", "url": "https://it.wikipedia.org/wiki?curid=1319335", "title": "Guill\u00e9n de Castro", "text": "\u00c8 considerato il pi\u00f9 importante rappresentante della scuola valenciana della fine del XVI secolo e uno dei pi\u00f9 famosi seguaci di Lope de Vega, nella corrente detta della \"commedia nuova\".\nHa pubblicato 26 commedie e gli sono attribuite altre 9 opere drammatiche. La sua fama \u00e8 legata a \"Las mocedades del Cid\", scritta tra il 1605 e il 1615, basata sui \"romances\" scritti a proposito della storia del Cid. \"Las mocedades\" \u00e8 stata ripresa anche da Pierre Corneille nel suo \"Le Cid\" del 1636."}
{"id": "1319341", "revid": "110157", "url": "https://it.wikipedia.org/wiki?curid=1319341", "title": "Comune urbano di Vilnius", "text": "Il comune urbano di Vilnius \u00e8 uno dei 60 comuni (o \"municipalit\u00e0\") della Lituania, situato al centro della Contea di Vilnius, a sua volta inclusa quasi interamente nella regione storica della Dz\u016bkija.\nLa municipalit\u00e0 di Vilnius \u00e8 suddivisa in 21 distretti urbani (in lituano seni\u016bnijos):"}
{"id": "1319344", "revid": "228587", "url": "https://it.wikipedia.org/wiki?curid=1319344", "title": "Comune distrettuale di Utena", "text": "Il comune distrettuale di Utena \u00e8 uno dei 60 comuni della Lituania, situato nella regione dell'Auk\u0161taitija.\nParte del parco nazionale dell'Auk\u0161taitija rientra in quest\u2019areale.\nAmministrazione.\nCentri principali.\nCos\u00ec si configura la ripartizione dei distretti:\nGli insediamenti pi\u00f9 popolosi dell\u2019area dimensioni maggiori (2001): \nSeni\u016bnijos.\nIl comune distrettuale di Utena \u00e8 formato da 10 \"seni\u016bnijos\". La principale \u00e8 quella di Utena:"}
{"id": "1319345", "revid": "110157", "url": "https://it.wikipedia.org/wiki?curid=1319345", "title": "Comune distrettuale di Ukmerg\u0117", "text": "Il comune distrettuale di Ukmerg\u0117 \u00e8 uno dei 60 comuni della Lituania, situato nella regione dell'Auk\u0161taitija."}
{"id": "1319348", "revid": "110157", "url": "https://it.wikipedia.org/wiki?curid=1319348", "title": "Comune distrettuale di Var\u0117na", "text": "Il comune distrettuale di Var\u0117na \u00e8 uno dei 60 comuni della Lituania, situato nella regione della Dz\u016bkija."}
{"id": "1319355", "revid": "110157", "url": "https://it.wikipedia.org/wiki?curid=1319355", "title": "Comune distrettuale di Vilkavi\u0161kis", "text": "Il comune distrettuale di Vilkavi\u0161kis \u00e8 uno dei 60 comuni della Lituania, situato nella regione della Sudovia."}
{"id": "1319356", "revid": "436907", "url": "https://it.wikipedia.org/wiki?curid=1319356", "title": "Love Kills (Freddie Mercury)", "text": "Love Kills \u00e8 un singolo del cantautore britannico Freddie Mercury, pubblicato il 10 settembre 1984 come unico estratto dalla colonna sonora del film \"Metropolis\".\nDescrizione.\nScritta dallo stesso Mercury e dal compositore italiano Giorgio Moroder, \"Love Kills\" fece la sua prima apparizione nella riedizione del film di fantascienza \"Metropolis\", diretto da Fritz Lang nel 1927, e riproposto dallo stesso Moroder colorato e musicato con il titolo \"Giorgio Moroder Presents Metropolis\".\nIl brano \u00e8 di fatto il primo singolo ufficiale da solista di Freddie Mercury e apparve per la prima volta nell'album postumo \"The Freddie Mercury Album\" del 1992, oltre che negli altri album tributo al cantante: \"Freddie Mercury Solo Collection\" (2000) e \"\" (2006).\nNel 2006 i Sunshine People realizzarono un remix di \"Love Kills\" che fu pubblicato come singolo in vari paesi europei.\nVersione dei Queen.\nNel 2014 i Queen, in occasione della pubblicazione della raccolta \"Queen Forever\", hanno reso disponibile una versione inedita del brano rielaborata da Brian May e Roger Taylor in forma ballata e intitolata \"Love Kills - The Ballad\"."}
{"id": "1319366", "revid": "599013", "url": "https://it.wikipedia.org/wiki?curid=1319366", "title": "Andrej \u010cerkasov", "text": "Biografia.\n\u010cerkasov s'impose all'attenzione mondiale come fenomeno del tennis junior. Nel 1987, era il numero 3 della classifica mondiale junior.\nDivenne professionista nel 1988 e nel 1990 vinse il suo primo torneo di singolo alla Kremlin Cup di Mosca sconfiggendo Tim Mayotte in finale con il punteggio di 6-2, 6-1. Raggiunse inoltre i quarti di finale degli Australian Open e US Open nel 1990.\nIl 1991 vide \u010cerkasov difendere con successo il titolo conquistato l'anno precedente alla Kremlin Cup title, contro Jakob Hlasek vincendo 7-6, 3-6, 7-6; nello stesso anno occupava la posizione numero 13 della classifica ATP.\nNel 1992, \u010cerkasov approd\u00f2 ai quarti di finale degli Open di Francia e vinse la medaglia di bronzo nel singolo maschile alle Olimpiadi di Barcellona in Spagna.\nNel 1993, sconfisse a Tel Aviv, in 3 ore e 54 minuti, l'italiano Andrea Gaudenzi per 6-7, 7-6, 7-5 nei quarti di finale.\nLe due vittorie alla Kremlin Cup furono in sostanza le uniche sue vittorie di peso.\n\u010cerkasov si \u00e8 ritirato dal tennis professionistico nel 2000: i suoi guadagni complessivi ammontarono a 2.259.875 di dollari."}
{"id": "1319374", "revid": "123307848", "url": "https://it.wikipedia.org/wiki?curid=1319374", "title": "Luigi Corvaglia", "text": "Biografia.\nLuigi Corvaglia ha operato soprattutto in tre campi: nella Filosofia del Rinascimento, nel Teatro e nella Letteratura Narrativa, pubblicandone a suo tempo i risultati.\nTra i lavori teatrali meritano di essere ricordate le commedie:\"La casa di Seneca\" (1926); \"Rondini\" (1928); \"Tantalo\" (1929); \"Santa Teresa e Aldonzo\" (1931).\nTra gli studi filosofico-scientifici si distinguono per vastit\u00e0 e profondit\u00e0 i volumi \"Le opere di Giulio Cesare Vanini e le loro fonti\" (1933-34) e \"Vanini - Edizioni e plagi\", risposta polemica condotta contro le veementi critiche ricevute da Guido Porzio.\nNel 1936 pubblica il romanzo \"Finibusterre\", trasfigurazione quasi sacra della sua amata terra e del popolo del Basso Salento, ch'egli incitava - con ogni mezzo, anche se spesso travisato e intralciato e persino calunniato - a crescere, per migliorare materialmente e moralmente. Il romanzo fu ben accolto dalla critica. Benedetto Croce, a cui Corvaglia lo aveva dedicato, rimarc\u00f2 \"lo sfondo storico rappresentato in modo assai vigoroso\" e il \"trattamento dei caratteri e degli effetti\". Con maggiore puntualit\u00e0 Annibale Pastore (gi\u00e0 suo professore all'Universit\u00e0 di Torino) gli confidava di sentire emergere nella sua mente, attraverso figure e temi del romanzo, ricordi sepolti, \"struggente malinconia\", un mondo molto simile a quello del Manzoni, \"anch'esso celato alla superficie, soffuso d'ironia-limite\", e tuttavia turbato da altri affascinanti caratteri, quali: \"il sorprendente realismo, la perfetta armonia, l'effusione poetica, l'occhio acuto e sicuro, che scruta l'animo umano fin nelle pi\u00f9 remote pieghe\".\nDal 1936 fino alla morte si dedica totalmente, per un trentennio intero, allo studio del pensiero del Rinascimento, animato dal bisogno di \"trarre alla luce obliterate sorgive\", e percorrendo il movimento (spesso alquanto sconosciuto) della filosofia europea, che dal Rinascimento risale fino al Medio Evo.\nDal 1943 al 1946 s'apre nella sua vita uno spiraglio di fiducia verso gli \"uomini impegnati\", e si presta - \"doverosamente\" secondo la sua fede politica - all'attivit\u00e0 politica, accogliendo e votandosi alla cultura mazziniana, cui rimane fedele sin dagli anni della prima giovinezza. \u00c8 di questo periodo la pubblicazione, tra l'altro, dei Quaderni Mazziniani: \"Noi Mazziniani\", \"Mazzini ed il Partito di Azione\", \"L'Acherontico retaggio\", \"Il Partito Repubblicano italiano\", il discorso \"Ai giovani\", la conferenza (edita da Laterza) su Giuseppe Mazzini.\nDopo la proclamazione della Repubblica Italiana, per\u00f2, si allontana da ogni azione politica, ritenendola del tutto estranea e lontana dall'ideale da lui vagheggiato e sperato. Si trasferisce a Roma, nell'ambiente culturale a lui pi\u00f9 consono, ritornando agli studi tra i suoi libri, dove soltanto sente di vivere senza alcun compromesso, in assoluta libert\u00e0.\nOpere postume.\nAl lavoro dell'ultimo ventennio si deve il proseguimento degli studi vaniniani, con la stesura di un terzo, quarto e quinto volume, pubblicati postumi a cura della figlia Maria. Rimasta ancora inedita e inesplorata rimane, invece, la monografia di Giulio Cesare Scaligero, un lavoro di \"speleologia dottrinaria\", come egli stesso amava dire e come lasci\u00f2 scritto. Luigi Corvaglia si spense proprio quando il traguardo era gi\u00e0 vicino. Dovrebbe aver ultimato anche una monografia su Gerolamo Cardano, ma anche questa andrebbe posta tra gli inediti. Ancora oggi, a 50 anni di distanza dalla sua scomparsa, il problema degli inediti resta aperto e forse lontano dalla soluzione.\nNel 2016, in occasione del 50\u00ba anniversario della morte del letterato-filosofo, su iniziativa dell'Amministrazione Comunale di Melissano, \u00e8 stato avviato un \"Biennio di Studio dell'opera di Luigi Corvaglia\" (2017-2019), al fine di approfondirne e divulgarne la conoscenza. Alla realizzazione del progetto collaborano, come protagonisti, anche l'Amministrazione Provinciale di Lecce, l'Universit\u00e0 degli Studi del Salento e l'Istituto Comprensivo Statale di Melissano, che chiuderanno il biennio dei lavori, organizzando nell'aprile 2019 il \"1\u00ba Convegno Nazionale di Studio su Luigi Corvaglia\", al fine di dibattere argomenti di particolare interesse presenti nella sua opera. A tale riguardo si sta gi\u00e0 operando non solo sul piano della ricerca specialistica e accademica, ma anche sulla promozione d'iniziative, che coinvolgano biblioteche e settori culturali degli Enti Locali, creando opportunit\u00e0 per sviluppare in maniera articolata e organica la ricognizione e la valorizzazione del patrimonio culturale salentino in generale e melissanese in particolare, lasciato in eredit\u00e0 da Luigi Corvaglia."}
{"id": "1319375", "revid": "1745361", "url": "https://it.wikipedia.org/wiki?curid=1319375", "title": "\u1e5at\u00fa", "text": "\u1e5at\u00fa nel sanscrito vedico si riferisce ad un tempo fissato o designato, in particolare il tempo adatto per il sacrificio (yaj\u00f1a) o rituale nella religione vedica. La parola \u00e8 cos\u00ec usata nel Rig Veda, lo Yajurveda e il Atharvaveda. Nel sanscrito classico, si riferisce a un'epoca o un periodo, in particolare a una delle sei stagioni dell'anno, Vasanta \"primavera\", Grishma \"la stagione calda\", Varshas (f. pl.) \"la stagione delle piogge\", Sharada \"autunno\", Hemanta \"inverno\"; e Shishira \"la stagione fredda\", o il ciclo mestruale.\n\u00c8 anche il nome di un Rishi e del dodicesimo Manu."}
{"id": "1319381", "revid": "486946", "url": "https://it.wikipedia.org/wiki?curid=1319381", "title": "Marina sovietica", "text": ""}
{"id": "1319382", "revid": "74173", "url": "https://it.wikipedia.org/wiki?curid=1319382", "title": "Repubblica sovietica di Naissaar", "text": ""}
{"id": "1319383", "revid": "298055", "url": "https://it.wikipedia.org/wiki?curid=1319383", "title": "So che mi perdonerai", "text": "So che mi perdonerai \u00e8 un album raccolta dei Nomadi del 1971 pubblicato solamente in formato musicassetta. Contiene dieci brani gi\u00e0 presenti nell'album precedente, \"Mille e una sera\", con l'aggiunta di due brani, \"Per quando \u00e8 tardi\", gi\u00e0 pubblicato sull'album \"I Nomadi\" del 1968, e \"L'auto corre lontano\", pubblicato come b-side di un singolo nel 1969."}
{"id": "1319385", "revid": "767487", "url": "https://it.wikipedia.org/wiki?curid=1319385", "title": "Gigolos on Parole", "text": "Gigolos On Parole \u00e8 il primo album dei Nasty Idols, uscito nel 1989 per l'Etichetta discografica HSM Records."}
{"id": "1319386", "revid": "892776", "url": "https://it.wikipedia.org/wiki?curid=1319386", "title": "I Tre Tenori", "text": "I Tre Tenori \u00e8 stato un trio vocale composto dagli spagnoli Pl\u00e1cido Domingo, Jos\u00e9 Carreras e l'italiano Luciano Pavarotti attivo tra il 1990 e il 2007.\nStoria.\nIl trio aveva iniziato la collaborazione in occasione di un concerto alle antiche Terme di Caracalla a Roma, tenutosi alla vigilia della finale dei Mondiali di calcio Italia '90, il 7 luglio 1990, con Zubin Mehta impegnato a dirigere l'Orchestra del Maggio Musicale Fiorentino e l'Orchestra del Teatro dell'Opera di Roma. In un concerto a Modena, ha partecipato anche Michael Jackson. L'idea del concerto era stata del produttore e manager italiano Mario Dradi, per raccogliere fondi per la fondazione di Carreras e anche come un modo, per i suoi colleghi Domingo e Pavarotti, di dare al primo un bentornato amichevole nel mondo operistico dopo la sua battaglia vinta contro la leucemia.\nI tre artisti hanno cantato insieme dopo tale occasione in numerosi concerti, come al Grand Th\u00e9\u00e2tre de Monte Carlo per beneficenza ed al Dodger Stadium a Los Angeles in occasione della finale per i Mondiali di calcio Stati Uniti 1994, allo Stadio Olimpico di Tokyo, al Wembley Stadium di Londra, al Ernst Happel Stadion, al Giants Stadium, allo stadio Ullevi, all'Olympiastadion di Monaco di Baviera, al Rheinstadion ed al BC Place diretti da James Levine nel 1996, al Rogers Centre, al Melbourne Cricket Ground, al Sun Life Stadium, allo Stadio Alberto Braglia per beneficenza ed al Camp Nou nel 1997, al Teatro Real per beneficenza ed al Champ de Mars, sotto la Torre Eiffel a Parigi durante Francia '98 e a Yokohama durante l'edizione del 2002. \nHanno inoltre cantato in altre citt\u00e0 del mondo come Detroit e Pretoria, di solito in grandi stadi od in grandi luoghi all'aperto come il Tokyo Dome, al Wiener Konzerthaus ed al SAP Center at San Jose nel 1999 ed al Mandalay Bay Resort and Casino, al Verizon Center, al FirstEnergy Stadium, allo Stadio C\u00edcero Pompeu de Toledo ed allo United Center per beneficenza nel 2000, allo Stadio olimpico di Seul ed alla Citt\u00e0 Proibita nel 2001, al Xcel Energy Center nel 2002 ed all'Universit\u00e0 statale dell'Ohio nel 2003. \nIn alcuni casi, tali concerti sono stati organizzati per celebrare o solennizzare eventi specifici, come nel caso della riapertura dei bagni termali al Royal Crescent di Bath nel 2003, dopo un'inattivit\u00e0 durata circa trent'anni, alcuni dei concerti sono stati organizzati dal produttore ungherese Tibor Rudas.\nI concerti hanno avuto un enorme successo commerciale, seguiti da una serie di incisioni che si sono rivelate dei best seller, tra cui \"Carreras - Domingo - Pavarotti: i Tre Tenori in Concerto\" (The Three Tenors in Concert che detiene il Guinness World Records per l'album best seller di musica classica),\"The 3 Tenors in Concert 1994\", \"I Tre Tenori: Parigi 1998\" con l'Orchestre de Paris diretta da Levine visto da 150.000 spettatori (terza posizione in Germania (rimanendo in classifica 18 settimane), sesta in Francia, ottava in Austria ed in Vallonia in Belgio e decima in Svizzera e Nuova Zelanda vincendo 4 dischi d'oro con il CD ed il disco di platino e 2 dischi d'oro con il video), \"I Tre Tenori Natale\" e \"Il meglio dei Tre Tenori\". Zubin Mehta ha diretto le esibizioni nel 1990 e nel 1994.\nIl loro repertorio comprendeva principalmente le arie d'opera, ma anche brani del Teatro di Broadway e perfino della musica pop. Tra le arie pi\u00f9 gettonate, \"Nessun dorma\" tratta dalla \"Turandot\" di Puccini e la canzone napoletana \"'O sole mio\".\nIl successo della formula ha portato a diverse imitazioni, quali gli Irish Tenors, i Tenor Australis, i Three Canadian Tenors, i Ten Tenors, Three Tenors and a Soprano, i Three Sopranos, Three Mo' Tenors ed infine i Three Chinese Tenors. Nell'anno 2000, Joe Mantegna, George Hamilton e Danny Aiello hanno interpretato tre artisti nel film commedia OFF-KEY, vagamente ispirato ai tre tenori.\nUn loro concerto era in programma per l'inaugurazione del Forum Universale della Cultura, a Monterrey, in Messico. Pavarotti non ha potuto partecipare per una malattia, cos\u00ec il concerto si tenne in sua assenza il 4 giugno 2005. Un altro concerto era in programma per i Giochi Olimpici di Pechino 2008 con grande soddisfazione da parte dei tre che avrebbero calcato il palco nella Citt\u00e0 Proibita.\nIl 6 settembre 2007, Pavarotti \u00e8 morto in seguito ad un tumore.\nCritiche.\nIl successo ha anche portato ad un pronunciamento dell'antitrust da parte della Federal Trade Commission statunitense contro la Warner Bros. e la Vivendi Universal. Si \u00e8 dimostrato che le stesse avevano costituito un cartello per non pubblicizzare o offrire degli sconti sugli album del concerto di Roma (pubblicato dalla PolyGram, in seguito acquisita da Vivendi) e di quello di Los Angeles (pubblicato dalla Warner Bros.) in modo da proteggere le vendite dell'album pubblicato congiuntamente e relativo al concerto di Parigi."}
{"id": "1319387", "revid": "1658", "url": "https://it.wikipedia.org/wiki?curid=1319387", "title": "Tre Tenori", "text": ""}
{"id": "1319390", "revid": "1305772", "url": "https://it.wikipedia.org/wiki?curid=1319390", "title": "Lingue kwa", "text": "Le lingue kwa sono un sottogruppo della famiglia linguistica del Niger-Congo, ramo Volta-Congo ed includono le lingue parlate nelle regioni costiere dell'Africa occidentale: akan, ewe, twi. sono parlate nelle coste dell'Africa occidentale, dalla Costa d\u2019Avorio alla Nigeria, da pi\u00f9 di venti milioni di persone.\nL'Akan e l'Ewe, sono le lingue pi\u00f9 diffuse del Ghana.\nClassificazione.\nSono state classificate da Greenberg (1963).&lt;br&gt;\nSecondo Ethnologue.com, in tutto le lingue appartenenti al gruppo sono 79 e vengono divise in due gruppi principali denominati: \"Lingue della sponda sinistra\" e \"Lingue nyo\", ulteriormente suddivisi:\n(tra parentesi tonde il numero di lingue di ogni gruppo e la zona dove vengono parlate)&lt;br&gt;\n[tra parentesi quadre il codice di classificazione internazionale linguistico]\nCollegamenti esterni.\nEthnologue.com-Classificazione lingue kwa"}
{"id": "1319398", "revid": "767487", "url": "https://it.wikipedia.org/wiki?curid=1319398", "title": "Cruel Intention", "text": "Cruel Intention \u00e8 il secondo album dei Nasty Idols, uscito nel 1991 per l'Etichetta discografica HSM Records."}
{"id": "1319401", "revid": "24823", "url": "https://it.wikipedia.org/wiki?curid=1319401", "title": "Ira Furstenberg", "text": ""}
{"id": "1319407", "revid": "1776051", "url": "https://it.wikipedia.org/wiki?curid=1319407", "title": "Vicious (Nasty Idols)", "text": "Vicious \u00e8 il terzo album dei Nasty Idols, uscito nel 1993 per l'Etichetta discografica HSM Records."}
{"id": "1319412", "revid": "392652", "url": "https://it.wikipedia.org/wiki?curid=1319412", "title": "Massimo Boario", "text": "Con un repertorio di oltre 200 composizioni per complesso bandistico, su un totale di 580 opere, Massimo Boario \u00e8 considerato tra i massimi compositori piemontesi di musica bandistica del novecento.\nFin da piccolo mostr\u00f2 attitudine verso la musica, ma le sue condizioni economiche non gli permisero di frequentare il Conservatorio come egli avrebbe voluto. Inizi\u00f2 la carriera musicale da bambino suonando il clarinetto nella banda del suo paese. A tredici anni era gi\u00e0 primo clarinetto nella banda e intanto iniziava a scrivere le sue prime melodie: piccole composizioni di carattere popolare come ballabili, marce, che tuttavia gi\u00e0 mostravano un'autentica predisposizione alla musica ed una vena \u201clirico \u2013 popolare\u201d che caratterizzer\u00e0 tutta la sua successiva vastissima produzione musicale. A quindici anni i suoi ballabili (valzer, mazurche, polke, tanghi) erano regolarmente eseguiti non solo dalla banda di Murisengo ma anche dalle altre bande della zona. \u00c8 d'obbligo ricordare che in quel periodo fonografi e radio erano quasi inesistenti e in quel contesto la banda aveva la funzione unica ed importantissima di diffondere la musica in tutte le manifestazioni popolari; in particolare i \u201cballabili\u201d erano le musiche pi\u00f9 richieste. Intanto il giovane Massimo Boario continuava, sostanzialmente come autodidatta (prese qualche lezione di contrappunto), lo studio della musica ed in particolare della composizione.\nBen presto la sua arte oltrepass\u00f2 le verdi colline del Monferrato: nel 1907, \u201cIl Concerto\u201d, giornale di musica per mandolino e chitarra, pubblicava una sua composizione dal titolo \u201cPalmira\u201d vincitrice di un concorso, definita dal cronista: Oggi questa polka \u00e8 conservata presso il \u201cMuseo delle melodie per mandolino\u201d a Nagoya in Giappone\" insieme ad altre due polke per mandolino composte successivamente.\nLa sua arte per\u00f2 non gli era sufficiente per vivere e cos\u00ec espatri\u00f2: chiamato da un amico, and\u00f2 a Ginevra con un contratto che lo leg\u00f2 come clarinettista alla banda municipale svizzera per due anni; nel frattempo divent\u00f2 direttore della banda musicale italiana \"La Libert\u00e0\" a Ginevra.Tornato a Murisengo, inizi\u00f2 un periodo di febbrile lavoro: di giorno lavorava nella \"bottega\" di ciclista, per potersi mantenere e di sera percorreva in bicicletta decine di chilometri per andare a far scuola di musica e al tempo stesso per fondare nuove bande. \u00c8 proprio in quei viaggi che conobbe a Cortiglione (una piccola frazione di Robella d\u2019Asti nel Monferrato), la sua futura moglie: Silvia Balzola. Nel 1924 si trasfer\u00ec a Torino con la famiglia, dove vivr\u00e0 il resto della sua vita. A Torino acquist\u00f2 un avviato negozio di strumenti musicali in via Bertola che divenne un importante punto di ritrovo per la cultura musicale torinese e che gli assicur\u00f2 la tranquillit\u00e0 economica necessaria per dedicarsi serenamente alla composizione; fond\u00f2 la Casa Editrice Musicale M. Boario tuttora in attivit\u00e0, collabor\u00f2 con il Conservatorio di Torino per diffondere la cultura musicale bandistica e fond\u00f2 alcune bande musicali. Nel frattempo le sue composizioni per banda erano note in tutta Italia, edite dalle principali Case Editrici specializzate nel settore oltre che ovviamente dalla sua Casa Editrice. I ballabili di Massimo Boario erano regolarmente trasmessi alla radio e venivano stampati sui dischi. Scrisse anche canzoni cantate da affermati cantanti dell'epoca. Le sue marce, in particolare, erano il \u201cfiore all'occhiello\u201d della bande piemontesi che eseguivano praticamente tutto il suo repertorio bandistico. I suoi brani per banda erano eseguiti in tutta Italia e in Svizzera. Verso la fine della vita risult\u00f2 essere il secondo compositore a Torino per l'ammontare dei diritti d'autore versati dalla Societ\u00e0 Italiana degli Autori ed Editori. Dopo la seconda guerra mondiale Massimo Boario si dedic\u00f2 principalmente alla musica sacra componendo una \u201cMissa Regina Pacis\u201d e un Requiem.\nMassimo Boario mor\u00ec a Torino il 2 agosto 1956; poche ore prima aveva commentato a lungo con un orchestrale della RAI la bont\u00e0 di un clarinetto che gli era arrivato da Parigi. Il clarinetto dunque aveva iniziato la sua attivit\u00e0 musicale e concluso la sua vita terrena.\nCatalogo.\nIn totale nel suo catalogo figurano 580 opere tra le quali la musica per banda occupa un posto rilevante e di grande importanza artistica con circa 233 opere. Nella sua ampia produzione si inseriscono anche svariate musiche da ballo per singoli strumenti a fiato e orchestrine, brani per strumenti a plettro, alcune canzoni e due composizioni sacre.Tra le sue composizioni per banda merita ricordare la celebre marcia \"Monviso\" tuttora tra le marce pi\u00f9 popolari e suonate dalle bande di tutta Italia, anche grazie alla recente riedizione avvenuta nel 1996 da parte delle Edizioni M. Boario sotto la guida del nipote Davide Boario, anch'egli sensibile compositore oltre che editore. Portata all'estero dalle bande italiane, \"Monviso\" \u00e8 ora suonata con successo anche in Francia.\nCommemorazioni.\nNel 1976, in ricordo del ventesimo anniversario della sua scomparsa si diedero convegno a Castellamonte nella Rotonda Antonelliana le Bande di Ivrea, Palazzo Canavese, Castellamonte (vedi Associazione Filarmonica Castellamonte - Scuola di Musica \"Francesco Romana\"), e sotto la guida del Maestro Mario Nubola, eseguirono diverse composizioni di Massimo Boario. \nQuando nel 1980 si comp\u00ec il centenario della sua nascita, il suo paese natale commemor\u00f2 il suo illustre concittadino, ribattezzato dal giornale locale \u201cIl cigno di Murisengo\u201d, dedicandogli una piazza, a testimonianza dell'affetto e della stima di cui quest'autore seppe circondarsi sia nel passato che nel presente. All'evento parteciparono la Rai, che realizz\u00f2 un servizio sul terzo canale regionale dedicato alla figura del compositore, e diverse bande musicali che suonarono i suoi brani. Nel 1987, con delibera n. 39, il consiglio comunale di Murisengo istituisce la composizione musicale \u201cMonviso\u201d di Massimo Boario inno ufficiale del comune di Murisengo.\nNel 2006, in ricordo dei cinquant'anni dalla sua scomparsa, la figura del Maestro \u00e8 stata ricordata dall'ANBIMA TORINO (Associazione Nazionale Bande Italiane Musicali Autonome) e dalla Casa Editrice M. Boario con una serie di importanti manifestazioni, tra le quali l'apposizione di una targa commemorativa da parte del Sindaco di Murisengo sulla casa natia del compositore, un concorso di composizione di una marcia per banda, una conferenza\u00a0\u2013 concerto presso il Teatro San Giuseppe a Torino con la partecipazione della prestigiosa Fanfara della Brigata Alpina Taurinense, del musicologo Marino Anesa, del Cav. Piero Cerutti, del Coro Vocincanto e della pianista M. Martello; un raduno bandistico con otto bande musicali in Piazza Castello a Torino, dirette dal nipote di Massimo Boario, Davide Boario, ed infine con diversi concerti bandistici (sia a Torino che a Murisengo) sotto il patrocinio del Comune di Torino, la Provincia di Torino, la Regione Piemonte, il Comune di Murisengo."}
{"id": "1319419", "revid": "1776051", "url": "https://it.wikipedia.org/wiki?curid=1319419", "title": "Heroes for Sale", "text": "Heroes for Sale \u00e8 il quarto album dei Nasty Idols, uscito nel 2002 per l'Etichetta discografica Perris Records."}
{"id": "1319423", "revid": "834", "url": "https://it.wikipedia.org/wiki?curid=1319423", "title": "Pk2", "text": ""}
{"id": "1319428", "revid": "79968", "url": "https://it.wikipedia.org/wiki?curid=1319428", "title": "Galleria degli Uffizi di Firenze", "text": ""}
{"id": "1319435", "revid": "38120", "url": "https://it.wikipedia.org/wiki?curid=1319435", "title": "Gigolos On Parole", "text": ""}
{"id": "1319449", "revid": "123177991", "url": "https://it.wikipedia.org/wiki?curid=1319449", "title": "Telecapri News", "text": "Telecapri News (detta anche TCN) \u00e8 una delle reti televisive appartenenti al gruppo Telecapri.\nStoria.\nTCN-TeleCapriNews \u00e8 nata nel 1990, come prima emittente locale in Italia \"all news\" di qualit\u00e0. In analogico, irradiava i propri programmi sulle frequenza 53 e 27 per le province di Napoli e Caserta, sulla 59 per Avellino, e sulle 61 e 35 per la provincia di Salerno. Attualmente, in digitale, \u00e8 trasmessa nel mux di TeleCapri (UHF 41) ed \u00e8 visibile sul canale 185 del telecomando (LCN) (in precedenza al canale 74 occupato dalla stessa fascia di TeleCapri Sport).\nNegli anni 90 e nei primi anni 2000 erano molto seguiti: lo storico tg \"Via Telex\", in onda ad ogni punto ora, i tg economici del \"Sole 24 ore\" e de \"Il Denaro\" alla cui conduzione si alternavano Teresa Iaccarino, Raffaella Falco, Francesco Pezzella, Giuseppe Porzio e Carmine Primavera. Il palinsesto prevedeva anche trasmissioni quotidiane di approfondimento tra cui \"Rapporto Napoli\" (curata nei primi anni dai giornalisti Dario Del Porto, Annarita d'Ambrosio, Roberto Ormanni e Giuseppe Caporaso e successivamente anche da Teresa Iaccarino), \"Rapporto Campania\", \"Rapporto Italia\" e \"Rapporto Internazionale\" in collaborazione con la CNN, \"Rapporto Sport\" curata da Paolo del Genio e ogni notte alle 00.15 \"Rotativa\" ovvero una rassegna stampa dei quotidiani locali in edicola il giorno seguente. Tra gli appuntamenti settimanali, oltre a \"Napoli pi\u00f9, Napoli meno\", vi erano anche rubriche dedicate al calcio e ad altri sport, al mondo del cinema e spettacolo, del lavoro, dell'artigianato, della scuola e dell'universit\u00e0. Verranno aggiunte in seguito le rubriche Rapporto Istituzioni, Focus, Rapporto Salute e infine Rapporto Spettacolo. Nella seconda met\u00e0 degli anni '90 venivano trasmessi anche i notiziari a cura dell'AdnKronos.\nAttualmente si segnalano: \nil \"TG Ora\" alla cui conduzione si alternano i giornalisti Raffaella Falco, Giuseppe Catuogno, Mauro Mantegazza e Venere Federico da Capri, mentre da Napoli, Antonello Gallo e Vincenzo Mele. \nUn doppio crawl in onda 24h con le principali notizie aggiornate in tempo reale dall'Italia (striscia bianca) e dalla Campania (striscia rossa)."}
{"id": "1319452", "revid": "4175", "url": "https://it.wikipedia.org/wiki?curid=1319452", "title": "Sei Nazioni", "text": "Il Sei Nazioni (; ; ; ) \u00e8 il pi\u00f9 importante torneo internazionale di rugby a 15 dell'Emisfero Nord.\nNato come Home Championship nel 1883, all'epoca disputato tra le quattro Nazionali delle Isole britanniche (, , e ), fu rinominato in due distinti momenti della sua storia Cinque Nazioni (tra il 1910 e il 1931 e tra il 1947 e il 1999) in concomitanza della presenza nel torneo anche della .\nLa denominazione attuale \u00e8 del 2000, anno in cui al torneo fu ammessa anche l'.\nFu sponsorizzato dal 1997 al 2002 da Lloyds TSB, dal 2003 al 2017 dalla Royal Bank of Scotland (con denominazione RBS Six Nations) e nel 2018 dalla sua controllata National Westminster Bank (con denominazione NatWest Sei Nazioni).\nA dicembre 2018 Guinness ha stipulato un accordo per sponsorizzare il torneo, dal 2019 al 2024, che prende quindi il nome di Guinness Six Nations.\nAl 2021 la squadra pi\u00f9 vittoriosa nel torneo \u00e8 il , che ha vinto quaranta edizioni della competizione, tra vittorie singole e condivise. Tra le squadre meno vittoriose ci sono l', che dalla sua ammissione al torneo non l'ha mai vinto, e la , l'unica tra le vincitrici della competizione a non avere ancora vinto un titolo dopo l'allargamento del torneo a sei squadre, avendo conquistato la sua ultima vittoria nel .\nStoria.\nHome Championship.\nFin dal 1871 le varie squadre rappresentative delle nazioni britanniche, Inghilterra, Irlanda, Scozia e Galles disputavano tra gennaio e aprile una serie completa di incontri ufficiali detti \"Test Match\". Inoltre, dal 1879, l'incontro tra inglesi e scozzesi assegnava al vincitore la Calcutta Cup.\nAll\u2019epoca si trattava soltanto di incontri fra le quattro squadre del Regno Unito: Inghilterra, Scozia, Irlanda e Galles, le cosiddette home nations. Le prime testimonianze, dunque albori di qello che oggi \u00e8 chiamato torneo, risalgono al 1883, l\u2019anno in cui vinse l\u2019Inghilterra e seconda fu la Scozia.\nNel venne creato il primo Home Championship nel quale le quattro nazionali avrebbero dovuto sfidarsi tutte annualmente. Nel primo torneo l\u2019Inghilterra e la Scozia disputarono ciascuna tre partite (assegnando tra l'altro nello scontro diretto tra di loro la vittoria della Calcutta Cup) mentre Irlanda e Galles solo due, non incontrandosi tra di loro. Alcuni giornali incominciarono a stilare una classifica, pur in maniera ufficiosa, che non definiva criteri per stabilire la vittoria del torneo in caso di parit\u00e0 di punti. Pertanto, a pari di punteggio, la nazionali celebrate dalla stampa come vincitrici \"ex aequo\". Il primo titolo and\u00f2 all'Inghilterra.\nNel si gioc\u00f2 il primo torneo completo: vinsero ancora gli inglesi, che si aggiudicarono la \"Triple Crown\" (\"Triplice Corona\"), ossia il titolo che premia la squadra britannica che batte tutte le altre nella stessa edizione. L'incontro Galles-Irlanda verr\u00e0 ricordato poich\u00e9 gli irlandesi si presentarono con soli 13 giocatori e due giocatori gallesi vennero \"prestati\" agli ospiti, mentre la sfida Inghilterra-Scozia passer\u00e0 alla storia come la \"grande disputa\". Gli scozzesi contestarono una meta subita che gli inglesi si attribuirono dato che erano loro a stabilire le regole del gioco, in quanto prima federazione rugbistica istituita.\nNel il torneo non si complet\u00f2 per il rifiuto della Scozia di incontrare l'Inghilterra, mentre nel non venne disputata la sfida tra Irlanda e Galles poich\u00e9 Inghilterra e Scozia (quest'ultima per la prima volta) erano oramai vincitrici del torneo. Il vide nuovamente un torneo completo, con la Scozia ancora vincitrice. Nelle edizioni del e del venne esclusa dal torneo l'Inghilterra, che non aveva aderito alla International Rugby Football Board, organismo creato dalle altre tre federazioni per stabilire le regole del rugby. Entrambi i tornei furono vinti dalla Scozia, il primo da sola e il secondo con tutte e tre le formazioni \"ex aequo\". Per le statistiche il 1889 risulta quindi la prima vittoria per Galles e Irlanda.\nLe edizioni dal al furono vinte dall'Inghilterra, tornata nuovamente nel torneo, e dalla Scozia, che nel vinse la sua prima \"Triple Crown\". Il , nel quale i giornali pubblicarono per la prima volta una classifica ufficiosa del \"Quattro Nazioni\", e il segnarono invece per la prima volta, le vittorie in solitario rispettivamente di Galles e Irlanda, che portarono a casa anche la loro prima \"Triple Crown\".\nDal 1906 al 1909, durante il torneo, la Francia disput\u00f2 alcune partite con le squadre britanniche; nel 1906 e 1907 solo con l'Inghilterra, nel 1909 con l'Inghilterra e con il Galles, nel 1910 con tutte e tre le squadre.\nNel 1908 e nel 1909 il Galles vinse la \"Triple Crown\" e batt\u00e9 anche la Francia, per cui, convenzionalmente, gli si assegnano i primi due Grande Slam della storia.\nCinque Nazioni.\nL'aggiunta ufficiale della Francia nel 1910 port\u00f2 il numero di nazioni a cinque, malgrado l'opposizione della Scozia. Quello stesso anno vide la prima vittoria dell'Inghilterra dal 1892.\nL'Inghilterra domin\u00f2 i tornei fino alla sospensione dovuta alla prima guerra mondiale (1915 -1919), vincendo quattro volte in cinque anni (uno insieme all'Irlanda) con tre Grandi Slam.\nIl torneo riprese nel 1920 con una vittoria a pari merito di Galles, Scozia e Inghilterra e riprese anche il dominio degli inglesi, che nella prima met\u00e0 degli anni venti vinsero altre tre volte con il Grande Slam.\nNel 1931 la Francia fu estromessa dal torneo perch\u00e9 si scopr\u00ec che alcuni suoi giocatori erano professionisti e il torneo torn\u00f2 a quattro squadre.\nI francesi furono riammessi nel 1939, ma dovettero attendere la fine della seconda guerra mondiale per giocare di nuovo, in quanto tra il 1940 e il 1947 il Cinque Nazioni non fu disputato. Nell'anno della ripresa la vittoria and\u00f2 a inglesi e gallesi a pari merito.\nI cinque anni successivi furono dominati dall'Irlanda, che vinse tre tornei con un Grande Slam, e dal Galles, che vinse gli altri due realizzando in entrambi gli anni il Grande Slam.\nI francesi vinsero il loro primo torneo a pari merito con il Galles nel 1954, dominando gli inizi degli anni sessanta con quattro titoli consecutivi dal 1959 al 1962, nel 1960 insieme all'Inghilterra, ma dovettero attendere il 1968 per ottenere un Grande Slam.\nLa seconda met\u00e0 degli anni sessanta e gli anni settanta furono caratterizzati dal dominio di Francia e Galles, che tra il 1965 e il 1979 vinsero tutti i tornei, escluso quello del 1974, che fu vinto dall'Irlanda.\nBisogna comunque ricordare che nel 1972 il torneo non fu completato a causa della situazione politica irlandese; infatti, Scozia e Galles si rifiutarono di giocare a Dublino e nel 1973 avvenne un fatto clamoroso: tutte le cinque squadre ottennero due vittorie e due sconfitte; non essendoci un criterio discriminante, il torneo fu vinto ex aequo da tutti i partecipanti. Tra il 1976 e il 1979 il torneo venne vinto dai dragoni gallesi, che si aggiudicarono anche per quattro stagioni di fila la \"Triple Crown\".\nNegli anni ottanta riprese il dominio dei francesi, che vinsero sei tornei, anche se tre a pari merito, vincendone quattro consecutivamente dal 1986 al 1989. \u00c8 da ricordare la prima vittoria con Grande Slam della Scozia nel 1984.\nDopo la seconda vittoria con un Grande Slam da parte della Scozia nel 1990, il torneo visse sullo scontro Francia-Inghilterra.\nTra il 1991 e il 1998 l'Inghilterra vinse quattro tornei, di cui due con grande Slam, e sei volte la \"Triple Crown\"; la Francia vinse tre tornei, di cui due con Grande Slam.\nNel 1993 venne istituito, insieme con una classifica ufficiale, il \"Championship Trophy\", la coppa che premia il vincitore del torneo; fino a quel momento l'unico trofeo riconosciuto era infatti la \"Calcutta Cup\", ottenuta fondendo le rupie che costituivano il residuo di cassa del Calcutta Football Club all'atto dello scioglimento avvenuto nel 1877 e assegnato ogni anno alla vincitrice di Inghilterra-Scozia; dal torneo del 1994 venne definito un criterio per definire un unico vincitore in caso di squadre a parit\u00e0 di punti.\nNel 1996 British Sky Broadcasting ottenne l'esclusiva delle partite dell'Inghilterra nel torneo. Questo fatto legato ai diritti televisivi sembr\u00f2 portare a una possibile esclusione della Rosa a favore dell'Italia, ma successivamente il contratto venne sciolto.\nNel 1998 le federazioni facenti parte del comitato organizzatore approvarono l'ammissione dell'Italia, a partire dall'edizione del 2000.\nSei Nazioni.\nCon l'esordio della nazionale italiana, avvenuto il 5 febbraio 2000 con una vittoria per 34 a 20 contro la Scozia campione in carica, prese il via ufficialmente il primo \"Sei Nazioni\", che vide la vittoria finale dell'Inghilterra.\nIl primo decennio del nuovo millennio fu dominato soprattutto dai francesi, con quattro vittorie e il primo grande slam del Sei Nazioni (2002), dagli inglesi, con tre vittorie e trascinati da Jonny Wilkinson, che divenne il miglior marcatore nella storia del torneo, e dai gallesi, con due vittorie.\nIn questo periodo, precisamente nel 2004, venne creata una nuova entit\u00e0 giuridica di gestione dell'evento, la \"Six Nations Rugby Limited\", che affianc\u00f2 il \"comitato delle Sei Nazioni\", istituzione che rappresenta le federazioni delle nazioni partecipanti e che gestisce il torneo fin dalla sua fondazione. La nuova societ\u00e0 rimase indipendente dalla federazione mondiale World Rugby. Due anni pi\u00f9 tardi, nel 2006, il torneo cambi\u00f2 denominazione per ragioni di sponsorizzazione, divenendo ufficialmente il \"RBS Sei Nazioni\" in virt\u00f9 dell'accordo commerciale fino al 2017 con la Royal Bank of Scotland.\nSportivamente, il dominio delle tre nazionali sopra citate venne interrotto dall'Irlanda nel 2009, con Ronan O'Gara che detronizz\u00f2 Wilkinson dal titolo di miglior marcatore, portando la squadra del trifoglio al suo secondo grande slam, dopo quello del 1948, e a vincere il torneo dopo sei secondi posti ottenuti nel decennio. La Scozia evidenzi\u00f2 in questo periodo un lieve declino, mentre l'Italia ottenne alcune soddisfazioni con le vittorie a Roma contro la stessa Scozia e il Galles e, nel 2007, il primo successo in trasferta a Edimburgo, che segu\u00ec il primo pareggio esterno del 2005 a Cardiff.\nGli anni duemiladieci incominciarono con un grande slam della Francia nel 2010, a cui fece seguito una vittoria nel torneo dell'Inghilterra nel 2011 e due vittorie consecutive prima del Galles (nel 2012 con grande slam e nel 2013), poi dell'Irlanda (nel 2014 e 2015) e infine nuovamente dell'Inghilterra (nel 2016 e 2017).\nNel 2017 venne adottato un nuovo sistema di attribuzione del punteggio, con l'introduzione dei punti bonus, in linea con le regole internazionali della World Rugby, e nel 2018 il torneo prese il nome ufficiale di \"NatWest Sei Nazioni\", per la sponsorizzazione da parte della National Westminster Bank, societ\u00e0 controllata del gruppo Royal Bank of Scotland.\nL'edizione del 2018 port\u00f2 al terzo grande slam della storia irlandese, a cui segu\u00ec un ulteriore grande slam, stavolta del Galles, nel 2019. Il decennio segn\u00f2 un netto calo delle prestazioni della Francia, dell'Italia (che comunque riuscir\u00e0 a battere per la prima volta nel torneo anche i transalpini nel 2011 nel 2013 e l'Irlanda sempre nel 2013) e della Scozia.\nDall'edizione del 2019, e fino al 2024, il torneo assume la denominazione ufficiale di \"Guiness Sei Nazioni\", in virt\u00f9 della sponsorizzazione dal parte della societ\u00e0 irlandese Arthur Guinness Son &amp; Co., produttrice dell'omonima birra.\nNazioni partecipanti.\nIl torneo \u00e8 organizzato annualmente dal \"Six Nations Rugby Limited\", societ\u00e0 con sede a Dublino, che cura la parte commerciale dell'evento, in particolare della negoziazione dei diritti di trasmissione televisiva e dei partenariati specifici, e dal \"Comitato Sei Nazioni\", istituzione che rappresenta sei federazioni rugbistiche nazionali: la francese F\u00e9d\u00e9ration Fran\u00e7aise de Rugby (FFR), la gallese Welsh Rugby Union (WRU), l'inglese Rugby Football Union (RFU), l'irlandese Irish Rugby Football Union (IRFU), l'italiana Federazione Italiana Rugby (FIR) e la scozzese Scottish Rugby Union (SRU). Pertanto, essendo un \"torneo chiuso\", sono ammesse attualmente a partecipare all'evento le nazionali di rugby di Francia, Galles, Inghilterra, Irlanda (unisce le due parti dell'isola, ovvero la Repubblica d'Irlanda e l'Irlanda del Nord), Italia, Scozia e la scelta di inserire o di estromettere una nazionale nella competizione spetta alle federazioni appartenenti al comitato.\nDalla prima edizione del 1883 fino al 1909 il torneo \u00e8 stato disputato dalle nazionali di Galles, Inghilterra, Irlanda e Scozia, con l'esclusione degli inglesi nel 1888 e 1889. Nel 1910 si aggiunse la nazionale della Francia, esclusa nel 1931 per accuse di professionismo (con ritorno a quattro partecipanti) e riammessa definitivamente nel 1947. Nel 2000 l'ultima modifica con l'ingresso nel torneo della nazionale dell'Italia.\nNegli ultimi anni, soprattutto dalla stampa, sono stati formulati vari inviti a modificare la lista delle squadre partecipanti all'evento, proponendo di aumentarne il numero (con l'adesione di nazioni europee emergenti come la Georgia e/o la Romania o addirittura di nazioni extraeuropee come il Giappone e il Sudafrica) o rimanendo le stesse sei con un sistema di promozione-retrocessione con i Campionati internazionali Rugby Europe, torneo a cui partecipano tutte le altre federazioni europee escluse dal Sei Nazioni. Al momento, ogni ipotesi di modifica delle nazioni partecipanti \u00e8 stata scartata dall'organizzazione.\nCon l'edizione del 2021 le partecipazioni al torneo sono le seguenti:\nEmblema.\nOgni nazionale \u00e8 contraddistinta storicamente da un emblema, che viene raffigurato sulle divise ufficiali e che forma, in tutti e sei i casi, anche il logo della rispettiva federazione rugbistica. Gli emblemi delle sei nazionali sono i seguenti:\nInni.\nPrima dell'inizio di ogni incontro del Sei Nazioni, con le formazioni sfidanti schierate in campo, vengono suonati gli inni delle due compagini. Di seguito la lista dei brani suonati nei pre-gara del torneo:\nDivise.\nLe divise attuali delle sei compagini sono le seguenti:\nDate le peculiarit\u00e0 delle sei divise, le nazionali di Galles, Inghilterra e Irlanda possono disputare tutti gli incontri del torneo con le proprie prime maglie, senza incorrere in problematiche di riconoscibilit\u00e0 rispetto alla formazione avversaria, che pu\u00f2 anch'essa schierare la propria prima tenuta ufficiale. Nelle sfide incrociate tra Francia, Italia e Scozia, in virt\u00f9 della somiglianza dei colori delle divise (rispettivamente blu scuro, azzurro e blu marina), secondo una consolidata consuetudine \u00e8 la squadra in trasferta a indossare la prima tenuta.\nStadi.\nGli incontri del Sei Nazioni sono disputati attualmente nei seguenti stadi:\nDall'istituzione nel 2000 del Sei Nazioni, il Galles, l'Inghilterra e la Scozia hanno disputato tutti gli incontri casalinghi nella loro sede attuale, rispettivamente il Millennium Stadium di Cardiff, il Twickenham Stadium di Londra e il Murrayfield Stadium di Edimburgo. Anche la Francia ha disputato tutti gli incontri in casa allo Stade de France di Saint-Denis, con la sola eccezione della gara Francia-Italia dell'edizione 2018, svolta allo Stadio V\u00e9lodrome di Marsiglia. L'incontro \u00e8 stato anche, per i transalpini, la prima gara casalinga in assoluto nella storia del torneo disputata lontano dall'area urbana di Parigi. Hanno cambiato sede invece, negli ultimi venti anni, l'Irlanda e l'Italia. Gli irlandesi disputarono le prime edizioni del Sei Nazioni nella loro storica casa, lo stadio Lansdowne Road di Dublino, che venne demolito nel 2007 per fare posto all'attuale Aviva Stadium. Nel periodo di durata dei lavori di costruzione dell'impianto, la nazionale irlandese trasloc\u00f2 temporaneamente al Croke Park, sempre a Dublino, stadio adibito principalmente alla pratica degli sport gaelici. L'Italia invece debutt\u00f2 nel torneo allo Stadio Flaminio di Roma per traslocare nel 2012, a causa di improcrastinabili lavori di ristrutturazione richiesti dall'impianto (dal punto di vista sia della capienza sia della sicurezza), nel vicino Stadio Olimpico.\nRegolamento.\nIl torneo dura sette fine settimana (5 giocati e 2 di riposo) a febbraio e marzo, alcune volte ad aprile.\nOgni squadra gioca contro ogni altra un solo incontro, con il vantaggio di giocare in casa che si alterna di anno in anno.\nIl criterio attuale di assegnazione del punteggio, per la classifica finale del torneo, \u00e8 in vigore dall'edizione del 2017 e ricalca quello a livello internazionale. Nel dettaglio vengono assegnati:\nFino all'edizione del 2016 venivano assegnati due punti in caso di vittoria, un punto per ogni pareggio e zero punti per ogni sconfitta. Queste regole erano in vigore dal 1993, anno di istituzione di una classifica finale del torneo. Le classifiche redatte dalla prima edizione del torneo nel 1883, fino al 1992, hanno pertanto solo il carattere dell'ufficiosit\u00e0.\nVince il torneo la nazionale che conquista pi\u00f9 punti in classifica. In caso di parit\u00e0 viene premiata la squadra che ha la miglior differenza punti e, in caso di ulteriore parit\u00e0, vince il torneo chi ha realizzato pi\u00f9 mete. Se si persiste ancora nello stato di parit\u00e0, la vittoria viene attribuita \"ex aequo\".\nAi vincitori viene assegnato il \"Trofeo del Campionato\" (\"Championship Trophy\"), trofeo progettato e realizzato nel 2015 da argentieri della societ\u00e0 inglese Thomas Lyte, marchio di lusso specializzato in oro e argenteria, trofei sportivi e accessori in pelle. Il vecchio trofeo, realizzato nel 1993, venne ritirato in quanto rappresentava le nazioni che prendevano parte al Cinque Nazioni, con l'esclusione quindi dell'Italia.\nTitoli minori e simbolici.\nAl termine di alcuni incontri, o a conclusione del torneo, vengono assegnati altri trofei minori e simbolici:\nAltri tre titoli che vengono assegnati in concomitanza di determinati risultati sono:\nL'unico titolo individuale assegnato nel torneo \u00e8 quello di miglior giocatore. Il premio \u00e8 stato creato nel 2004 dalla Six Nations Rugby Limited e la procedura di assegnazione del titolo consiste nella creazione di una commissione di esperti, che a sua volta crea un elenco di giocatori candidati. Spetta quindi ai sostenitori di diverse nazioni votare il miglior giocatore dell'edizione, che viene annunciato una settimana dopo l'ultimo incontro del torneo.\nVittorie per squadra.\nTitoli della Triple Crown.\nIl titolo viene assegnato alla squadra delle Isole Britanniche (Galles, Inghilterra, Irlanda e Scozia) che nel torneo batte le altre tre, escluso quindi gli incontri con Francia e Italia.\nTitoli della Calcutta Cup.\nIl titolo viene assegnato alla formazione vincitrice dell'incontro tra Inghilterra e Scozia. La tabella tiene conto solamente dei titoli assegnati durante il Sei Nazioni poich\u00e9 i primi quattro titoli vennero assegnati prima della nascita del torneo. Dall'istituzione dell'Home Championship nel 1883, la Calcutta Cup viene sempre assegnata alla fine dell'incontro tra inglesi e scozzesi disputato all'interno del torneo. In caso di pareggio, la coppa viene tenuta dai detentori (in corsivo sono evidenziate le sfide terminate in parit\u00e0 nelle quali la squadra detentrice ha mantenuto il trofeo).\nTitoli del Millennium Trophy.\nIl titolo viene assegnato alla formazione vincitrice dell'incontro tra Inghilterra e Irlanda. La tabella tiene conto solamente dei titoli assegnati durante il Sei Nazioni, poich\u00e9 il primo incontro venne disputato il 23 aprile 1988 al Lansdowne Road di Dublino come parte delle celebrazioni per il millenario della fondazione di Dublino. Questa prima edizione venne vinta dalla nazionale inglese per 21-10.\nTitoli del Trofeo Garibaldi.\nIl titolo viene assegnato alla formazione vincitrice dell'incontro tra Francia e Italia. In caso di pareggio, il trofeo viene vinto dalla squadra che ha segnato il maggior numero di mete. In caso di ulteriore pareggio si assegna alla squadra che ha realizzato il maggior numero di trasformazioni.\nSe permane ancora la parit\u00e0, il trofeo viene tenuto sei mesi da entrambe le federazioni.\nTitoli del Centenary Quaich.\nIl titolo viene assegnato alla formazione vincitrice dell'incontro tra Irlanda e Scozia. In caso di pareggio, la coppa viene tenuta dai detentori (in corsivo sono evidenziate le sfide terminate in parit\u00e0 nelle quali la squadra detentrice ha mantenuto il trofeo).\nTitoli del Trofeo Auld Alliance.\nIl titolo viene assegnato alla formazione vincitrice dell'incontro tra Francia e Scozia. In caso di parit\u00e0 il trofeo rimane detenuto presso l'ultimo vincitore.\nTitoli della Doddie Weir Cup.\nIl titolo viene assegnato alla formazione vincitrice dell'incontro tra Galles e Scozia. La tabella tiene conto solamente dei titoli assegnati durante il Sei Nazioni, poich\u00e9 tramite accordo tra le due federazioni interessate, il trofeo pu\u00f2 essere assegnato anche in occasione dei test match autunnali, qualora fosse previsto un incontro tra gallesi e scozzesi. Infatti il primo incontro si \u00e8 tenuto proprio in occasione dei test match di fine anno del 2018, e si \u00e8 concluso con la vittoria dei gallesi.\nMiglior giocatore del torneo.\nDi seguito \u00e8 riportato l'albo d'oro del miglior giocatore del torneo, unico titolo individuale assegnato al Sei Nazioni.\nIl riepilogo dei titoli vinti da ciascun giocatore \u00e8 il seguente:\nIl riepilogo dei titoli vinti di miglior giocatore da ciascuna nazionale \u00e8 invece il seguente:\nStatistiche di squadra.\nNella tabella sottostante sono riportati i punti totali e per edizione di ciascuna nazionale relativi alle edizioni del Sei Nazioni (dal 2000). Tra parentesi sono riportate le mete segnate. Il record lo detiene l'Inghilterra, che nel 2001 ha segnato ben 229 punti e 29 mete.\nStatistiche individuali.\nI record che seguono fanno riferimento a tutti i 115 tornei disputati fino al 2015, anche se nei diversi anni le squadre hanno giocato un numero di partite diverse e il modo di calcolare il punteggio \u00e8 variato nel tempo. Sono esclusi gli anni in cui il torneo non si \u00e8 completato: 1885, 1888, 1889, 1897, 1898, 1972.\nPresenze.\nIn grassetto i giocatori ancora in attivit\u00e0.\nIl Sei Nazioni Under-20.\nIl Sei Nazioni Under-20, nato nel 2008, si disputa negli stessi fine settimana in cui sono impegnate le rappresentative maggiori maschili e femminili, e con lo stesso calendario.\nIl primo vincitore fu l' che si aggiudic\u00f2 anche il Grande Slam.\nNel 2009 e 2010 ad aggiudicarsi il torneo furono rispettivamente e , poi l'Inghilterra torn\u00f2 nuovamente a vincere tutte le edizioni a seguire fino al 2013. L'anno dopo la Francia interruppe il predominio inglese conquistando il Grande Slam, che per\u00f2 torn\u00f2 a vincere l'edizione 2015. Nel 2016 fu la prima volta del , che si aggiudic\u00f2 anche il Grande Slam. Nelle due edizioni successive si imposero nuovamente Inghilterra e Francia."}
{"id": "1319453", "revid": "1745361", "url": "https://it.wikipedia.org/wiki?curid=1319453", "title": "Lugaid mac Con", "text": "Si pensa che prese il suo patronimico/epiteto (\"figlio di cane\") dopo che era stato allattato da un levriero del padre adottivo, Ailill Ollamh.\nDopo una battaglia contro il figlio di Ailill, \u00c9ogan, fu esiliato dall'Irlanda, ma torn\u00f2 con un esercito di britanni e altri stranieri e si impadron\u00ec del trono irlandese sconfiggendo \u00c9ogan e poi il re supremo Art mac Cuinn."}
{"id": "1319454", "revid": "1272592", "url": "https://it.wikipedia.org/wiki?curid=1319454", "title": "Politica dell'Armenia", "text": "L'Armenia \u00e8 una repubblica presidenziale, democratica, rappresentativa dove il Presidente \u00e8 a capo del governo e dove vige un sistema multi-partitico. Il potere esecutivo \u00e8 amministrato dal governo, mentre quello legislativo \u00e8 condiviso da parlamento e governo.\nIl Parlamento.\nIl nome del parlamento armeno \u00e8 Azgayin Zhoghov (armeno:\u0531\u0566\u0563\u0561\u0575\u056b\u0576 \u053a\u0578\u0572\u0578\u057e \"Assemblea Nazionale\") ed \u00e8 composto da 131 membri eletti con un mandato di quattro anni, 56 eletti con sistema maggioritario, 75 con sistema proporzionale con soglia di sbarramento al 5%.\nEsecutivo.\nIl presidente \u00e8 eletto ogni quattro anni con la maggioranza assoluta dei voti. Nel caso nessun candidato raggiunga tali preferenze si procede ad un secondo turno.\nL'attuale presidente \u00e8 Armen Sarkissian, indipendente, mentre il primo ministro \u00e8 Nikol Pashinyan, di Contratto Civile.\nPartiti.\nI principali partiti politici armeni che si sono presentati alle elezioni del 9 dicembre 2018 sono stati:"}
{"id": "1319455", "revid": "76963", "url": "https://it.wikipedia.org/wiki?curid=1319455", "title": "Paolo Persi", "text": "Biografia.\nStudia recitazione presso la scuola \"La Scaletta\", diretta da Giovanni Battista Diotaiuti; inoltre partecipa ad uno stage con Beatrice Kruger e a corsi con Beatrice Bracco e Michael Margotta.\nIn teatro recita, fra l'altro nei \"Sei personaggi in cerca di autore\" di Luigi Pirandello, in \"Romeo e Giulietta\", e nel \"Riccardo III\", regia di Giuseppe Patroni Griffi. Lavora in alcuni film tra cui: \"Abbronzatissimi\" (1991), regia di Bruno Gaburro, \"Un giorno, un giorno, una notte\" (1997), regia di Cosimo Milone, e \"Donne in bianco\" (1998), regia di Tonino Pulci. Recita in svariati fotoromanzi per le riviste Lancio e \"Grand Hotel\".\nTra il 2002 e il 2004 interpreta il ruolo di \"Massimiliano Casorati\" nella soap opera \"Vivere\", in onda su Canale 5.\nTra gli altri suoi lavori televisivi, ricordiamo: la serie tv \"Vento di ponente 2\" (2003), la soap opera \"Incantesimo 9\" (2007), in onda su Rai Uno, e la miniserie tv \"Mogli a pezzi\", regia di Alessandro Benvenuti e Vincenzo Terracciano, in onda nel 2008 su Canale 5.\n\u00c8 tuttora un attore quotatissimo di fotoromanzi Lancio\nPubblicit\u00e0.\nStudio Universal (2008)"}
{"id": "1319458", "revid": "228587", "url": "https://it.wikipedia.org/wiki?curid=1319458", "title": "Episodi di Un medico tra gli orsi (prima stagione)", "text": "Questa voce contiene riassunti, dettagli e crediti dei registi e degli sceneggiatori della prima stagione della serie televisiva Un medico tra gli orsi. Negli Stati Uniti \u00e8 stata trasmessa per la prima volta il 12 luglio 1990 e si \u00e8 conclusa il 30 agosto 1990. In Italia \u00e8 andata in onda per la prima volta su Rai 2 dal 5 giugno al 13 giugno 1995 con un ordine di messa in onda leggermente diverso rispetto a quello degli Stati Uniti.\nTutto qui?... Il resto arriver\u00e0.\nIl dottor Joel Fleischman, neolaureato newyorkese, di famiglia ebrea, arriva ad Anchorage, per esercitare la professione medica al servizio dallo Stato dell'Alaska, come risarcimento della borsa di studi da questo ricevuta.\nScopre di essere stato destinato a una cittadina sulla Nuova Riviera, Cicely. Non appena visto il posto, il primo impulso \u00e8 quello di scappare: la \"citt\u00e0\" non \u00e8 altro che una localit\u00e0 sperduta nel profondo dell'Alaska, costituita da uno sparuto numero di casupole in legno. Purtroppo il suo contratto lo confina qui per i successivi quattro anni.\nIncontra quindi tutti quelli che saranno i suoi concittadini: Ed Chigliak, per primo, un ragazzo nativo un po' bislacco; Maurice J. Minnifield, l'uomo che di fatto \u00e8 la causa della sua presenza a Cicely, non sindaco, ma ricco mecenate della cittadina, colui che pi\u00f9 di tutti in questa scommette, spera e investe; Holling Vincoeur, lui s\u00ec sindaco, ma pi\u00f9 attento alla gestione del suo locale, il vero centro vitale del paese; Maggie O'Connell, pilota d'aerotaxi e padrona di casa di Joel, con la quale fa una terribile gaffe al primo incontro, avendola presa per una prostituta; Marilyn Whirlwind, l'infermiera indiana silenziosa, pressante, autorevole, demiurga.\nLa puntata termina con l'attesa festa estiva, il IX Festival \"Wonderland\" dell'Arrowhead, nella quale Holling e Maurice, vecchi grandi amici, riprendono a parlarsi dopo una lunga rottura causata da Shelly.\nCitazioni.\nEd cita \"Manhattan\" di Allen.\nOrgoglio del Nord.\nA due settimane dal suo arrivo in Cicely, Joel ha gi\u00e0 a che fare con problemi domestici, di natura idraulica. Maggie, proprietaria di casa nonch\u00e9 il miglior idraulico sulla piazza di Cicely, per pura voglia di provocazione non intende aiutarlo.\nEd chiede a Joel di aiutarlo con suo zio Anku, guaritore indiano che non vuole affrontare la propria malattia (un cancro alla prostata) con la medicina moderna. Joel \u00e8 conquistato dal carisma del \"collega\", ma riesce a convincerlo che il suo rifiuto \u00e8 segno di orgoglio, non di saggezza.\nI discorsi radiofonici di Chris sull'omosessualit\u00e0 del poeta Walt Whitman scatenano la furiosa reazione di Maurice, proprietario della KBHR, la radio cittadina. Maurice lo catapulta letteralmente fuori dalla sua postazione e lo sostituisce in prima persona, trasmettendo esclusivamente brani di musical. Alla fine sar\u00e0 costretto a tornare sui suoi passi a causa delle proteste degli ascoltatori.\nL'Alaska non \u00e8 in vendita.\nL'ottantenne eremita Soapy Sanderson si suicida e lascia in eredit\u00e0 100 acri di terreno a Maggie, nella quale rivedeva la sua defunta moglie, e a Joel, che l'aveva assistito negli ultimi tempi. \nRispettarne le ultime volont\u00e0 \u00e8 un compito che insieme li avvicina e li divide: Maggie vorrebbe trasformare le terre di Soapy in una riserva naturale, Joel vorrebbe invece cederle a una trib\u00f9 indiana disposta a pagare bene (50.000 U$D) per avere un investimento privo di profitto, cos\u00ec da ridurre l'imponibile tassabile.\nSi scopre che Sanderson fu un professore di Mitologia e Teologia, molto amato dagli studenti. Due di questi giungono a Cicely per produrre un filmato sul docente. Ed scopre, aiutandoli, la propria vocazione per il cinema. \nLa sposa che non si sposa.\nShelly scopre di essere incinta e Holling le propone di sposarla, ma poi per ben due volte l'abbandona all'altare perch\u00e9, pur dichiarandole il proprio amore e pur affermando di esser capace di affrontare un simile impegno per la vita, non sopporta l'idea del matrimonio. Ha delle reticenze perch\u00e9 i maschi della famiglia Vincouer hanno vissuto tutti a lungo (104 anni suo padre, 106 suo nonno), mentre le donne son morte tutte giovani (42 anni sua madre, 44 sua nonna). Poich\u00e9 sa di condividere questo destino, avendo inoltre osservato suo padre e suo nonno vivere gli ultimi anni nella sofferenza del lutto ed essendo essenzialmente monogamo per tradizione, il sessantaduenne Holling ha delle reticenze nello sposare la diciottenne Shelly, alla quale potrebbe sopravvivere.\nIl matrimonio \u00e8 celebrato nientemeno che da Chris Stevens, il dj della radio cittadina, che ha preso i voti rispondendo a un'inserzione sul \"Rolling Stone\". \u00c8 stato ordinato dalla \"Chiesa mondiale della Verit\u00e0 e della Bellezza\" (nell'originale Universal Life Church)Universal Life Church / ULC - Become an Ordained Minister Online.\nMaurice \u00e8 in trattative con un imprenditore giapponese per costruire un grande villaggio turistico nei pressi di Cicely e viene aiutato da Joel, che mira ad abbreviare il proprio contratto, ma l'affare non va in porto.\nCitazioni.\nJoel e Ed parlano della serie televisiva \"Love Boat\".\nNote.\nSolo in questa puntata e in 6.23 compare, in chiusura dell'episodio, un alce, che tra l'altro si trova nella sigla di apertura.\nL'alce della sigla e di questo episodio \u00e8 Morty, un alce femmina orfana proveniente dall'Alaska, portata nello Stato di Washington, dove viveva in cattivit\u00e0 all'Universit\u00e0 Statale. Secondo il \"The Northern Exposure Book\", la \"bibbia\" degli amanti della serie, Morty fu pagata 5.000 U$D. Mor\u00ec il 6 gennaio 1994, probabilmente per una deficienza di rame o cobalto, a 5 anni di et\u00e0. Un alce in cattivit\u00e0 raggiunge in media i 6-7 anni, mentre allo stato selvatico pu\u00f2 vivere anche 16 anni. Lasci\u00f2 il posto ai suoi due figli, Melody e Matilda, nati nella primavera del 1993. Uno di loro, probabilmente, ha girato l'ultimo episodio della serie, il 6.23.\nUn rimedio naturale.\nDopo pi\u00f9 di due mesi Joel pu\u00f2 finalmente rivedere la fidanzata Elaine e trascorrere un weekend insieme a lei. Ma non ha fatto i conti con l'epidemia influenzale che colpisce all'improvviso la cittadina e, tra gli ultimi, Elaine stessa. Naturalmente quando lei guarisce si ammaler\u00e0 lui.\nJoel, nonostante prescriva a tutti la sua penicillina ebrea, non riesce a combattere l'influenza, e per questo si attira l'ostilit\u00e0 di tutti, che durante un'assemblea cittadina esprimono la possibilit\u00e0 non tanto che il dottore non sappia curarli, ma addirittura che non voglia, essendo l'influenza attuale di provenienza russa ed essendo il dottore di discendenza russo-ebrea, e quindi trotskista.\nSar\u00e0 invece l'hi-yo-hi-yo-ip-se-ni-yo di Marilyn, un misterioso e nauseabondo rimedio indiano, a risolvere la crisi cittadina. Sebbene Joel inizialmente non approvi, si prender\u00e0 suo malgrado tutto il merito della guarigione di massa.\nSesso, bugie e il film di Ed.\nEd \u00e8 impegnato nella scrittura del suo primo film, ma l'approccio \u00e8 difficoltoso. Continua a immaginare i suoi amici calati in sequenze cinematografiche note, ma sono idee che non lo soddisfano. Finch\u00e9 non capisce che deve scrivere di ci\u00f2 che conosce.\nHolling scopre non solo che Shelly non \u00e8 incinta (si tratta di una gravidanza isterica), ma addirittura che \u00e8 gi\u00e0 sposata. Arriva infatti a Cicely il ventenne Wayne Jones (secondo il quale le cose pi\u00f9 importanti nella vita sono, nell'ordine, l'hockey, il sesso e il cibo), l'attuale ufficiale marito di Shelly. Vuole chiederle il divorzio, poich\u00e9 vuole sposare Cindy, la migliore amica di Shelly, poi invece ci ripensa e le chiede di tornare con lui.\nIl rapporto tra Maggie e Rick \u00e8 messo in crisi dalla possibilit\u00e0 che lui abbia un melanoma e dal suo timore di essere vittima della \"maledizione O'Connell\": tutti i ragazzi di Maggie sono infatti morti, quattro in tutto, contando anche una relazione occasionale.\nPerch\u00e9 la vita continui.\nUn ramo cade sulla roulotte di Chris, distruggendola. Chris quindi viene invitato a vivere a casa di Maurice a causa di una proposta bizzarra: la notizia della morte di suo fratello Malcom, suo unico parente, costringe Maurice a riflettere seriamente sulla propria fine, e crede di aver trovato un possibile erede proprio in Chris. Ma i loro caratteri sono troppo diversi e il dj non sopporta a lungo che il nuovo padre acquisito tenti di modellarlo a sua immagine e somiglianza. La goccia che fa traboccare il vaso \u00e8 una partita di croquet.\nIl ritorno nei paraggi di Jesse, l'orso che in passato ha quasi ucciso Holling, costringe l'ex cacciatore ad andare a cercarlo, per chiudere il conto in sospeso. Ma a causa della presenza di Shelly, che ha deciso di accompagnarlo, non esce praticamente mai dalla propria tenda e sar\u00e0 invece Ed ad affrontare l'orso, ma solamente con la macchina fotografica.\nIl dottor Fleischman si ritrova a dover tenere un corso prenatale nello sperduto villaggio di Boswell, assistito da Maggie, che l'ha dovuto accompagnare in aereo. Condivideranno l'esperienza esaltante di far nascere un bambino.\nL'aurora boreale: una favola per adulti.\nL'aurora boreale arricchisce le vite oniriche degli abitanti di Cicely e modifica il loro comportamento abituale.\nJoel esegue una visita al domicilio di una stressata guardia forestale, il ranger Burns. Di ritorno, il dottore si imbatte in Adam, che si credeva essere una figura mitica, una specie di bigfoot locale, ma si rivela invece essere uno scorbutico eremita, dal passato misterioso e dal sorprendente talento culinario. Adam dice di nascondersi nei boschi di Cicely da quindici anni, e Ruth-Anne conferma che da quindici anni vi sono strani accadimenti in citt\u00e0, come furti di libri di cucina.Quando Joel torna a Cicely e racconta tutto agli amici al \"The Brick\", nessuno gli crede. Tornato sul posto con Ed e Maggie, Adam e la sua capanna sono scomparsi, ma a sua testimonianza viene trovato uno spremiaglio per terra.\nA Cicely arriva Bernard, uomo di colore di Portland, dopo un viaggio in moto di cinque giorni consecutivi senza mai dormire, spinto fin l\u00ec da un inspiegabile impulso a cui non ha potuto resistere. Si trova subito in sintonia con Chris e, dopo aver lavorato insieme ad una scultura ispirata dalla luce del Nord, intitolata appunto \"L'aurora boreale\", ed aver avuto lo stesso identico sogno, i due scoprono di condividere non solo la stessa data di nascita, ma anche lo stesso padre che, grazie ai lavori di commesso viaggiatore e camionista, si \u00e8 diviso fra due vite e due famiglie.\nNote.\nIn 3.1 Adam affermer\u00e0 di essersi diretto precipitosamente a Fiesole, per fare un corso per imparare a cucinare gli spaghetti, nonch\u00e9 per incontrare sua moglie Eve, che si era recata a Baden-Baden per fare i \"bagni termali\"."}
{"id": "1319464", "revid": "451602", "url": "https://it.wikipedia.org/wiki?curid=1319464", "title": "Destinazione Paradiso (album)", "text": "Destinazione Paradiso/Destino Para\u00edso \u00e8 il primo album in studio del cantautore italiano Gianluca Grignani, pubblicato il 24 febbraio 1995 dalla PolyGram.\nDescrizione.\nL'album \u00e8 stato prodotto artisticamente da Massimo Luca. Si tratta dell'album pi\u00f9 venduto del cantante, circa 700.000 copie in italia e circa un milione nel resto del mondo."}
{"id": "1319470", "revid": "178920", "url": "https://it.wikipedia.org/wiki?curid=1319470", "title": "Numero 1", "text": ""}
{"id": "1319472", "revid": "399", "url": "https://it.wikipedia.org/wiki?curid=1319472", "title": "Alcamene e Alcandro", "text": " Di loro si sa solo che salirono al potere dopo Telemaco e precedettero Terone.\nNon si sa se Alcamene e Alcandro governarono come tiranni in due momenti diversi o se invece furono i magistrati supremi dell'assemblea oligarchica che reggeva le sorti della citt\u00e0, come sostiene invece Eraclide Lembo. Sembra che la loro autorit\u00e0 non fosse forte e che governarono col titolo di \"esimneti\" (\"pacificatori\") in un periodo di decadenza per la citt\u00e0; gi\u00e0 all'inizio del V secolo a.C. il loro governo doveva essersi concluso (del resto \u00e8 nel 489 a.C. che Terone sale al potere)."}
{"id": "1319476", "revid": "178920", "url": "https://it.wikipedia.org/wiki?curid=1319476", "title": "Numero uno", "text": ""}
{"id": "1319479", "revid": "2730", "url": "https://it.wikipedia.org/wiki?curid=1319479", "title": "Episodi di Un medico tra gli orsi (seconda stagione)", "text": "Questa voce contiene riassunti, dettagli e crediti dei registi e degli sceneggiatori della seconda stagione della serie televisiva Un medico tra gli orsi. Negli Stati Uniti \u00e8 stata trasmessa per la prima volta l'8 aprile 1991 e si \u00e8 conclusa il 20 maggio 1991. In Italia \u00e8 andata in onda per la prima volta su Rai 2 dal 14 al 21 giugno 1995.\nEpilogo d'amore.\nA otto mesi dal suo arrivo a Cicely, proprio quando sta per tornare a New York per due settimane di agognata vacanza, Elaine comunica a Joel che lo lascia, dopo una relazione di 12 anni, per un uomo molto pi\u00f9 vecchio di lei, tale Dwight, un giudice federale di Louisville in pensione, e va a vivere con lui in Kentucky. Cosa pi\u00f9 terribile \u00e8 che lo lascia per lettera, via posta. La notizia diventa subito di pubblico dominio in Cicely, in modo tale che tutti si premurano di comunicare al dottore il proprio cordoglio.Joel chiede inizialmente aiuto a Chris, cercando subito cio\u00e8 una nuova avventura per dimenticare Elaine, e il dj gli propone Alison, un'amica della sua nuova ragazza. Ma questa, che studia alla Brown University, in Providence, Rhode Island, a fine serata afferma di non aver fatto 8.000\u00a0km per trovare uno col quale avrebbe potuto flirtare al suo corso di chimica.\nEd, inizia ad avere un ruolo del tutto peculiare nel serial. In questo episodio guida la catarsi di Joel con una tecnica psicodrammatica cinematografica: in apprensione per il dottore, decide di dirigere per lui un \"epilogo\": Joel infatti, dopo giorni di depressione, arguisce che la sua storia amorosa con Elaine sia terminata senza che lui avesse potuto fare qualcosa. L'epilogo viene naturalmente ambientato a New York e ricorda l'episodio pi\u00f9 bello della storia di Joel ed Elaine, come raccontato dallo stesso Fleischman a Ed, ma si svolge davanti al \"The Brick\" ed \u00e8 Maggie a impersonare Elaine. Joel si sente, in un qualche modo, sollevato.\nHolling installa al \"The Brick\" un'antenna televisiva satellitare come regalo per Shelly, ma lei ne diventa completamente dipendente, tanto da smettere di dormire, spendere tutti i loro risparmi con le televendite ed esperire addirittura il craving.\nNessun altro in paese ha questo problema, ma la televisione attira molte persone al locale, fungendo da nuovo elemento di socializzazione. Maurice, dal par suo, \u00e8 poco contento di come si siano messe le cose soprattutto perch\u00e9 l'amico Chris, che usualmente passava il mercoled\u00ec sera da lui a vedere il notiziario della CBS da Pechino, lo bidona per stare al \"The Brick\" con gli altri. Anche Ed rifiuta un film da Maurice per una partita di rugby da Holling.\nA causa di un albero caduto sulla sua roulotte (come da 1.7), Chris vive nella stazione radio, gentilmente concessa da Maurice contro una leggera riduzione dello stipendio. Qui, in qualit\u00e0 di \"uomo di chiesa\", amministra la sua prima confessione alla cattolica Shelly, terminando abbastanza goffamente con un canto buddista.Attualmente Chris si sta vedendo con una ragazza di Swarthmore, Pennsylvania, venuta in Alaska per studiare i rituali degli indiani Tsimshian nei dintorni di Metlakatla, citt\u00e0 all'estremo meridionale.\nNote.\nNell'originale Alison studia alla Brown University di Providence, ma nella versione italiana viene tradotto come \"Black College\", \"universit\u00e0 nera\", ricordando cos\u00ec le realmente esistenti universit\u00e0 storicamente afroamericane.\nCome nelle favole.\nEd vorrebbe sapere qualcosa di pi\u00f9 sui suoi genitori, che l'hanno abbandonato appena nato, ma i membri della trib\u00f9 che l'hanno cresciuto hanno ricordi molto discordanti sul suo ritrovamento e sui suoi genitori. L'unica cosa su cui tutti concordano \u00e8 il nome del padre, Smith. A cercare d'aiutarlo in maniera pi\u00f9 efficace \u00e8 invece uno spirito guida, Quello Che Aspetta, un indiano vissuto due secoli prima.\nChris perde la voce a causa della vista di una bella donna. Per ritrovarla, tanto la saggezza indiana quanto il mito occidentale gli consigliano di fare l'amore con la donna pi\u00f9 bella del villaggio. Maggie si dimostra disponibile ad aiutarlo, anche solo per fare dispetto a Joel.\nMaurice, riflettendo su quanto accaduto a Chris, si rende conto che quello per Shelly non \u00e8 mai stato vero amore, ma solo un'infatuazione.\nAmore \u00e8....\nAl \"The Brick\" due avventori un po' alticci discutono sul fatto se sia il pastore tedesco o il labrador il miglior cane al mondo. La discussione trascende e Holling, con sangue fermo, riesce ad allontanare dal locale il tipo pi\u00f9 aggressivo. Shelly rimane molto colpita dell'atteggiamento cos\u00ec maschio, cos\u00ec \"cool\", di Holling. Durante l'ovviamente conseguente amplesso, Shelly osserva, senza alcuna intenzione critica, come Holling non sia circonciso. L'uomo si sente come obbligato, a questo punto, a circoncidersi, e lo propone a Joel adducendo che \u00e8 \"alla moda\". Subito la cosa diventa di dominio pubblico, Chris ne parla alla radio e gli avventori del locale ne discutono animatamente. Joel riuscir\u00e0 per\u00f2 a evitargli quest'intervento inopportuno.\nNella sala d'aspetto del dottor Fleischman muore un uomo sconosciuto, il paziente numero 9. Mentre si tenta inutilmente di scoprirne l'identit\u00e0, per quanto non sia uno di loro, gli abitanti di Cicely vi si affezionano a tal punto che impediscono a Joel di spedire il corpo a Juneau per la legale autopsia, perch\u00e9 ormai \"\u00e8 uno di loro\". Gli tributano un sentito funerale, che costringe tutti a riflettere sulla propria mortalit\u00e0.\nIl padre di Maggie, Frank O'Connel, dirigente automobilistico in pensione, si trova a Cordova, e decide di raggiungere la figlia a Cicely. L'arrivo abbastanza imprevisto di chi ha sempre disapprovato le sue relazioni con uomini inaffidabili, costringe Maggie a presentargli come proprio fidanzato il dottor Fleischman. Joel, dopo l'iniziale ritrosia, si cala divertito nella parte, prendendoci gusto ben pi\u00f9 di quanto Maggie desideri.\nCosa non si fa per amore.\nJoel sta per tornare a New York per una vacanza, ma in un sogno ricorrente Maggie prevede la sua morte: indossa un cappello di feltro nero sull'aereo da Anchorage a New York.\nTutti a Cicely tentano di convincerlo a non andare e, sicuri della credibilit\u00e0 della premonizione, gli fanno pure un elogio funebre preventivo. Alla fine, decide di rinunciare al viaggio non per superstizione, ma per pura gelosia nei confronti di Dave Ginzburg, il medico che \u00e8 stato mandato a sostituirlo: questi infatti ha gi\u00e0 conquistato tutti, e, convinto anche lui della prossima dipartita di Joel, si \u00e8 gi\u00e0 adoperato a installarsi definitivamente nello studio d'Alaska. Joel ipotizza inoltre della malafede del dottor Ginzburg: \u00e8 troppo perfetto per essere vero ebreo e vero newyorkese, e inoltre \u00e8 aperto, cordiale, amante della natura, desideroso di conoscere gli usi e le tradizioni locali.\n\u00c8 aprile e, come ogni anno, il professor Ben Bozzer visita l'Alaska per studiare le lepri bianche. Sua moglie, Ingrid Klochner, invece, come ogni anno, fa visita a Maurice, animata da una certa passione per gli astronauti (i due si conobbero a Cape Canaveral). Durante la notte Ingrid scopre che Maurice \u00e8 affetto da apnee notturne, e coinvolge il dottor Fleischman nella diagnosi: \u00e8 in realt\u00e0 affetto da una forte allergia verso il mohair.\nFebbre di primavera.\nSono passati dieci mesi dall'arrivo del dottor Fleischman a Cicely.\nLa febbrile attesa del disgelo causa effetti particolari negli abitanti bianchi di Cicely: Joel e Maggie sono in uno stato di costante eccitazione e sono irresistibilmente attratti l'uno dall'altra; Maurice diventa un perfetto casalingo; Shelly sente il bisogno di leggere un libro qualsiasi, pur non capendo nulla di ci\u00f2 che legge.\nQualcuno \u00e8 invece spinto dalla \"febbre di primavera\" a rubare apparecchi radio. Maurice fa arrivare in paese per investigare il sergente Barbara Semanski (\"800 km in auto per indagare sul furto di un'autoradio?\") e ne rimane completamente affascinato: forte, determinata, bella. Ma la poliziotta non ricambia l'interesse, perch\u00e9 le premurose attenzioni dell'uomo nei suoi confronti (determinate dalla meteoropatia) lo fanno apparire ai suoi occhi troppo effeminato. A scoprire il responsabile dei furti invece della professionista sar\u00e0 l'investigatore dilettante Ed.\nHolling, sempre pacifico, in questo periodo dell'anno deve fare a botte con qualcuno. Si racconta che l'anno prima abbia spaccato la mascella a tale Fritz Hyman, che ora porta una vite a permanenza. Tenta di trovare qualcuno con le scuse pi\u00f9 banali o provocando appositamente dei danni: non porta le posate a un avventore; a un altro gli getta del latte in testa e poi gli spalma una torta addosso, quindi gli pesta un piede, ottenendo solo un \"grazie!\" sentito; sbaglia un'ordinazione appositamente; per ultimo, implora Steve di offrirgli la mascella, ma questi rifiuta (\"la mia assicurazione non mi copre gli interventi odontoiatrici al di sopra dei 500 dollari!\"). Sar\u00e0 la mascolina agente Semanski, campione di boxe della Polizia di Stato per tre anni di fila, ad accettare. Viene quindi preparato un ring nel locale, i due iniziano a combattere ma, proprio sul pi\u00f9 bello, i ghiacci finalmente si rompono. Holling di punto in bianco perde la sua carica \"meteopatica\" e rifiuta di battersi con una donna, la quale, per\u00f2, lo manda KO.\nLa rottura dei ghiacci \u00e8 festeggiata con la tradizionale \"Corsa dei Tori\": gli uomini di Cicely, Joel compreso, corrono nudi in mezzo alla neve, per la via principale del villaggio. \nGuerra e pace.\nNon \u00e8 ancora luglio. A Cicely arriva il famoso (fittizio) musicista russo Nikolai Ivanovich Appolanov, che una volta l'anno vi trascorre qualche tempo per riposarsi dalle fatiche della celebrit\u00e0 in mezzo a persone amiche: porta infatti regali a tutti, tra cui, a Chris un disco di Jos\u00e9phine Baker alle Folies Berg\u00e8re, e a Ed il kippah (il copricapo ebraico) del nonno di Woody Allen, Cantor Konigsberg (Ed incontrer\u00e0 poi la nonna di Woody in 3.4). Joel afferma di averlo sentito cantare anni prima al Carnegie Hall. Era stato spinto da Elaine, la sua ex, ad andarci, ma durante il concerto il suo giudizio sul cantante pop cambi\u00f2 radicalmente.\nTutti lo adorano, ad eccezione del soldato americano Maurice, con cui si rinnova una vecchia quanto folkloristica rivalit\u00e0 tipo guerra fredda, che rischia di sfociare in un vero duello con le pistole. Solo il dottor Fleischman si accorge della drammaticit\u00e0 di tale iniziativa, ed \u00e8 scioccato dal fatto che nessuno, in paese, se ne renda conto e si opponga a tale violento \"regolar conti\" d'altri tempi. Tentando di guidare la realt\u00e0 come fosse il \"master\" di un gioco di ruolo, Joel riesce, teatralmente, a deviare il corso degli eventi.\nEd si prende una bella cotta per Penna Leggera Duncan, ma sono le lettere che Chris, novello Cyrano, scrive per lui, a conquistarla. Per Ed \u00e8 il primo amore, ma dura poco, perch\u00e9 la ragazza scopre presto la verit\u00e0.\n\u00c8 da giorni che Holling non riesce a dormire a causa del ripetersi martellante di strani sogni. Poich\u00e9 le medicine di Joel non hanno alcun effetto, decide di andare a caccia per uccidere un alce. Infatti, similarmente, anni addietro, fu proprio un incubo ricorrente a trasformarlo da trapper a pacifico fotografo. Nei boschi, elemento naturale di Holling, il nostro cade addormentato e, quando si risveglia, fa amicizia con un cerbiatto.\nAlta strategia.\nRick deve effettuare il biennale esame di guida per aerotaxi e il suo istruttore nonch\u00e9 esaminatore \u00e8 proprio Maggie, la sua ragazza. Purtroppo per lui, Maggie \u00e8 integerrima e, scoprendo proprio in questa occasione che il ragazzo \u00e8 daltonico, non pu\u00f2 fare a meno di segnalarlo, facendo s\u00ec che Rick perda l'abilitazione.\nIn questo momento di crisi di coppia, Rick viene colpito dalla \"maledizione O'Connell\" in maniera alquanto bizzarra: viene infatti ucciso dal satellite \"Comsat 4\", che, aveva annunciato la Nasa, stava rientrando nell'atmosfera. Chris, via radio, aveva ironizzato la mattina stessa sul destino dei dinosauri, estinti per opera di un meteorite.\nMaurice vende un immobile a Ron Bantz ed Erick Hillman, che vorrebbero trasformarlo in albergo. Scoprendo che i due sono gay, \u00e8 diviso fra le remore morali, le possibilit\u00e0 di un bel profitto e la paura di mettere in discussione la propria sessualit\u00e0: condivide infatti con dei \"pervertiti\" (come lui li considera) il passato nei marines, l'amore per la lirica e per la buona cucina.\nShelly \u00e8 disturbata dall'incontro di Holling con Anita, una vecchia amica che non vedeva da 20 anni, con la quale pu\u00f2 rievocare tempi lontani trascorsi insieme (come le manifestazioni per impedire la trasformazione del Territorio d'Alaska nel 49\u00ba Stato degli USA avvenuta poi nel 1958). Gelosa, Shelly tenta di dimostrare a Holling che anche lei pu\u00f2 sostenere vere conversazioni e non solo scaldargli il letto."}
{"id": "1319480", "revid": "1564499", "url": "https://it.wikipedia.org/wiki?curid=1319480", "title": "Vallina (Fabriano)", "text": "Vallina \u00e8 una piccola frazione di 25 abitanti, nel comune di Fabriano, a 437 m s.l.m.\nLa sua origine risale al Barocco, come testimonia la piccola cappella dedicata a San Giorgio.\nRestaurata dopo il drammatico terremoto del 1997,\nsi presenta come un borgo adagiato sull'omonima valle (da qui il nome Vallina).\nFrazioni limitrofe.\nVallina fa parte di un numeroso gruppo di frazioni che si estende dal comune di Fabriano al comune di Sassoferrato, costeggiando l'appennino Umbro-Marchigiano. Le pi\u00f9 importanti sono: Bastia, Campodiegoli, Casalvento, Coccore, Coldipeccio, Cupo, Fontanaldo, Marena, Marenella, Marischio, Melano, Montebollo, Morentella, Pantana, Pascelupo, Perticano, Piaggiasecca, San Cassiano, San Felice, Rucce, Viacce.\nLeggende.\nNumerose leggende accompagnano Vallina nel suo cammino ultra centenario. La pi\u00f9 singolare \u00e8 quella della sua creazione.\nLa leggenda narra che Vallina, Cupo e Bastia erano anticamente un solo paese. Un forte terremoto si scagli\u00f2 su di esso e fece allontanare via via le varie abitazioni tra di loro. Solo l'intervento della Madonna pose fine a questo scempio con un'esclamazione perentoria: Basta! Ecco spiegato, sempre secondo la leggenda, il nome di una delle tre frazioni, Bastia.\nUn'altra \u00e8 quella del curvone di Vallina. La strada per Vallina \u00e8 pressoch\u00e9 in rettilineo, tranne una grande curva finale, che una volta percorsa, fa apparire finalmente la frazione. Durante la seconda guerra mondiale, i tedeschi, si inoltrarono per la via di Vallina ma, non vedendo abitazioni, tornarono indietro, pensando che la strada finisse nei campi.\nFortunosamente non si accorsero che l'abitato era dislocato immediatamente dopo quella curva.\nE cos\u00ec Vallina e i suoi abitanti si salvarono dall'occupazione.\nFatti di Cronaca.\nComunque, leggende a parte, la zona di Vallina \u00e8 tragicamente salita agli onori della cronaca durante la seconda guerra mondiale: in uno lo scontro tra truppe tedesche e partigiani fabrianesi, sei di essi vi persero la vita, come testimonia la targa affissa sopra la fontana nella piazza principale.\nAppuntamenti e manifestazioni.\nIl 15 agosto si svolge la processione della Madonna, alla quale partecipano tutti gli abitanti e numerosi forestieri originari del luogo.\nFino al 2013, nei mesi di dicembre e gennaio, si svolgeva il \"Presepe vivente dei bambini della vallata\"."}
{"id": "1319481", "revid": "1592097", "url": "https://it.wikipedia.org/wiki?curid=1319481", "title": "Rosolio (personaggio)", "text": ""}
{"id": "1319482", "revid": "1592097", "url": "https://it.wikipedia.org/wiki?curid=1319482", "title": "Roberta (Disney)", "text": ""}
{"id": "1319483", "revid": "178920", "url": "https://it.wikipedia.org/wiki?curid=1319483", "title": "Nonna Caraldina", "text": ""}
{"id": "1319485", "revid": "1494169", "url": "https://it.wikipedia.org/wiki?curid=1319485", "title": "Gennarino", "text": ""}
{"id": "1319486", "revid": "116059281", "url": "https://it.wikipedia.org/wiki?curid=1319486", "title": "Raimondo Carta Raspi", "text": "Biografia.\nStudi\u00f2 scienze sociali a Firenze con Angelo Corsi e Sardus Fontana, e dopo la laurea torn\u00f2 in Sardegna nel 1922, stabilendosi a Cagliari.\nNegli anni immediatamente successivi il fascismo and\u00f2 coinvolgendo sempre pi\u00f9 capillarmente gli ambienti culturali ed artistici isolani, ai quali forniva per la prima volta una visibilit\u00e0 esterna. Mentre le istanze di rivalutazione etnica locali, anche note come \"sardismo culturale\", davano vita ad un fermento senza precedenti e lo sviluppavano in seno al nuovo regime, Carta Raspi non ader\u00ec alla piega politica di queste tendenze ed anim\u00f2 una sorta di fronda letteraria cui diede il nome di \"Federazione mediterranea\". Nel 1923 fond\u00f2 per suo conto, e come strumento della federazione, la casa editrice \"Il Nuraghe\", per la quale, con la collaborazione di alcuni intellettuali ed artisti come Filiberto Farci, Giovanni Antonio Mura, Filippo Addis, Pietro Casu, ed altri, cre\u00f2 una omonima rivista culturale (1923-1930).\nLa rivista, che ottenne nel 1924 il premio Merello, termin\u00f2 le pubblicazioni nel 1930, avendo nel frattempo ospitato le espressioni di numerosi intellettuali non allineati con l'imperante filo-fascismo della cultura regionale.\nLa casa editrice invece oper\u00f2 nel recupero storiografico, redistribuendo in copia anastatica opere allora poco note ma assai importanti per la storia ed in generale per la conoscenza della Sardegna, a partire dal \"Viaggio in Sardegna\" di Alberto La Marmora, che testa un fondamento per gli studi sulla regione. Fra gli autori pubblicati, ci furono anche Max Leopold Wagner, che tracci\u00f2 le basi fondamentali per lo studio della lingua sarda e Pietro Martini (\"il sardo Muratori\"), autore dei primi compendi di storia sarda e della catalogazione dei lavori in argomento; ed oltre a questi Camillo Bellieni, Valery (\"\"Voyage en Sardaigne\"), ed alcuni poeti ed autori teatrali della regione. Fra le altre pubblicazioni, raccolte di saggi ed immagini (anche pittoriche) sulle tradizioni etnografiche, come ad esempio una del 1930 sui costumi (intesi come abiti della tradizione). Parte quindi della diffusione e dell'attuale notoriet\u00e0 di queste opere \u00e8 effetto della ripubblicazione che ne fece questa casa editrice, nella quale il Carta Raspi era alacre editore, autore, distributore ed all'occorrenza anche traduttore e prefatore, come per \"Bergers et Bandits. Souvenirs d'un voyage en Sardaigne\"\" di Emanuel Domenech, un testo che considerava contenente concetti \"puerili\" e che inser\u00ec nella collana \"Alla scoperta della Sardegna. Collezione di viaggi\" al fine di evidenziare la cattiva informazione a volte trasmessa sull'Isola.\nNel 1930 con \"Sardegna terra di poesia - Antologia poetica dialettale sarda\" realizz\u00f2 una delle prime raccolte di questa vasta produzione in lingua sarda, sino ad allora di scarsa attenzione editoriale. Va ricordato che, nel periodo, l'uso di lingue diverse da quella italiana iniziava ad essere combattuto dal fascismo, che mirava ad una unificazione nazionale anche sotto l'aspetto linguistico.\nNel 1933 Carta Raspi scrisse e pubblic\u00f2 \"\"Castelli medioevali di Sardegna\", che resta un testo di riferimento per lo studio del sistema delle fortificazioni in et\u00e0 giudicale, probabilmente la prima opera a trattarne organicamente. Nel 1937 invece ripubblic\u00f2 come editore il Condaghe di Santa Maria de Bon\u00e0rcado, un antico documento del XIII secolo noto per essere, fra i primi testi in lingua sarda, la pi\u00f9 importante testimonianza dello sviluppo di dialetti in seno alla lingua sarda stessa. L'anno successivo usc\u00ec un suo studio su \"Le classi sociali nella Sardegna medioevale\"\".\nNel 1944 scrisse \" Verso l'autonomia - la Sardegna dalla prima alla seconda guerra mondiale\", che pubblic\u00f2 sempre per \"Il Nuraghe\", che nel frattempo era divenuta una fondazione.\nNel dopoguerra, rafforzando la sua vicinanza al Partito Sardo d'Azione di Emilio Lussu (conosciuto durante gli anni venti), fu tra i sostenitori delle istanze autonomistiche isolane, e nel 1946 fond\u00f2 la rivista \"Il Shardana\", che ebbe per\u00f2 breve vita, terminando le pubblicazioni l'anno successivo dopo solo 10 numeri. Il nome ricorda l'antico popolo degli Shardana cui molti nell'isola, e Carta Raspi fra questi, fanno risalire le origini del popolo dei Sardi, ma indica anche uno studio personalmente compiuto a proposito dell'ipotesi del \"grande cataclisma\" del 1200 a.C., con il quale si sarebbero avuti innalzamenti delle acque del Mediterraneo e la sommersione di alcune antiche citt\u00e0 fenicie come Nora (queste teorie sono contigue a quelle su una Atlantide sarda ed hanno goduto recente reviviscenza). In particolare Carta Raspi sostenne l'ipotesi di una citt\u00e0 del VI secolo a.C. chiamata \"Neapolis\" nel territorio comunale di Guspini, e di un'altra chiamata \"Nure\", che sarebbe stato un porto nella zona di Alghero. La rivista in ogni caso si occup\u00f2 diffusamente di temi autonomistici.\nNel libro Storia della Sardegna, non parla di cataclisma, ma di innalzamento delle acque di circa 2,5 metri, che ricopr\u00ec parecchi porti e citt\u00e0 Mediterranee."}
{"id": "1319488", "revid": "178920", "url": "https://it.wikipedia.org/wiki?curid=1319488", "title": "Streghella", "text": ""}
{"id": "1319490", "revid": "125373503", "url": "https://it.wikipedia.org/wiki?curid=1319490", "title": "La fabbrica di plastica", "text": "La fabbrica di plastica \u00e8 il secondo album del cantautore italiano Gianluca Grignani, pubblicato nel 1996.\nIl disco.\nRegistrazione.\nGrignani volle avere il controllo artistico sull'album e, per la piega rock che prese, entr\u00f2 in conflitto con il suo produttore Massimo Luca e con la sua casa discografica, la Polygram, la quale, secondo l'avvocato all'epoca di Grignani, Patrizio Visco, \"Non \u00e8 riuscita a preparare il pubblico a questa svolta\".\nIl disco \u00e8 arrangiato dallo stesso Grignani insieme a Greg Walsh e registrato e mixato tra l'Angelo Studio di Garlasco e l'Abbey Road Studios. Nell'album hanno suonato Mario Riso alla batteria (eccetto \"Fanny\": Roby Molinari), Franco Cristaldi al basso; Gianluca Grignani chitarre acustiche e 12 corde, lo stesso Grignani e Massimo Varini alle chitarre elettriche (tranne che in \"Testa sulla luna\": Giovanni Frigo), e Naco alle percussioni.\nSuccesso commerciale.\nRispetto alle 2 milioni di copie vendute da \"Destinazione Paradiso\", il nuovo album fu un flop. Nonostante la spinta della notoriet\u00e0 e l'attesa, l'album arriv\u00f2 a poco pi\u00f9 di copie. Debutt\u00f2 al terzo posto della Classifica FIMI Album ma in poco tempo scivol\u00f2 fuori dalle prime posizioni. Commentando il flop di vendite dell'album, l'ex produttore di Grignani, Massimo Luca, comment\u00f2: \u00ab\u00c8 un artista finito? Non proprio, \u00e8 decollato seguendo i miei consigli, poi ha voluto fare di testa sua\u00bb.\nIl tour dell'album non and\u00f2 bene. Grignani continuava a dimostrarsi insofferente alla pressione del pubblico che dimostrava di non apprezzare il nuovo album. Secondo il suo avvocato Patrizio Visco: \u00abNon \u00e8 facile fare accettare al pubblico una virata di 180 gradi fra un disco di successo e il seguente\u00bb..\nGiudizio della critica.\nSu \"La Repubblica\" del 23 maggio Ernesto Assante scrisse: \u00ab\"La fabbrica di plastica\" \u00e8 un disco elettrico e a tratti duro, nel quale il velo della melodia, che pure resta il cuore delle canzoni di Grignani, viene strappato spesso da chitarre distorte e arrangiamenti \"psichedelici\", nei quali i testi parlano spesso d'amore (\"Fanny\"), molto pi\u00f9 spesso sono personali, legati alle esperienze degli ultimi anni (ed \u00e8 il caso di \"Il mio peggior nemico\", \"Rock star\", ma anche di \"La vetrina del negozio di giocattoli\" o \"+ famoso di Ges\u00f9\")\u00bb.\nSul \"Corriere della Sera\" Mario Luzzatto Fegiz, sempre il 23 maggio 1996, scrisse: \u00ab(...) Qui invece si scatena con sonorit\u00e0 rock, roba da Timoria e da Litfiba. Si scopre cos\u00ec che il ragazzo si esprimeva cos\u00ec solo per penuria di mezzi, ma che il suo sogno era in rock. Lui nega di essere cambiato, sostiene di aver lavorato con maggiore libert\u00e0. Cosa propone Grignani? Diciamo un viaggio alla ricerca della propria identit\u00e0, ma senza una eccessiva dissociazione dal reale. Disco per molti versi sorprendente nei suoni e nei contenuti: sicuramente terr\u00e0 banco per i prossimi mesi\u00bb.\nAlessandro Rosa su \"la Stampa\" scrive: \u00abChitarre a profusione, chitarre cattive e aggressive, arrochite e lancinanti, dominano le canzoni elettriche, inquiete, irrispettose (\"+ famoso di Ges\u00f9\") volte a dipingere una visione personale delle contraddizioni della vita, il rifiuto e la fuga del mondo artificiale, al pericolo dell'omologazione. Un disco nervoso, dall'anima melodica ma vestito di potenti e cupi riff. Ma alla fine completo e uniforme, bello\u00bb."}
{"id": "1319492", "revid": "1592097", "url": "https://it.wikipedia.org/wiki?curid=1319492", "title": "Minima (personaggio)", "text": ""}
{"id": "1319495", "revid": "122246", "url": "https://it.wikipedia.org/wiki?curid=1319495", "title": "World Grand Prix 2007", "text": "Il XV World Grand Prix di pallavolo femminile si \u00e8 svolto dal 3 al 26 agosto 1994. Dopo la fase a gironi che si \u00e8 giocata dal 3 al 19 agosto, la fase finale, a cui si sono qualificate le prime cinque squadre nazionali classificate nella fase a gironi, pi\u00f9 la Cina, paese ospitante, si \u00e8 svolta dal 22 al 26 agosto nel Beilun Gymnasium a Ningbo, in Cina. La vittoria finale \u00e8 andata per la prima volta ai Paesi Bassi.\nFase finale.\nGirone unico.\nRisultati.\nNingbo - Ningbo Beilun Gymnasium\nPodio.\nCampione.\nPaesi Bassi(Primo titolo)\nSecondo posto.\nCina\nTerzo posto.\nItalia"}
{"id": "1319498", "revid": "1573940", "url": "https://it.wikipedia.org/wiki?curid=1319498", "title": "Uropeltidae", "text": "Gli uropeltidi (Uropeltidae ), o serpenti dalla coda a scudo, sono una famiglia di serpenti fossori relativamente primitivi, che vivono esclusivamente in alcune zone umide e montuose dell'India e di Ceylon.\nDescrizione.\nLa coda a scudo.\nL'aspetto di questi serpenti \u00e8 caratteristico: la testa \u00e8 piccola e non ben distinta dal corpo, anche se in alcune forme il collo \u00e8 abbastanza robusto data la forte muscolatura. Il corpo \u00e8 cilindrico e la coda \u00e8 molto corta. In particolare, la coda \u00e8 la vera caratteristica degli appartenenti alla famiglia: nelle forme evolute termina a cono, ma si pu\u00f2 notare che negli uropeltidi via via pi\u00f9 evoluti vi \u00e8 una trasformazione delle squame terminali. Esse possono essere solamente appiattite, oppure dotate di vere e proprie spine o creste. Il genere \"Uropeltis\", il pi\u00f9 noto, \u00e8 dotato di una struttura caudale appiattita e coperta di squame, a formare una sorta di scudo ovale inclinato, rugoso e spinoso (\"Uropeltis\" significa appunto \"coda a scudo\"). \nColori vivaci.\nGli occhi sono molto piccoli, possiedono una pupilla rotonda e spesso sono difesi da una squama. Le ossa craniche sono saldate fra loro, ma i cinti pelvico e scapolare sono del tutto scomparsi, contrariamente a forme pi\u00f9 primitive. Il polmone sinistro, per\u00f2, \u00e8 ancora presente in alcune forme, anche se \u00e8 sostanzialmente vestigiale. La mascella \u00e8 dotata di sei o otto denti, mentre la mandibola ne ha otto o dieci; solo in alcune specie il palato ne presenta tre o quattro. Nonostante siano degli animali fossori, gli uropeltidi sono dotati di colori molto vivaci: il rosso e l'arancione sono i colori predominanti, e le poche specie di colore nero mostrano riflessi iridescenti, vagamente simili a quelli del serpente arcobaleno (\"Xenopeltis unicolor\"). I vari generi della famiglia comprendono animali lunghi dai dieci ai sessanta centimetri. Le specie del genere \"Uropeltis\" sono lunghe in media una quarantina di centimetri, ma il corpo non supera la larghezza di due centimetri.\nComportamento.\nQuale sia la funzione di una struttura caudale tanto caratteristica non \u00e8 chiaro; in ogni caso, questa strana coda viene usata dagli uropeltidi per coprire l'entrata della tana, oppure come punto di appoggio per facilitare lo scavo nel terreno, o infine per difesa. Quest'ultimo comportamento assomiglia vagamente a quello dell'assai simile cilindrofide rosso (\"Cylindrophis ruffus\"): questi serpenti, se minacciati, si arrotolano su s\u00e9 stessi e nascondono la testa sotto le spire, lasciando sporgere solo la coda corazzata.\nIl comportamento di questi serpenti, come per molti animali fossori, \u00e8 quasi sconosciuto: si sa che scavano gallerie utilizzando il muso, ruotandolo in continuazione per aprirsi un varco nel terreno; in questo sono facilitati dalla possente muscolatura del corpo e del collo, inoltre hanno un appoggio solido dato dalla strana coda. Gli uropeltidi sono ovovivipari e partoriscono fino a otto piccoli, del tutto formati. \"Uropeltis\" e i suoi parenti stretti sono completamente inoffensivi, e non reagiscono mai mordendo, nemmeno se presi in mano. Semplicemente, si attorcigliano alle dita e rimangono immobili per molto tempo. Gli uropeltidi si cibano prevalentemente di vermi e di altri invertebrati.\nTassonomia.\nLa famiglia comprende i seguenti generi e specie:"}
{"id": "1319499", "revid": "178920", "url": "https://it.wikipedia.org/wiki?curid=1319499", "title": "Poe De Spell", "text": ""}
{"id": "1319501", "revid": "120417213", "url": "https://it.wikipedia.org/wiki?curid=1319501", "title": "Campi di popcorn", "text": "Campi di popcorn \u00e8 il terzo album del cantautore italiano Gianluca Grignani, pubblicato nel 1998."}
{"id": "1319502", "revid": "12067", "url": "https://it.wikipedia.org/wiki?curid=1319502", "title": "Chiesa Armena", "text": ""}
{"id": "1319508", "revid": "2224701", "url": "https://it.wikipedia.org/wiki?curid=1319508", "title": "Strada statale 207 Nettunense", "text": "L'ex strada statale 207 Nettunense (SS 207), ora strada regionale 207 Nettunense (SR 207), \u00e8 una strada regionale italiana che collega la zona dei Castelli Romani con la costa tirrenica del basso Agro Romano.\nHa inizio a Frattocchie, frazione di Marino, ove si diparte dalla strada statale 7 Via Appia, e termina ad Anzio dopo 36,600\u00a0km. Nel suo percorso tocca i territori comunali di Marino, Castel Gandolfo, Ariccia, Albano Laziale, Lanuvio, Aprilia ed Anzio.\nPercorso.\nIl percorso da Frattocchie ad Aprilia \u00e8 vario e curvilineo, mentre da Aprilia ad Anzio \u00e8 praticamente rettilineo con alla destra la tratta finale della ferrovia Roma\u2013Nettuno. Ha termine nel comune di Anzio nei pressi dell'antico Ospedale militare.\nAll'inizio del suo percorso la strada \u00e8 affiancata in direzione sud da un tratto della Nettunense vecchia. Su di essa si affacciano isolati di edifici bassi che fanno parte della frazione di Frattocchie, nel comune di Marino. La Nettunense risulta molto trafficata, soprattutto in direzione di Anzio, a partire da laghetto di Castel Gandolfo fino all'incrocio con via del Mare-via Colonnelle presso Pavona. Da questo incrocio \u00e8 possibile risalire verso Albano o scendere direttamente verso Pomezia e Torvaianica incrociando l'Ardeatina, la Laurentina e la strada statale 148 Pontina. Proseguendo al km 9 attraversa la localit\u00e0 di Cecchina fino a giungere a un altro importante incrocio, quello con via Campoleone Scalo, nell'omonima localit\u00e0, attraverso il quale \u00e8 possibile raggiungere l'importante stazione apriliana di Campoleone, salire a Lanuvio tramite la via Laviniense o arrivare a Cisterna attraverso la via Cisternense.\nIn localit\u00e0 Fontana di Papa (o dei Papi) di Ariccia sorge il moderno Ospedale dei Castelli che oltre a servire i comuni dell'area castellana offre le sue prestazioni anche alle cittadine di Pomezia, Ardea e Aprilia sprovviste fino ad oggi di un nosocomio pubblico.\nAd Aprilia la Nettunense incrocia la strada statale 148 Pontina con uno svincolo che permette anche di raggiungere il vicino centro commerciale \"Aprilia 2\".\nIn zona Falasche ad Anzio la Nettunense costeggia il Beach Head War Cemetery, cimitero monumentale dei caduti del Commonwealth durante lo sbarco di Anzio del 1944. Al km 35 si pu\u00f2 vedere la basilica di Santa Teresa, costruita in stile romanico, comprensiva di un alto campanile, nel 1926.\nLa strada termina ad Anzio da dove, sulla destra, si diparte la SP601 litoranea che conduce ad Ostia mentre invece sulla sinistra, senza soluzione di continuit\u00e0, si giunge in breve tempo a Nettuno che ha dato il nome all'arteria.\nIn seguito al decreto legislativo n. 112 del 1998, dal 1\u00ba febbraio 2002 la gestione \u00e8 passata dall'ANAS alla Regione Lazio che ha ulteriormente devoluto le competenze alla provincia di Roma e alla provincia di Latina per le tratte territorialmente competenti; dal 5 marzo 2007 la societ\u00e0 ASTRAL ha acquisito la titolarit\u00e0 di concessionario dell'intera tratta."}
{"id": "1319526", "revid": "2224701", "url": "https://it.wikipedia.org/wiki?curid=1319526", "title": "Strada statale 601 Ostia-Anzio", "text": "La ex strada statale 601 Ostia-Anzio (SS 601), ora \"strada provinciale 601 litoranea Ostia-Anzio (SP 601)\", era una strada statale italiana che collegava il Lido di Ostia con Anzio. Attualmente classificata come strada provinciale, presenta un percorso litoraneo a poca distanza dalla spiaggia.\nPercorso.\nNel suo percorso tocca i comuni di Roma, Pomezia (localit\u00e0 Torvaianica e Villaggio Tognazzi), Ardea (localit\u00e0 Tor S. Lorenzo e Lido dei Pini), Anzio (localit\u00e0 Lido dei Pini, Lido dei Gigli, Lavinio Lido di Enea, Lido di Cincinnato, Lido delle Sirene, Lido di Marechiaro, Anzio Colonia). Il tracciato \u00e8 essenzialmente rettilineo e pianeggiante, eccezion fatta per i primi 10 chilometri ove si snoda fra le dune prospicienti il mar Tirreno.\nHa termine nel comune di Anzio, nel punto in cui la strada si divide per portare da una parte verso le Grotte di Nerone e dall'altra, perpendicolarmente, verso Nettuno.\nStoria.\nGi\u00e0 contemplata nel piano generale delle strade aventi i requisiti di statale del 1959, \u00e8\nsolo col decreto del Ministro dei lavori pubblici del 23 settembre 1969 che viene elevata a rango di statale con i seguenti capisaldi d'itinerario: \"Lido di Ostia - Torvaianica - Lido di Lavinio - Anzio\".\nIn seguito al decreto legislativo n. 112 del 1998, dal 2002 la gestione \u00e8 passata dall'ANAS alla Regione Lazio che ha provveduto al trasferimento dell'infrastruttura al demanio della Provincia di Roma."}
{"id": "1319532", "revid": "287204", "url": "https://it.wikipedia.org/wiki?curid=1319532", "title": "Episodi di Un medico tra gli orsi (terza stagione)", "text": "Questa voce contiene riassunti, dettagli e crediti dei registi e degli sceneggiatori della terza stagione della serie televisiva Un medico tra gli orsi. Negli Stati Uniti \u00e8 stata trasmessa per la prima volta il 23 settembre 1991 e si \u00e8 conclusa il 18 maggio 1992. In Italia \u00e8 andata in onda su Rai 2 dal 22 giugno al 4 agosto 1995. L'episodio \"Piedi freddi e cuore caldo\" \u00e8 andato in onda per primo in quanto prodotto negli USA nel corso della seconda stagione. Il telefilm ha cambiato programmazione fra l'ottavo ed il nono episodio passando dalla messa in onda delle ore 12.05 a quella delle ore 17.25.\nPene d'amore.\nRick, il ragazzo di Maggie, \u00e8 morto in 2.7. Per testimoniare il suo amore per lui, Maggie fa fondere una statua in bronzo a dimensioni naturali, da porre sulla tomba di lui. All'inaugurazione della stessa si presenta, e fa un pubblico discorso, Joanne, una ragazza con la quale Rick tradiva Maggie a Juneau. La pilota scopre cos\u00ec non solo che il compagno le \u00e8 stato infedele durante tutta la loro relazione, ma che oltre a Joanne c'erano spesso altre ragazze e inoltre che tutte sapevano di condividere lo stesso uomo, tutte tranne Maggie. In un sogno, lui le rivela di essere stato sessodipendente e di aver avuto oltre 2.500 donne. Maggie annega nell'alcol il dispiacere, che superer\u00e0 grazie all'aiuto di Ruth-Anne, che le racconta del proprio adulterio, consumato durante la Seconda guerra mondiale.\nIl dottor Joel Fleischman \u00e8 costretto dallo scorbutico Adam a visitare, nella sua casa isolata nella foresta, la moglie ipocondriaca Eve. Questa, approfittando di una temporanea (un giorno) assenza di Adam, addirittura sequestra Joel legandolo con le catene, perch\u00e9, a suo dire, ha bisogno della presenza costante di un medico al suo fianco.Quando Adam torna, si scopre che il loro rapporto fa acqua da tutte le parti, e non fanno altro che litigare: lui \u00e8 un inguaribile bugiardo (le raccont\u00f2 di aver scoperto la tomba di Ramses III nella Valle dei Re e di aver guidato le truppe ribelli alla conquista di Addis Abeba), lei \u00e8 esageratamente ipocondriaca (butta la di lui eccellente zuppa di cervo solo perch\u00e9 cotta in una padella d'alluminio). Ma si amano: Joel tenta di far loro capire che sarebbe meglio che si lasciassero, sortendo invece l'effetto opposto.\nAlla fine dell'episodio Adam partir\u00e0 alla volta della Nuova Zelanda per la Kiwi Cup, regata di catamarani di 50 piedi, che il cuoco si diverte a disegnare.\nMaurice J. Minnifield pensa di essersi innamorato di Barbara Semanski, conosciuta in occasione della \"febbre di primavera\" (2.5), al punto da volerle chiedere di sposarlo ma, dopo alcuni giorni di idillio, prima di avere la possibilit\u00e0 di dichiararsi, lei lo lascia, perch\u00e9 scopre che lui \u00e8 un evasore fiscale.\nL'oggetto dei desideri.\nChris sperimenta uno di quei brevi ma intensi periodi durante i quali sprigiona un odore irresistibile per le donne, seducente. Invece l'oculista itinerante Irene pare essere l'unica non attratta da lui. A causa di ci\u00f2 Chris ne rimane colpito, ossessionato, arrivando al punto da non riuscire ad approfittare delle molte bellezze che gli si offrono spontaneamente, poich\u00e9 colpito da impotenza.\nMaggie rimane turbata dallo scoprire di essere presbite a soli 29 anni. Joel, senza sapere che il problema la riguarda, le descrive la malattia in maniera abbastanza colorita, indicandola come il primo di molti segni di un'inevitabile decadenza fisica.\nMaurice, ancora scosso dal rifiuto di Barbara (3.1), riaccende il suo risentimento verso Holling per avergli sottratto Shelly, con un banale motivo. Il nostro chiede all'amico fotografo di fargli un'istantanea, da spedire al \u201ccentro spaziale\u201d, dove istituiranno una teca con le foto di tutti gli astronauti. Non riconoscendosi affatto nell'immagine stampata, si convince che Holling di proposito abbia voluto farlo apparire ridicolo.\u00c8 cos\u00ec che ritorna alla mente di tutti quando Maurice port\u00f2 Shelly a Cicely, e di come Holling la conquist\u00f2. Ne esistono almeno tre versioni diverse, ognuna per ognuno dei tre interessati: secondo Holling la scintilla con la ragazza scoppi\u00f2 subito, secondo Maurice fu un atto perseguito dall'amico con la forza, secondo Shelly i due uomini non la degnarono di uno sguardo. Fu invece Dave il cuoco a darle il benvenuto.\nA tutto c'\u00e8 rimedio.\nDi ritorno da una vaccinazione in un villaggio isolato, a causa di problemi all'aereo Maggie e Joel sono costretti ad un atterraggio di emergenza nel mezzo della natura selvaggia, nella regione del fiume Anaktuvuk. Trascorrere un po' di tempo insieme, lontani dalla civilt\u00e0, permette loro di avvicinarsi l'uno all'altro (con tanto di involontario bacio notturno), malgrado i continui battibecchi.\nCindy, migliore amica di Shelly, arriva a Cicely per chiederle di divorziare da Wayne, che nel frattempo anche lei ha sposato. Ma l'accoglienza di Shelly \u00e8 tutt'altro che amichevole, perch\u00e9 le sembra che l'altra le abbia rubato la sua vita passata, il suo ruolo di \u201cgroupie\u201d dell'hockey su ghiaccio, nonch\u00e9 il marito. Cindy intanto, forte del suo diploma di cosmesi preso al Saskatchewan College of Applied Arts, fa amicizia con tutti, a Cicely. Quando Shelly si rende conto che quello \u00e8 ormai il suo passato, pu\u00f2 rinnovare l'amicizia di un tempo e divorziare da Wayne (via radio, tramite Chris).\nNoi animali.\nMaggie si convince che un cane randagio che continua a seguirla sia la reincarnazione del suo ultimo compagno defunto, Rick. Tutti accettano senza problemi la situazione, che \u00e8 invece motivo di ilarit\u00e0 per lo scettico Joel. Dopo un breve idillio fra la donna e l'animale (con tanto di dinamiche di coppia, come litigio e perdono), Maggie deve restituire il cane, che in realt\u00e0 si chiama Butch, alla legittima padrona.\nEd sospende la realizzazione del suo primo film, \"\u201dL'orlo del baratro\u201d\", una pellicola neorealista classica. Ma, ritrovata l'ispirazione grazie all'aiuto di Joel e di \"nonna Woody\", la nonna di Woody Allen, completa invece \"\u201dCicely\u201d\", il cortometraggio sulla sua citt\u00e0 scritto in 1.6, organizzandone subito la prima proiezione nel cinema del paese.\nMaurice scopre che Marilyn alleva struzzi e vorrebbe trasformarlo in un affare redditizio per entrambi, ma il progetto fallisce perch\u00e9 gli animali non trovano simpatico l'ex-astronauta e non producono pi\u00f9 le loro enormi uova.\nPiedi freddi cuore caldo.\nHalloween. A Cicely arriva Jules, fratello gemello di Joel, di cui \u00e8 una specie di doppio negativo, disinvolto e spregiudicato tanto quanto il medico \u00e8 controllato e represso. I due si scambiano l'identit\u00e0 ma, mentre Jules ne approfitta per sedurre Maggie, Joel finisce in prigione per aver fatto il gioco delle tre carte davanti all'integerrima sergente Semanski e in cella ha l'occasione di farsi psicanalizzare da Sigmund Freud in persona. Ma in realt\u00e0 non esiste nessun Jules, \u00e8 tutta una bizzarra costruzione onirica di Joel, incosciente in seguito ad un colpo alla testa.\nNel frattempo, sempre nel sogno di Joel, Maurice nonostante quanto successo in 3.1, esce con Barbara, andando a teatro, e Chris viene contattato via radio da un malvivente pazzoide, un po' kamikaze, che scalpita per incontrarlo, considerandolo come una guida spirituale, un suo modello da seguire.\nUna porta aperta sul passato.\nNel fiume viene ritrovato un corpo imprigionato nel ghiaccio, accompagnato da un diario che rivela che l'uomo \u00e8 un francese di nome Pierre Le Moulin, che nel 1814 ha accompagnato in Alaska Napoleone, che non \u00e8 stato quindi presente alla battaglia di Waterloo n\u00e9 \u00e8 mai stato esiliato sull'isola di Sant'Elena. Napoleone spos\u00f2 l'indiana Matchka e i pochi francesi al suo seguito fecero probabilmente lo stesso: da queste due stirpi discende l'immaginaria trib\u00f9 indiana dei Tellakutan. Mentre Minnifield ipotizza di creare un centro museale che avrebbe potuto attirare turisti e soldi da tutto il mondo a Cicely, tre rappresentanti dei Tellakutan si riappropriano del corpo di Pierre, loro progenitore.\nLo scettico Joel \u00e8 sconvolto dallo scoprire che la permanenza a Cicely l'ha cambiato a tal punto da fargli credere a questa sconvolgente verit\u00e0 che stravolge la storia conosciuta e ne viene stimolato a riscoprire le proprie radici ebraiche.\nShelly, suggestionata dalla storia di Giuseppina Bonaparte e dalla reazione di Holling alla scoperta di Pierre, si convince di essere sterile e teme di essere abbandonata per questo. Scopre invece che Holling non vuole figli, perch\u00e9 discende da una famiglia nobile francese, direttamente imparentata con Luigi XIV e, poich\u00e9 i suoi antenati, i de Vincoeur, sono stati delle pessime persone, vorrebbe che si estinguesse con lui.\nEd comincia a lavorare all'emporio di Ruth-Anne ed \u00e8 proprio lei ad aiutarlo a superare la delusione per il giudizio negativo di un produttore sulla sua nuova sceneggiatura e a spronarlo a seguire la sua vocazione cinematografica a dispetto delle difficolt\u00e0.\nVisite impreviste.\nJoel riceve la visita inaspettata della ex fidanzata Elaine, in cerca di conforto dopo la morte del compagno Dwight. Maggie lo spinge a superare l'orgoglio ferito di abbandonato e ad esserle amico, ma poi si scopre gelosa della ritrovata sintonia dei due ex e teme che tornino insieme. In realt\u00e0, dopo una notte di passione, Joel ed Elaine si rendono conto di non essere pi\u00f9 innamorati.\nChris riceve invece la visita del fratellastro di colore Bernard, che gli porta una parte dell'eredit\u00e0 paterna. Suggestionato da una serie di sogni di ambientazione africana, decide di utilizzarla per un viaggio in Africa, prima di rendersi conto che le loro vite oniriche si sono scambiate e che quei sogni appartengono a Bernard e deve essere lui a riscoprire le proprie origini ancestrali.\nA Cicely appare anche Adam, in cerca di soldi, che ottiene facendo il cuoco per qualche giorno al \"Brick\" come scommessa con Holling e dimostrando il suo superiore talento culinario. Malgrado i suoi modi scorbutici, d\u00e0 utili consigli tanto a Maggie che a Chris.\nIstinti primordiali.\nConvinto dell'immoralit\u00e0 della caccia, Joel decide di mettere alla prova quelli che Maggie critica come pregiudizi e si aggrega all'annuale battuta di caccia di Chris e Holling. Inizialmente conquistato dalla nuova esperienza, \u00e8 per\u00f2 sconvolto quando ferisce un gallo cedrone e tenta di salvarlo, inutilmente. Capisce di subire il fascino del ritorno alla natura, ma di non sopportare l'idea della morte.\nEd rimane turbato dallo scoprire l'et\u00e0 avanzata di Ruth-Anne e diventa tanto apprensivo nei suoi confronti da farla impazzire, quindi le organizza una festa a sorpresa per il suo 75\u00ba compleanno, durante la quale le regala un piccolo terreno dal bel panorama, per la sua tomba. Ruth-Anne ne comprende le buone intenzioni ed apprezza il gesto.\nA dire il vero.\nTrama.\nA causa di problemi tecnici al pullman, una compagnia circense (interpretata dai Mummenschanz) si ferma per qualche giorno a Cicely e coinvolge in vario modi i suoi abitanti: Marilyn riceve la corte di Enrico Bellati (Bill Irwin), l'\"uomo volante\" e, malgrado l'indubbia sintonia, preferisce non partire con lui; Chris si impegna in ardite riflessioni di fisica quantistica con un illusionista ex professore universitario; Maggie si fa leggere la mano per conoscere il proprio futuro sentimentale; perfino Joel, impegnato a prepararsi per l'esame di specializzazione, si fa prendere dalla magia del circo.\nShelly lascia Holling, dopo un'inopportuna osservazione sui suoi piedi insolitamente grandi che sembra dimostrare l'inizio del disamoramento nei suoi confronti. Dopo che Maggie le ha prospettato i \"piaceri\" della vita da sola e che Holling le ha dichiarato nuovamente il proprio amore, torna volentieri da lui.\nBuon Natale Cicely.\nTrama.\nA Cicely si festeggia il Natale sovrapponendolo alla leggenda indiana del Corvo, che celebra il ritorno alla luce e alla vita. \nNon essendoci una chiesa, Shelly soffre la mancanza dei riti cattolici, soprattutto della Messa. Holling per tentare di farla sentire pi\u00f9 vicina a casa e alla sua infanzia canta per lei l\"'Ave Maria\" in latino.\nMaggie non sopporta di dover trascorrere come ogni anno il Natale in famiglia e si sente in colpa per questo, ma quando i suoi genitori l'avvisano che andranno invece ai Caraibi si rende tristemente conto che passarlo da sola \u00e8 perfino peggio che dover affrontare i propri parenti. A farle ritrovare lo spirito natalizio sar\u00e0 l'ebreo Joel che non ha mai festeggiato questa ricorrenza cristiana e ora, pur tentando di farlo procurandosi un albero di Natale, scopre che non fa per lui perch\u00e9 la sua formazione ebraica prevale.\nAnche Maurice \u00e8 malinconico per l'idea di trascorrere in solitudine in Natale, ma riceve una visita inaspettata che cambia tutto: scopre che una donna con cui aveva avuto una relazione durante la guerra di Corea ha avuto un figlio, di cui lui non aveva saputo nulla finora; lei, il figlio e il nipote sono venuti per conoscerlo e lui, dopo le iniziali difficolt\u00e0, causate dai suoi pregiudizi culturali, riesce ad accettare la nuova famiglia, anche se non \u00e8 esattamente quella che avrebbe desiderato.\nSe ascoltassimo gli alberi.\nTrama.\nMaurice, resosi conto che tutti considerano noioso il suo giornale \"Cicely News &amp; World Telegram\", per riaccendere l'interesse approfitta della presenza di Adam a Cicely e lo assume segretamente, permettendogli di esprimere liberamente le proprie teorie cospirazioniste. In effetti i suoi articoli riescono a suscitare l'attenzione generale, ma la sua collaborazione con l'autoritario Maurice non \u00e8 fatta per durare e sparisce di nuovo prima che quello possa ottenere lo scoop tanto desiderato. Intanto, la storia degli \"alberi della foresta che parlano\" dimostra nuovamente le differenze caratteriali fra l'aperta Maggie e lo scettico Joel. \nHolling non ha mai versato le tasse dal 1959, quando l'Alaska \u00e8 entrata negli Stati Uniti, per principio, perch\u00e9 aveva votato contro l'Alaska Statehood Act (decreto che sanciva all'Alaska lo \"status\" di 49 nazione degli USA). Per pagare la pesante multa del fisco, offre a Chris di diventare socio del \"Brick\". Il dj, assiduo frequentatore di bar, \u00e8 entusiasta e si butta con passione nella nuova attivit\u00e0, apportando una serie di cambiamenti, positivi, che per\u00f2 l'abitudinario Holling non sopporta, tanto da desiderare di lasciare tutto all'altro, ma \u00e8 proprio Chris a rendersi conto presto di preferire essere un cliente piuttosto che il proprietario. \nSei uno di noi.\nTrama.\nJoel riceve in ringraziamento una capra per aver curato un'anziana indiana ma, quando esprime la propria perplessit\u00e0 sul regalo, gli viene offerto di essere adottato dalla trib\u00f9 indiana ed \u00e8 costretto suo malgrado a passare attraverso diverse fasi (il dono dei propri averi, il digiuno, la ricerca di una visione), temendo anche il sacrificio fisico, per diventare infine \"Cura-Con-Strumenti\".\nHolling, in assenza di Shelly, chiude il \"Brick\" con una scusa e si dedica alla ricerca di una stella che ha comprato vent'anni prima per una donna, morta ormai da molto tempo, e che finora non \u00e8 mai riuscito a vedere.\nChris, privato del bar in cui trascorre cos\u00ec tanto tempo ogni giorno, \u00e8 pervaso da una profonda malinconia, che esprime in una programmazione radiofonica particolarmente triste, con il disappunto di Maurice.\nGli ultimi flauti indiani.\nTrama.\nLa notizia della morte dello zio Charlie (a 110 anni!) sprofonda Holling in una crisi di mezz'et\u00e0... a sessant'anni passati. Sentendo di non aver sfruttato la propria vita, passa il tempo ubriaco, a distillare vodka, finch\u00e9 Chris non gli racconta del proprio \"anno perduto\" e Shelly non gli fa capire, con uno spettacolo di burattini, che la sua vita non \u00e8 stata n\u00e9 vuota n\u00e9 inutile.\nJoel si rende conto per la prima volta che in tutta la contea di Arrowhead \u00e8 l'unico ebreo (e in tutta l'Alaska sono solo 2.000) e soffre l'isolamento culturale. La scoperta che esiste un villaggio chiamato Velachiske (come quello russo da cui proviene la sua famiglia) non gli \u00e8 d'aiuto, quando lo trova completamente abbandonato.\nEd gira un documentario su Ira Wingfeather, l'ultimo artigiano di flauti indiani tradizionali, ma alla fine si rende conto che pi\u00f9 importante di riprendere un'attivit\u00e0 prossima alla scomparsa \u00e8 impararla e mantenerla viva.\nNon arrendersi mai.\nTrama.\nMaggie riceve la disastrosa visita della madre che non solo le annuncia il divorzio dal padre, ma accidentalmente d\u00e0 fuoco alla sua casa, privandola di tutti i suoi beni e costringendola ad un nuovo inizio da zero. \nChris si dedica ad un bizzarro progetto di performance art, lanciare una mucca con una catapulta. Quando scopre che \u00e8 gi\u00e0 stato fatto in un film (Monty Python e il Sacro Graal), la sua ispirazione viene meno, ma la ritrova grazie a quanto \u00e8 accaduto a Maggie: sostituisce il povero animale con un pianoforte sopravvissuto all'incendio, arricchendo il proprio lancio di un nuovo, pi\u00f9 profondo significato di rinnovamento.\nJoel riconosce in un dimesso spazzacamino il campione di golf Larry Coe, sparito nel nulla anni prima dopo una bruciante sconfitta. L'entusiasmo con cui rivela a tutti la propria scoperta costringe per\u00f2 l'ex celebrit\u00e0 dello sport a trasferirsi di nuovo, per fuggire all'imbarazzata compassione della gente.\nIl richiamo della foresta.\nLa morte di Bill, compagno di caccia di tempi lontani, spinge Maurice e Holling ad un viaggio nella natura selvaggia per rispettare un'antica promessa: seppellirlo in un luogo speciale sperduto nel nulla, il Punto Senza Nome. Ma le cose non vanno esattamente come previsto perch\u00e9, fra diversi imprevisti, compresa una scazzottata, i due scoprono l'esistenza di un'intraprendente vedova, Solvang, che tenta senza successo un approccio con entrambi, e si rendono conto di essere un po' troppo vecchi per una cos\u00ec impegnativa avventura.\nNote.\nConsiderando la data di produzione, questo episodio \u00e8 il 3.16, ma tenendo conto della \"consecutio temporum\" \u00e8 il 3.15, poich\u00e9 Chris ha ancora i capelli lunghi, mentre in Il dado \u00e8 tratto, pubblicato prima di questa puntata, se li taglia.\nIl dado \u00e8 tratto.\nPer la prima volta a Cicely si tengono regolari elezioni per il sindaco, incarico che fino ad allora era stato ricoperto per consuetudine da Holling e che ora viene messo in discussione dall'agguerrita Edna Hancock, che non gli perdona di non aver soddisfatto una sua richiesta (un banale segnale di stop), fatta anni prima. Il mite Holling si ritrova quindi a dove risvegliare il proprio spirito competitivo, per la soddisfazione di Shelly.\nJoel e Maggie si ritrovano a condividere l'organizzazione dell'evento, perch\u00e9 l'uno viene nominato, suo malgrado, commissario elettorale e l'altra \u00e8 il presidente del comitato elettorale. Malgrado le differenti opinioni politiche, riescono a lavorare bene insieme e a garantire un perfetto svolgimento delle votazioni.\nEd vive con particolare tensione la responsabilit\u00e0 di votare per la prima volta, mentre Chris, privato del diritto di voto per aver violato in passato la libert\u00e0 vigilata, vive con particolare entusiasmo l'esperienza di vedere la \"democrazia al lavoro\". \nNote.\nConsiderando la data di pubblicazione dell'episodio, questo sarebbe il 3.15. Vedi il paragrafo \"Note\" dell'episodio precedente.\nTutto per un sorriso.\nTrama.\nQuando Joel scopre che nella sua capanna quarant'anni prima viveva Jack, un giovane geologo che, sopraffatto dall'isolamento e dalla solitudine, si \u00e8 suicidato, ne rimane ossessionato, perch\u00e9 non pu\u00f2 evitare di identificarsi con lui. Ma riuscir\u00e0 a trarne un insegnamento positivo per migliorare il proprio atteggiamento nei confronti delle persone con cui deve trascorrere la sua lunga permanenza in Alaska.\nRiappare a Cicely l'ipocondriaca Eve, moglie di Adam, lamentando i soliti, variegati sintomi, che stavolta per\u00f2 non sono immaginari: l'eccentrica donna \u00e8 semplicemente ed inaspettatamente incinta.\nMaurice riceve l'attesa visita da parte del colonnello McKern, suo comandante durante la guerra di Corea, che considera un modello di vita e per il quale nutre una vera e propria venerazione, ma rimane deluso quando quello gli chiede di investire dei soldi in un suo progetto edilizio turistico in Montana, rivelandosi non all'altezza della sua immagine idealizzata. \nGenitori... esemplari.\nTrama.\nShelly riceve l'inaspettata visita della madre Tammy, che si \u00e8 sempre comportata come una sua coetanea, costringendola anzi a farle addirittura da sorella maggiore, e continua a farlo anche ora che si \u00e8 presa un compagno poco pi\u00f9 che ventenne.\nNella sala d'aspetto dello studio di Joel viene abbandonato un neonato. L'intera Cicely l'adotta e perfino il dottore si fa infine conquistare dal piacere della paternit\u00e0 e accetta a malincuore che la madre torni a prenderlo.\nAdam torna a fare il cuoco da Holling per guadagnare un po' di soldi in vista del figlio in arrivo, ma viene colpito da una serie di disturbi fisici che Joel gli diagnostica come gravidanza simpatica, o \"sindrome della covata\", sta cio\u00e8 condividendo l'esperienza della moglie Eve, e capisce quindi di doverle stare accanto.\nIl risveglio.\nTrama.\nL'arrivo della primavera ha effetti imprevedibili sugli abitanti di Cicely. Chris \u00e8 colpito da un'allergia, Maurice non sopporta pi\u00f9 le solite cose e sente il bisogno di cambiare, Holling \u00e8 ossessionato dalle uova e Shelly cambia letteralmente pelle. Maggie si innamora di Arthur, un misterioso e affascinante sconosciuto che per\u00f2 si rivela essere... un orso.\nJoel, grazie al guaritore indiano Leonard, ripensa al proprio atteggiamento nell'insoddisfacente pratica quotidiana della professione medica e riscopre la propria vocazione e l'importanza del rapporto umano con i pazienti.\nIl bambino che \u00e8 in tutti noi.\nTrama.\nQuando Holling scopre che Jesse l'orso, suo storico avversario, \u00e8 morto, probabilmente di vecchiaia, si trova disorientato, privato di un punto di riferimento. Solo un'immersione nella natura selvaggia gli permette di ritrovare il proprio equilibrio.\nA Cicely arriva un pacco che ha viaggiato in tutto il mondo, indirizzato ad una persona sconosciuta. Quando la curiosit\u00e0 prevale e viene aperto, si scopre che \u00e8 l'ingegnoso mezzo trovato da un bambino per ottenere souvenirs dai luoghi pi\u00f9 lontani.\nMaurice scopre con un misto di disappunto ed ammirazione che Ron ed Eric, la coppia gay a cui ha venduto una vecchia casa facendo un bell'affare, stanno avendo un buon successo come albergatori, soprattutto con la clientela giapponese. \u00c8 lusingato dall'attenzione dei turisti orientali per il suo passato di astronauta, ma sconcertato dal fatto che siano attirati fin l\u00ec dalla possibilit\u00e0 di fare l'amore alla luce dell'aurora boreale per propiziare la fertilit\u00e0.\nFa parte del gioco.\nJoel \u00e8 entusiasta di trascorrere un weekend a Juneau per un convegno medico, convinto di potersela spassare con qualche attraente collega. I suoi piani vanno in fumo quando ad accompagnarlo in aereo \u00e8 Maggie, con la quale si trova pure a dover condividere con reciproco imbarazzo la suite in albergo. La prima sera \u00e8 lei a portarsi in camera compagnia, mentre lui fugge letteralmente da una donna troppo aggressiva, la seconda sera decidono finalmente di esprimere l'attrazione che provano l'uno per l'altra, finora trattenuta, ma Maggie, esausta dopo due giorni insonni, si addormenta prima che possa accadere qualunque cosa. \nIn assenza del dottore, a Cicely \u00e8 Marilyn a ricoprirne il ruolo, senza alcun problema.\nChris comincia a manifestare inspiegabili problemi nel parlare. Per di pi\u00f9, quando arriva il fratellastro Bernard, di ritorno dal viaggio in Africa, i due scoprono di aver perso la loro speciale sintonia spirituale. Bernard \u00e8 costretto a sostituirlo alla radio, finch\u00e9 i due non scoprono che la causa del disturbo \u00e8 un amuleto africano, un mezzo insetto imprigionato nell'ambra, e riescono a ritrovare il loro equilibrio. \nCoppie in crisi.\nTrama.\nA Cicely riappare la bizzarra coppia formata da Adam ed Eve. Poich\u00e9 lei \u00e8 incinta, lui sente la necessit\u00e0 di formalizzare con il matrimonio un rapporto che dura da oltre un decennio. Eve giustifica inizialmente la forte ritrosia all'unione con la differenza di fede religiosa, ma nel mezzo della cerimonia rivela che il motivo reale \u00e8 puramente economico: \u00e8 una ricchissima ereditiera e non vuole mettere a rischio il proprio patrimonio. Un contratto pre-matrimoniale steso da Bernard risolve la situazione.\nShelly organizza con entusiasmo il matrimonio di Eve, preoccupando Holling, che si sente in colpa per averla abbandonata (due volte!) all'altare. Alla fine lei lo rassicura che non \u00e8 intenzionata a costringerlo a legarsi per la vita, \u00e8 solo una \"tifosa di matrimoni\".\nQuando Maggie scopre che a Juneau non \u00e8 successo niente con Joel, che gliel'ha poi lasciato credere perch\u00e9 lei non ricordava nulla, decide di non rivolgere pi\u00f9 la parola al dottore che, quando le porge le proprie scuse, rimane a propria volta sorpreso nello scoprire che la rabbiosa reazione di Maggie nasconde in realt\u00e0 un amor proprio offeso e che per riconciliarsi deve dimostrare di essere ancora attratto da lei e di essere stato vittima delle circostanze. \nMaurice e Barbara Semanski si reincontrano quando lei deve consegnargli una querela da parte di un vicino.\nCicely: la Parigi del Nord.\nTrama.\nJoel investe, senza danni, l'anziano Ned Svenborg, che sostiene di aver 108 anni e di aver conosciuto niente di meno che Cicely in persona, la cofondatrice della citt\u00e0. \u00c8 tornato per visitare la tomba della ragazza, che l'indomani avrebbe compiuto cent'anni.\nVenendo a conoscenza che Ned manca da Cicely da pi\u00f9 di sessant'anni, Joel manifesta tutto il suo disprezzo per quel posto in cui si sente prigioniero. Ma Ned decide di raccontargli di come Cicely, la citt\u00e0, sia nata. E di come due persone da sole possano cambiare il mondo. \nIn un momento imprecisato tra gli anni venti e trenta del XX secolo, in uno sperduto avamposto di frontiera, cos\u00ec squallido da non meritarsi nemmeno un nome, senza ordine n\u00e9 legge, se non quella del pi\u00f9 forte, giunge una coppia di donne dal Montana. \nErano forse amanti, o forse solo amiche: la forte e risoluta Roslyn (impersonata da Jo Anderson) e la dolce e bella Cicely (Yvonne Suhor). Decisero di creare in quel luogo remoto una comunit\u00e0 utopistica, una colonia per artisti e liberi pensatori, una \"Parigi del Nord\". Grazie al carattere dell'una e al fascino dell'altra il loro progetto prende corpo, ma il bandito Mace Mobrey non \u00e8 intenzionato a cedere il potere e Cicely, gi\u00e0 minata dalla malattia, sacrifica la propria vita per evitare che il suo sogno venga distrutto. Cicely riesce effettivamente a salvare il luogo che ha contribuito a creare e che da quel momento prende il suo nome, ma l'affranta Roslyn scompare nel nulla, per finire forse a combattere nella guerra civile spagnola."}
{"id": "1319534", "revid": "178920", "url": "https://it.wikipedia.org/wiki?curid=1319534", "title": "Caraldina", "text": ""}
{"id": "1319537", "revid": "1590006", "url": "https://it.wikipedia.org/wiki?curid=1319537", "title": "Arengario di Monza", "text": "LArengario \u00e8 un edificio storico situato nel centro di Monza; si trova in piazza Roma: da qui si dipartono tutte le vie principali di Monza.\nStoria.\nL'Arengario \u00e8 l'antico Palazzo Comunale della citt\u00e0 di Monza e risale al XIII secolo. Sopra la porta d'ingresso dell'edificio si trova una lapide per commemorarne la costruzione. \"MCCXCIII de mense iuni ... in regimine nobilis et potentis militis domini Petri Vicecomitis potestatis burgi de Modoetia factum fuit hoc opus\". (Questa opera fu fatta il mese di giugno 1293, sotto il regime del nobile e potente milite Pietro Visconti, podest\u00e0 del borgo di Monza).\nCostruito a margine del \"Pratum magnum\" cio\u00e8 della storica piazza del mercato, \u00e8 il pi\u00f9 importante edificio civile della citt\u00e0 ed \u00e8 il simbolo dell'autonomia comunale. La sua costruzione fu probabilmente motivata dalla scomunica che nel 1250 colp\u00ec il podest\u00e0 dell'epoca. Infatti a quei tempi i magistrati municipali ed il podest\u00e0 Bono avevano abitudine di utilizzare abusivamente la cortina del Duomo, un porticato antistante la chiesa ed ora scomparso, per le riunioni assembleari e per lo svolgimento del mercato.\nSi rese dunque necessario costruire un edificio che ospitasse le varie attivit\u00e0 comunali. Ogni mese infatti il podest\u00e0 presiedeva non solo le sedute del tribunale, ma anche il \"Consiglio dei Maggiori\" composto da ben 150 cittadini eletti. Serviva dunque una vasta sala che potesse accogliere un numero importante di persone. Il corpo principale \u00e8 a pianta rettangolare con i lati rispettivamente di 30.3 m e di 12.4 m. La tipologia dell'edificio a porticato inferiore (usato in antico per il mercato) che sostiene la vasta sala superiore, un tempo usata per i consigli comunali e per le assemblee dei mercanti, si richiama direttamente all'esempio poco anteriore del Palazzo della Ragione di Milano (1228) (detto anche Broletto Nuovo) di Piazza Mercanti a Milano. Si tratta di un edificio in mattoni con decori bicolore sovrastanti le finestre ogivali in stile neo-romanico. Il portico \u00e8 caratterizzato da arcate a sesto acuto poggianti su pilastri la cui base \u00e8 ricoperta con lastre di pietra. Si tratta di 18 pilastri posti su tre file di sei lungo l'asse nord-sud, due sui lati esterni ed una all'interno. Nel porticato erano custodite le unit\u00e0 per le misure medievali ad uso dei commercianti (oggi presso i Musei Civici di Monza).\nSulla facciata a sud, a capanna, \u00e8 una loggetta in pietra, aggiunta nel 1380, detta in dialetto \"la Parl\u00e9ra\", da cui venivano letti i decreti del Comune.\nL'antico accesso alla sala superiore avveniva lungo il fianco orientale tramite due scale esterne alla porta di cui sono tuttora visibili le tracce. Oggigiorno \u00e8 visibile una scala metallica che ha la funzione di uscita di sicurezza. Esisteva inoltre un passaggio sospeso che collegava l'Arengario con la residenza privata del podest\u00e0 oggi scomparsa. La grande sala superiore, a capriate di legno poggianti su mensole di pietra, \u00e8 adibita a sala d'esposizione per mostre d'arte e rassegne culturali. Oggigiorno vi si accede dal lato nord attraverso una scala collocata nella torre, mentre un tempo vi era una scala a due rampe posta lungo il lato est.\nA met\u00e0 del XIII secolo venne aggiunta una torre campanaria a pianta quadrata. A circa 27 metri si apre la cella campanaria con due monofore a sesto acuto sopra la quale si trova il giro di ronda coronato da merli ghibellini e sormontato da una cuspide ottagonale con puntale che culmina ad un'altezza di 44 metri. \nNel 1347, l'arciprete Leone dei Frisi vi fece collocare uno dei primi orologi a ruota d'Italia, il terzo dopo quelli di Milano (sulla torre di San Gottardo) e di Padova. L'orologio venne costruito da Giovanni Dondi.\nNel Settecento il grande salone divenne sede del tribunale e fu collegato al Palazzo Pretorio, ora scomparso, tramite una passerella sul lato ovest. Nell'Ottocento si pens\u00f2 di demolire l'edificio, idea abbandonata grazie al progetto dell'Ingegner Villa che lo riadatt\u00f2 a sede della Pretura. Tuttavia il progetto comport\u00f2 delle modifiche come la suddivisione della grande sala interna e l'apertura di alte bifore in asse agli archi.\nRestauri.\nNel 1881 si notarono alcune fessure nel pilastro sud-est della torre che diedero l'avvio ad uno studio approfondito dell'edificio. Nel 1890 veniva pubblicato lo studio \"Il Palazzo Comunale detto Arengario di Monza\" con prefazione di Luca Beltrami, che ancora oggi costituisce un documento essenziale nello studio dell'edificio. In quegli anni si eseguirono numerosi lavori, fra cui la ricostruzione della scala lignea interna alla torre, senza tuttavia risolvere i problemi di fragilit\u00e0.\nNel 1903 furono spostati gli uffici del tribunale e demolito l'attiguo Palazzo Pretorio. Vi furono numerosi progetti per il recupero dell'edificio e fu solo nel 1910 che fu approvato un progetto molto simile a quello presentato cinque anni prima dall'Ing. Ottorino Jotta, in cui si ripristinava la struttura originale della grande sala, e le aperture del lato est. I lavori terminarono nel 1915.\nIl secondo grande intervento si ebbe tra il 1966 e il 1967 su progetto dell'Arch. Luigi Ricci. Si volle dare alla grande sala la duplice funzione museale e espositiva ed a tale scopo si cre\u00f2 un secondo livello lungo il perimetro, nel quale furono esposti i reperti di epoca romana e medioevale, e un corpo espositivo centrale articolato con pannelli ripiegabili. Si colse l'occasione per dotare l'edificio di un moderno impianto elettrico e di riscaldamento.\nAttualmente l'Arengario \u00e8 adibito a spazio espositivo, mentre le collezioni hanno trovato una collocazione definitiva nei Musei Civici di Monza posti nell'antica Casa degli Umiliati in via Teodolinda 4."}
{"id": "1319541", "revid": "2212666", "url": "https://it.wikipedia.org/wiki?curid=1319541", "title": "Mirco Bergamasco", "text": "Figlio di Arturo, insieme al fratello maggiore Mauro ha costituito la rinomata coppia di fratelli che hanno vestito la maglia azzurra della nazionale negli anni duemila.\n\u00c8 l'unico italiano internazionale nelle tre discipline di tale sport: rugby a 15, rugby a 13 e rugby a 7; vanta 89 incontri e 256 punti nell'Italia del XV e 5 presenze e 48 punti in quella del XIII.\nBiografia.\nProveniente da una famiglia di rugbisti padovani (il padre Arturo fu un flanker che disput\u00f2 4 incontri in Nazionale negli anni settanta, ed il fratello Mauro \u00e8 anch'egli flanker, suo compagno di squadra in nazionale, allo Stade Fran\u00e7ais e alle Zebre), Mirco Bergamasco crebbe nella pi\u00f9 famosa squadra cittadina, il Petrarca. Esord\u00ec in prima squadra nel 2001 (contro il Viadana,) e vi rimase per due stagioni; nel 2003 fu chiamato in Francia insieme al fratello allo Stade fran\u00e7ais, club con il quale vinse due campionati, nel 2004 e nel 2007.\nEsord\u00ec in Nazionale nel corso del Sei Nazioni 2002 e disput\u00f2 tutte le edizioni di tale torneo fino a quella del 2012, prendendo parte anche alle Coppe del Mondo del 2003 in Australia, del 2007 in Francia e del 2011 in Nuova Zelanda.\nNel 2010 si trasfer\u00ec al per un triennio costellato di infortuni; il pi\u00f9 recente, quello occorsogli il 24 novembre 2012 a Firenze durante un \"test match\" dell' contro l', gli cost\u00f2 la frattura della rotula e il resto della stagione.\nAl termine del contratto, non rinnovato, Bergamasco torn\u00f2 in Italia per giocare una stagione con il , con cui perse la finale scudetto contro Calvisano nel campionato 2013-2014.\nPer l'annata successiva si trasfer\u00ec alle e a fine stagione, non pi\u00f9 convocato in nazionale maggiore a 15, partecip\u00f2 ad alcune tappe di rugby a 7 con la nazionale italiana nel vano tentativo di qualificarsi alle Olimpiadi di Rio. A fine contratto con le Zebre firm\u00f2 nel marzo 2016 per i Sacramento Express per disputare l'unica stagione del neonato campionato statunitense Pro Rugby.\nNel settembre del 2016 fu convocato nella nazionale italiana di rugby a 13 in vista dei due incontri di qualificazione ai mondiali di rugby league del 2017. Il 22 ottobre 2016 esord\u00ec in maglia azzurra nella partita vinta 14 a 62 contro la Serbia realizzando 14 punti (7 trasformazioni).\nNel marzo 2017 esord\u00ec con il Saluzzo North West Roosters nel campionato francese di rugby a 13 DN2 di Provenza e Costa Azzurra. Ottenuta con l'Italia la qualificazione ai mondiali di rugby a 13, Bergamasco partecip\u00f2 nell'autunno del 2017 alla fase finale della manifestazione in Australia. Nel gennaio 2018 annunci\u00f2 il suo ritorno nel rugby a 15 firmando un contratto con il Vicenza, impegnato nella poule salvezza della serie A.\nVita privata.\nDal 2011 \u00e8 sposato con Ati Safavi, giornalista e sceneggiatrice francese di origine iraniana; la coppia vive in Francia.\nBergamasco \u00e8 vegano, scelta condivisa con la moglie. Nel 2015, Mirco Bergamasco ha fatto da testimonial per la campagna della Lega Anti Vivisezione (LAV) sulla promozione di una vita vegana (puoi essere vegano e in ottima forma)."}
{"id": "1319543", "revid": "1632387", "url": "https://it.wikipedia.org/wiki?curid=1319543", "title": "Peter Bjorn and John", "text": "I Peter Bjorn and John sono un gruppo musicale rock svedese, nato a Stoccolma nel 1999. Attualmente i membri del gruppo sono Peter Mor\u00e9n come voce, chitarra e armonica a bocca, Bj\u00f6rn Yttling come voce, basso e tastiere e John Eriksson alla batteria, percussioni, e voce.\nSono meglio noti per il singolo di successo \"Young Folks\", uscito nel 2006, che si avvale della voce di Victoria Bergsman, precedentemente membro dei The Concretes. Il singolo si piazz\u00f2 nella top 40 in Regno Unito e fu nominato da \"NME\"' la seconda migliore canzone dell'anno, seconda solo a \"Over and Over\" degli Hot Chip. In Australia \u00e8 stata classificata al sedicesimo posto da \"Triple J\" tra le migliori canzoni dell'anno.\nBiografia.\nPeter e Bj\u00f6rn iniziarono a suonare insieme quando si conobbero alle scuole superiori: entrambi condividevano la passione per i The Stone Roses e i Ride. Il duo si sfald\u00f2 quando si trasferirono nella capitale e incontrarono John nel 1999: qui nacque la band poi chiamata Peter, Bjorn and John. La loro prima apparizione su una barca per i canali di Stoccolma fu un insuccesso.\nNel 2002 usc\u00ec l'omonimo album d'esordio e in seguito si aggiunse alla formazione Lars Skoglund dei Laakso, con il ruolo di batterista e percussionista (in particolare di bongo, durante i concerti dal vivo). Segu\u00ec l'album Falling Out e a due anni di distanza il loro maggior successo, Writer's Block, acclamato anche dalla critica: da questo fu estratto il singolo \"Young Folks\" che vinse il Grammy Award per il Miglior Video del 2007."}
{"id": "1319544", "revid": "1442080", "url": "https://it.wikipedia.org/wiki?curid=1319544", "title": "Epiplatys duboisi", "text": "Epiplatys duboisi \u00e8 un pesce d'acqua dolce appartenente alla famiglia Nothobranchiidae.\nDistribuzione e habitat.\nQuesto pesce \u00e8 diffuso nel bacino del fiume Congo, dove abita paludi, ruscelli e piccole polle d'acqua.\nDescrizione.\nRaggiunge una lunghezza massima di 3,5 cm."}
{"id": "1319545", "revid": "830939", "url": "https://it.wikipedia.org/wiki?curid=1319545", "title": "Endecasillabo saffico", "text": "Introduzione.\nSchema: \u2014 \u222a \u2014 X | \u2014 \u222a \u222a \u2014 | \u222a \u2014 X\nL'endecasillabo saffico, noto soprattutto per il suo impiego nella strofe saffica, di ampio impiego nella lirica tanto greca che latina, \u00e8 una formazione analoga al falecio. Esso \u00e8 composto infatti da un dimetro coriambico II, le cui sillabe libere assumono di norma la forma del ditrocheo, e da un monometro giambico catalettico. Il ditrocheo ammette la lunga irrazionale al secondo piede, come di norma per le sizigie trocaiche; altre combinazioni delle sillabe libere iniziali si incontrano sporadicamente nella poesia drammatica, in cui anche l'endecasillabo saffico si incontra sporadicamente.\nNella poesia latina, Orazio regolarizza ulteriormente l'endecasillabo, rendendo obbligatoria la forma epitritica per il ditrocheo (\u2014 \u222a \u2014 \u2014) e fissando la cesura del verso dopo la prima lunga del coriambo. Ad esempio (Orazio, \"Odi\", I 12 v. 1-2):\n\"Quem virum aut heroa lyra vel acri\"\n\"tibia sumis celebrare, Clio?\"\nSempre ad Orazio si deve la prima forma nota, forse da lui stesso inventata, del saffico maggiore, che sta al saffico come l'asclepiadeo maggiore sta all'asclepiadeo minore, da cui deriva tramite l'inserzione di un coriambo. \nSchema \u2014 \u222a \u2014 X | \u2014 || \u222a \u222a \u2014 || \u2014 \u222a \u222a \u2014 |\u222a \u2014 X \nEs. \"Saepe trans finem iaculo nobilis expedito\" (Orazio, \"Odi\", I, 8, v. 12)\nTre endecasillabi saffici minori ed un adonio di cinque sillabe formano la strofe saffica che fu una forma metrica poi ripresa da Catullo, che non per nulla chiama Lesbia la propria donna amata e pi\u00f9 recentemente nei metri barbari da Giosu\u00e8 Carducci e da Giovanni Pascoli.\nEndecasillabo saffico in italiano.\nSecondo il critico Francesco D'Ovidio l'endecasillabo italiano presenta \u00abaffinit\u00e0 con il d\u00e9casyllabe, una derivazione dall'endecasillabo saffico attraverso la poesia mediolatina con la mediazione del trimetro giambico\u00bb.\nOltre a questa lontana origine, si deve a Giovanni Pascoli, un poeta particolarmente sensibile ad aspetti reconditi dell'animo umano, uno dei pi\u00f9 riusciti esempi di ricostruzione nella metrica italiana, che \u00e8 di tipo accentuativo, dei criteri della metrica classica che era invece basata sulla quantit\u00e0 delle sillabe.\nPer l'endecasillabo saffico il Pascoli \u00e8 partito dalla seguente successione di vocali lunghe e brevi: &lt;br&gt;\n_ ~ _ _ _ / ~~ _ ~ _~. reso con un primo emistichio con un quinario che corrisponde nella struttura greca, la cesura - o pausa - dopo la quinta sillaba.\nQuesta rigorosa determinazione formale costituisce per Pascoli nello stesso tempo un'occasione per sperimentare una forma poetica rara (se ne trovano altri esempi in Giuseppe Parini e Giosu\u00e8 Carducci) e per circoscrivere nei limiti di un modello severo e contenuto l'espressione di sentimenti altrimenti inafferrabili e oscuri. Si \u00e8 visto in questo modo reso il clima poetico di Saffo."}
{"id": "1319546", "revid": "729019", "url": "https://it.wikipedia.org/wiki?curid=1319546", "title": "43\u00ba Battaglione trasmissioni &quot;Abetone&quot;", "text": "Il 43\u00ba Battaglione trasmissioni \"Abetone\" \u00e8 un reparto dell'Esercito Italiano con sede a Firenze presso la caserma G.Predieri.\nStoria.\nIl 1\u00ba ottobre 1957, a Firenze, viene costituito il XLIII Battaglione Trasmissioni con il personale ed i mezzi della 6\u00aa e 7\u00aa Compagnia territoriale. Nel 1975, in seguito alla ristrutturazione delle Forze Armate, il nome diventa 43\u00ba Battaglione Trasmissioni \"Abetone\". Ad esso viene concessa la Bandiera di Guerra del 43\u00ba Reggimento Trasmissioni (D.P.R. n\u00b0 846 del 12 novembre 1976, pubblicato sulla G.U. n\u00b0 339 del 22 dicembre 1976). Il Battaglione \u00e8 dipendente dal Comando Trasmissione del VII C.M.T. della R. M. Tosco Emiliana.\nIl 16 settembre 1993, il 43\u00ba Battaglione Trasmissioni \"Abetone\" perde la propria autonomia e viene inquadrato quale Battaglione Trasmissioni \"Abetone\" nel neonato 43\u00ba Reggimento Trasmissioni; contestualmente, la Bandiera di Guerra del 43\u00ba Battaglione Trasmissioni \"Abetone\" viene trasferita al Reggimento.\nIl 10 settembre 1998, con la nuova riorganizzazione dell'esercito, il Comando del 43\u00ba Reggimento Trasmissioni \u00e8 stato sciolto e dall'11 settembre la sua Bandiera di Guerra si trova al Museo delle Bandiere presso l'Altare della Patria.\nIl Battaglione Trasmissioni \"Abetone\" \u00e8 passato alle dipendenze del Comando del 3\u00ba Reggimento Trasmissioni di Roma.\nMissioni e soccorsi.\nIl Battaglione ha preso parte a missioni nazionali e internazionali: soccorsi e ricostruzione dopo l'alluvione di Firenze (1966) e dopo il terremoto dell'Irpinia (1980), missione multinazionale in Libano (1982-2015), missione \"Pellicano\" in Albania (1991), missione ISAF Afghanistan.\nStemma.\nScudo: si presenta tagliato: nel primo, di Firenze (d'argento al giglio bottonato di rosso); nel secondo d'azzurro, alla torre antica di vedetta con segnalazione romana.\n\"Corona turrita.\"\n\"Ornamenti esteriori\":\n\"Sintesi della blasonatura\"\n1\u00b0 met\u00e0: il Giglio di Firenze simboleggia il legame territoriale del Corpo con Firenze, citt\u00e0 nella quale \u00e8 stata formata la prima unit\u00e0 che, trasformandosi, ha dato poi vita al 43\u00ba Battaglione trasmissioni \"Abetone\".\n2\u00b0 met\u00e0: la torre antica di vedetta \u00e8 simbolo del legame storico tradizionale delle odierne unit\u00e0 con l'antico sistema di segnalazioni e trasmissioni notizie in uso presso i romani."}
{"id": "1319561", "revid": "2196362", "url": "https://it.wikipedia.org/wiki?curid=1319561", "title": "Alta Scuola Politecnica", "text": "L'Alta Scuola Politecnica \u00e8 un progetto formativo internazionale multidisciplinare e unico, realizzato in cooperazione tra il Politecnico di Milano ed il Politecnico di Torino nell'anno 2004.\nIl Direttore dell'ASP \u00e8 il Prof. Emilio Paolucci, Professore Ordinario presso il Politecnico di Torino nel dipartimento di Ingegneria Gestionale e della Produzione.\nPer il triennio 2013-2016 il Direttore dell'ASP \u00e8 stato Marco Ajmone Marsan, professore ordinario del Dipartimento di Elettronica e Telecomunicazioni del Politecnico di Torino.\nLe attivit\u00e0 ASP sono coordinate da un Consiglio Direttivo composto da 8 docenti del Politecnico di Milano e del Politecnico di Torino.\nLe informazioni ufficiali sul progetto si trovano alla pagina web dedicata: https://www.asp-poli.it\nIntroduzione.\nL\u2019Alta Scuola Politecnica (ASP) promuove un percorso riservato a studenti di talento (provenienti dalle scuole di Architettura, Design ed Ingegneria) intenzionati ad allargare l\u2019orizzonte della loro formazione disciplinare e motivati ad integrarla con elementi aggiuntivi trasversali. Gli studenti sono avviati ad un percorso di formazione avanzata interdisciplinare per comprendere le complesse relazioni tra scienza, innovazione, tecnologia e sistemi socio-economici. Attraverso tale comprensione, gli studenti affinano la loro capacit\u00e0 di produrre un impatto positivo sulla societ\u00e0 e sull\u2019ambiente.\nIl nucleo formativo del percorso ASP \u00e8 la contestualizzazione e la definizione di problemi complessi (problem setting), nonch\u00e9 l\u2019attitudine ad affrontare i problemi con senso critico originato dalla molteplicit\u00e0 dei punti di vista e delle sensibilit\u00e0 coinvolte (challenge the picture).\nI Cicli ASP.\nIl programma ASP forma ogni anno una classe multidisciplinare, che attinge da tutti i percorsi magistrali dei due Politecnici, accompagnando gli studenti durante i due anni del loro percorso magistrale.\nI corsi ASP sono moduli intensivi di una settimana, tipicamente residenziali, che si svolgono durante il periodo estivo, invernale e primaverile. I progetti ASP iniziano nel primo anno, con la presentazione di possibili argomenti a scelta degli studenti, e procedono con l'esplorazione, la generazione di concetti e l'analisi nei due anni successivi. Un periodo finale di analisi e progettazione intensiva \u00e8 previsto alla fine del programma, prima dell'esame finale. Le attivit\u00e0 didattiche ASP iniziano a gennaio e sono distribuite in parallelo ai corsi biennali del programma Laurea Magistrale. Durante l'esperienza residenziale gli studenti hanno la possibilit\u00e0 di interagire fuori dai confini della lezione convenzionale con esperti accademici, industriali e del mondo dell\u2019innovazione, nazionali ed internazionali. Sviluppano inoltre un\u2019attitudine caratteristica a riconoscere le competenze dei propri pari.\nAmmissione.\nL'Alta Scuola Politecnica seleziona ogni anno 150 studenti di eccezionale talento e motivazione tra i candidati ai corsi di Laurea Magistrale in Architettura, Design e Ingegneria del Politecnico di Milano (90 studenti) e del Politecnico di Torino (60 studenti).\nIl bando \u00e8 aperto a tutti gli studenti che abbiano conseguito una Laurea o un titolo equivalente (cio\u00e8 un corso universitario consistente in almeno 3 anni di studio dopo la scuola secondaria di secondo grado), abbiano una media di 27/30 o titolo equivalente, e possano dimostrare una buona conoscenza della lingua inglese.\nI candidati sono selezionati da un Comitato di Valutazione, appositamente nominato dal Direttore dell'ASP. La Commissione giudicatrice seleziona gli studenti sulla base del loro curriculum di studi, di una lettera di motivazione e della loro conoscenza della lingua inglese.\nCorsi e Progetti.\nL'attivit\u00e0 didattica dell'ASP si articola in corsi su temi, modelli e metodi di innovazione, rappresentando il fulcro e l\u2019essenza stessa dell\u2019Alta Scuola Politecnica. Le tematiche proposte vengono affrontate con una forte prospettiva interdisciplinare.\nI corsi ASP sono interculturali e costruiti sulla base delle conoscenze tecniche e delle competenze acquisite dagli studenti nei loro specifici corsi di Laurea Magistrale. L'obiettivo \u00e8 quello di discutere temi interdisciplinari comuni a qualsiasi progetto di innovazione in Ingegneria, Architettura e Design.\nTutti i corsi si svolgono in lingua inglese sotto forma di \u201cSchool\u201d Intensive (Inverno, Primavera ed Estate).\nLe modalit\u00e0 di insegnamento prevedono un mix di lezioni formali, seminari, lavoro di gruppo e personale. L'attenzione \u00e8 rivolta all'apprendimento invece che all'insegnamento, con una forte enfasi sull'interazione tra docenti (docenti di spicco italiani e internazionali) e studenti.\nIl secondo pilastro dell\u2019offerta formativa ASP \u00e8 costituito dalla partecipazione a progetti multidisciplinari di innovazione e sviluppo in partenariato con imprese, centri di ricerca o pubbliche amministrazioni, sotto la guida scientifica di docenti dei due Atenei. Infine, numerosi seminari specialistici consentono agli studenti di arricchire la propria preparazione su temi specifici o di ampliare i loro orizzonti culturali.\nIl percorso formativo dell'ASP consiste in 30 crediti aggiuntivi (CFU) da conseguire parallelamente ai regolari 120 crediti del corso di Laurea Magistrale. Lo studente ASP consegue, al termine del biennio, un importo complessivo di 150 CFU.\nElementi di innovazione.\nTra le sperimentazioni pi\u00f9 significative adottate dall'ASP, vi \u00e8 un nuovo formato didattico: il Lab. Seminar \u201cProfessional Communication\u201d, innovativo nei contenuti e nelle modalit\u00e0 di somministrazione, finalizzato al miglioramento delle capacit\u00e0 di comunicazione scientifica, tecnologica e manageriale degli studenti. Questo rappresenta un esempio della capacit\u00e0 di ASP di gestire contenuti tipicamente riferibili all\u2019ambito delle soft skills combinando solidit\u00e0 e rigore nella trattazione dei temi. Oltre all\u2019utilizzo di tecniche didattiche avanzate, il tratto innovativo e sperimentale dell\u2019offerta \u00e8 legato alla forte integrazione dei contenuti del corso col progetto multidisciplinare che gli studenti portano avanti durante ASP, l\u2019utilizzo di tecniche di instant polling e del monitoraggio costante del lavoro degli studenti da parte di un team didattico dedicato.\nCollegamenti esterni.\nL\u2019Alta Scuola Politecnica al fine di diffondere il proprio progetto formativo e informare sui propri servizi dispone di differenti canali di comunicazione:"}
{"id": "1319564", "revid": "834", "url": "https://it.wikipedia.org/wiki?curid=1319564", "title": "Bass-baritone", "text": ""}
{"id": "1319565", "revid": "196390", "url": "https://it.wikipedia.org/wiki?curid=1319565", "title": "Natural killer", "text": ""}
{"id": "1319567", "revid": "177744", "url": "https://it.wikipedia.org/wiki?curid=1319567", "title": "Pesca alla casentinese", "text": "La pesca alla casentinese prende il nome dalla zona dove si pratica e precisamente nella vallata che scende dal Pratomagno, nella provincia di Arezzo, da dove hanno origine numerosi torrenti dalla portata d'acqua ridotta.\nCome si prepara la canna da pesca.\nSi tratta di una pesca \"al tocco\" (quindi senza galleggiante), che viene effettuata con canne telescopiche fisse di lunghezza dai 5 agli 8 metri; alla cima viene montato uno spezzone di filo, esattamente, un metro da 50/centesimi di mm, che viene letteralmente stropicciato per fargli prendere la forma di una molla, in modo che le spire, allungandosi, evitino alla trota di percepire la resistenza opposta dalla canna; a questo viene giuntato un altro spezzone di lenza di circa 40 centimetri da 20/centesimi di mm con due piombini (da 0,30 gr) ad un palmo dall'amo, di solito un numero 6 bronzato e storto innescato con il lombrico; per controllare meglio l'azione della lenza, soprattutto nelle buche pi\u00f9 lontane, si monta a circa met\u00e0 del filo di nylon, un segnale bianco costituito con un pezzetto di lana.\nTecnica.\nLa tecnica consiste nel risalire i corsi d'acqua alla ricerca delle trote, il pi\u00f9 nascosti possibile, per evitare di esser visti facilmente a causa della limpidezza che caratterizza questi torrenti appenninici.\nOltre che al lombrico(che \u00e8 preferibile quando il colore dell'acqua \u00e8 torbido, specie in seguito a piogge o temporali) si possono utilizzare le \"camole del miele\"(ideali quando l'acqua \u00e8 limpida) o i cosiddetti \"bacacci\" o \"bachi muratori\" comunemente noti anche come \"portasassi\" che si trovano spesso sotto i sassi dei torrenti a partire dal mese di Aprile.\nIl metodo migliore per insidiare le trote risalendo i torrenti \u00e8 quello di pescare da prima nel cosiddetto \"fondo pozza\" cio\u00e8 la parte della buca, pozza o cascatella che dir si voglia pi\u00f9 vicino a noi, sempre tenendosi alla maggiore distanza possibile per non essere avvistati; poi allungarsi e pescare nella parte pi\u00f9 in \"cima\" della pozza. Occorre essere prudenti mentre si muove la canna con l'attacco nell'acqua: infatti se si fa troppo rumore o ci si avvicina troppo la trota potrebbe vederci e scappare subito. Una trota impaurita paralizza anche l'azione delle altre e, se la trota scorge il pescatore \u00e8 inutile pescare in quella pozza per l'intera giornata, in quanto la trota si rifuger\u00e0 nella sua tana e non si getter\u00e0 pi\u00f9 sull'esca, neanche se gli passasse di fronte alla tana."}
{"id": "1319569", "revid": "92723", "url": "https://it.wikipedia.org/wiki?curid=1319569", "title": "Pisanka", "text": "Pisanka \u00e8 il termine polacco che indica un uovo decorato utilizzando una delle tante tecniche di decorazione dell'uovo comuni nell'Europa orientale, in particolare tra le popolazioni slave. Queste tradizioni hanno avuto origine nei tempi pagani, e furono trasformate dal processo del sincretismo religioso nelle uova della Pasqua cristiana.\nAltre culture slave producono uova decorate con nomi simili."}
{"id": "1319576", "revid": "1745361", "url": "https://it.wikipedia.org/wiki?curid=1319576", "title": "Art mac Cuinn", "text": "Era figlio di Conn delle Cento battaglie e padre, generato con Achtan, di Cormac mac Airt. Mor\u00ec nella battaglia di Maigh Mucruimhe contro Lugaid mac Con, che era ritornato dall'esilio con un esercito di stranieri. In alcune versioni sua moglie era Medb Lethderg."}
{"id": "1319578", "revid": "45927", "url": "https://it.wikipedia.org/wiki?curid=1319578", "title": "Assimilazione progressiva", "text": ""}
{"id": "1319583", "revid": "184755", "url": "https://it.wikipedia.org/wiki?curid=1319583", "title": "Writer's Block (Peter Bjorn and John)", "text": "Writer's Block \u00e8 il terzo album in studio del gruppo musicale svedese Peter Bjorn and John, pubblicato il 14 agosto 2006.\nAcclamato dalla critica, la traccia \"Young Folks\" \u00e8 stata inserita al quinto posto da \"Pitchfork\" nella classifica delle migliori canzoni dell'anno. Lo stesso album si piazz\u00f2 in un'analoga classifica al ventiquattresimo posto sempre secondo \"Pitchfork\", al quinto secondo \"Almost Cool\" e al decimo per \"Under the Radar\".\nA luglio 2007, il disco ha venduto oltre novantamila copie solo negli Stati Uniti."}
{"id": "1319587", "revid": "2091899", "url": "https://it.wikipedia.org/wiki?curid=1319587", "title": "Episodi di Un medico tra gli orsi (quarta stagione)", "text": "Questa voce contiene riassunti, dettagli e crediti dei registi e degli sceneggiatori della quarta stagione della serie televisiva Un medico tra gli orsi. Negli Stati Uniti \u00e8 stata trasmessa per la prima volta il 28 settembre 1992 e si \u00e8 conclusa il 24 maggio 1993. In Italia \u00e8 andata in onda per la prima volta su Rai 2 dal 7 agosto all'8 settembre 1995 alle ore 17.25. \nBuon compleanno Maggie.\nTrama.\nAlla vigilia del compleanno dei trent'anni, Maggie decide di celebrare l'importante traguardo da sola, riflettendo sulla propria vita e scrivendo delle lettere alle persone del proprio passato per poi affidarle alla corrente del fiume, \nsecondo una tradizione indiana suggeritale da Ed. Invece di alleggerirsi l'anima, si ritrova a vaneggiare per la febbre (causata da un'appendicite) e vedere i defunti compagni Rick, Bruce, David, Glen... e perfino Steve, con cui era uscita un'unica volta e che \u00e8 morto colpito da un fulmine, che le rinfacciano tutti i suoi difetti.\nChris riceve per posta la propria laurea in ingegneria e pu\u00f2 mettere alla prova la sua capacit\u00e0 di insegnamento aiutando Marilyn a prendere la patente di guida, un piccolo impegno nel quale il dj radiofonico dimostra un entusiasmo del tutto sproporzionato.\nMaurice si dedica alla stesura della propria autobiografia, con l'irritazione dei concittadini costretti a sentirsi raccontare aneddoti pi\u00f9 o meno interessanti.\nColonna sonora.\n\"Happy Birthday\" (Stevie Wonder) \nCitazioni.\nChris cita \"Lo Zen e l'arte della manutenzione della motocicletta\" di Robert M. Pirsig.\nSole di mezzanotte.\nTrama.\nIl \"sole di mezzanotte\" causa in Joel uno straordinario eccesso di energie ed un vero e proprio cambio di personalit\u00e0. Si impegna con esagerato impegno nel ruolo di allenatore della locale squadra di basket dei Quarks per l'annuale partita contro Sleetmute ma, dopo essere rimasto sveglio ininterrottamente per troppo tempo, ha un completo crollo fisico prima che venga disputata e dorme per tre giorni interi.\nMaurice, colpito dall'effetto su Joel di quel particolare periodo di luce ininterrotta, ha l'idea di trasformare Cicely in una stazione termale in cui \"vendere la luce del sole\" ai depressi delle grandi citt\u00e0 americane, ma l'abbandona vedendo come si riduce alla fine il medico newyorkese.\nA Cicely arriva per una delle sue periodiche visite il venditore ambulante di abbigliamento Gillis Toomey, che propone a Ruth-Anne di sposarlo.\nNessuno \u00e8 perfetto.\nTrama.\nChris investe con l'auto un cane e si innamora della sua padrona, Amy, una studiosa di matematica alla ricerca del significato del Pi greco, ma inspiegabilmente causa la morte di un altro dei suoi animali, un uccellino, e lei gli chiede di sacrificare la sua amata Harley-Davidson per riequilibrare il loro rapporto, iniziato in modo cos\u00ec bizzarro.\nMaurice acquista un prezioso orologio antico, che gli viene portato a Cicely da un insolito restauratore, il giovane metallaro tedesco Rolf Hauser (Mark Pellegrino). Quando scopre che l'orologio va avanti e a detta di Rolf non \u00e8 possibile farci niente, Maurice se la prende con il giovane tecnico, per poi accettare infine l'idea che non vada ricercata la perfezione.\nRolf fa amicizia con Ed e gli ripara la cinepresa, consentendogli di ricominciare la sua attivit\u00e0 di regista dilettante.\nA ciascuno il suo idolo.\nTrama.\nChris riceve un voluminoso pacco che si rivela essere il cadavere di Tooley (impersonato da Mickey Jones), suo mentore e guida negli anni giovanili, principale artefice della sua formazione culturale ed umana, che voleva fosse lui ad occuparsi delle proprie esequie. Il dj fatica a trovare il modo per rendere adeguatamente omaggio ad una persona che \u00e8 stata cos\u00ec importante per la sua vita, non si accontenta di una semplice sepoltura e alla fine, dopo aver rinunciato all'idea di un funerale alla vichinga, ricorre nuovamente alla sua catapulta, gettando il corpo nel fiume.\nIl celebre rocker Brad Bonner (impersonato da Adam Ant) arriva per sbaglio nella piccola Cicely, dove suscita l'entusiasmo dell'eterna \"groupie\" Shelly. Il chitarrista decide di organizzare un concerto insieme a percussionisti indiani, documentato dalla cinepresa di Ed, ma il suo atteggiamento tra contagiosa ingenuit\u00e0 e scaltro opportunismo non piace agli indiani, che rinunciano al progetto.\nA come Allergia.\nTrama.\nAlla gi\u00e0 variegata comunit\u00e0 di Cicely si aggiunge un nuovo, bizzarro membro, l'ex avvocato Mike Monroe, costretto ad allontanarsi dalla civilt\u00e0 e ad isolarsi in una \"casa geodetica\" in Alaska poich\u00e9 colpito da sensibilit\u00e0 chimica multipla. La sua insolita situazione suscita inevitabilmente un senso di partecipazione nella sensibile Maggie e di incredulit\u00e0 nello scettico Joel.\nRuth-Anne riceve la visita del figlio Matthew, consulente finanziario che vorrebbe abbandonare il suo stile di vita frenetico e materialista per una vita pi\u00f9 semplice, aprendo l\u00ec a Cicely un negozio di pesca. Ma nel giro di pochi giorni appare evidente che non \u00e8 in grado di farlo, ostacolato nei suoi propositi di cambiamento anche da Maurice, che ne vuole sfruttare le competenze, e Ruth-Anne deve accettare questo figlio cos\u00ec diverso eppure simile a lei.\nGrazie, Federico.\nTrama.\nA Cicely ritorna la compagnia circense di cui fa parte Roberto Bellati, l'\"Uomo volante\", che riprende il corteggiamento di Marilyn, arrivando al punto di interrompere il proprio mutismo, che il dottor Fleischman vorrebbe curare ma in realt\u00e0 \u00e8 autoimposto (perch\u00e9 le parole sono pesanti, \u00abse gli uccelli parlassero non potrebbero volare\u00bb), per dirle \"Ti amo\". Ma l'indiana, come gi\u00e0 in precedenza, non \u00e8 disposta a lasciare tutta la propria vita per partire con lui.\nEd, in piena crisi creativa, per superare il tipico blocco dello scrittore va a pescare e dentro un pesce trova un anello con l'incisione \"F.F. con amore Giulietta\", convincendosi che sia stato posseduto da Federico Fellini. Cambia modo di vestirsi, ha vere e proprie visioni, viene letteralmente posseduto dall'immaginario onirico felliniano ed \u00e8 costretto a gettar via l'anello per ritrovare se stesso.\nMaurice chiede a Mike Monroe, l'\"uomo della bolla\", di stendere per lui un nuovo testamento, in cui sia incluso Duk Won, il figlio coreano di cui ha scoperto solo di recente l'esistenza (3.10). Maggie si offre di aiutare Mike con il lavoro e dopo aver trascorso qualche giorno a stretto contatto si accorge di essersene innamorata.\n\u00c8 tornata... Principessa.\nTrama.\n\u00c8 arrivato il tempo dell'annuale passaggio delle gru, fra le quali c'\u00e8 anche Principessa, allevata da Ed, che ora \u00e8 per\u00f2 preoccupato che l'uccello non sia abbastanza indipendente da lui.\nHolling, convinto di essere sterile, \u00e8 sconvolto dall'arrivo a Cicely di una donna, Jackie, che sostiene di essere sua figlia (come provato dalle analisi mediche) e il suo comportamento disonesto sembra confermare tutti i suoi timori sul \"seme malato\" della maledetta stirpe dei Vincoeur. Oltre a dover sopportare la presenza di una figlia truffatrice, deve subire anche i rimproveri di Shelly, arrabbiata perch\u00e9 lui le ha lasciato credere finora che fosse lei ad essere sterile.\nMarilyn decide di lasciare la casa di famiglia e si rivolge a Maggie per trovare la casa dei propri sogni, ma \u00e8 terribilmente esigente e alla fine si ritrova a comprare proprio la casa che ha appena lasciato, venduta da sua madre a questo scopo.\nTeschi, scheletri e pomodori.\nTrama.\nAnche la Festa del Ringraziamento, come il Natale, a Cicely risente della forte presenza indiana: prevale il significato di Festa dei Morti, con tanto di parata in costume, e gli indiani possono esprimere il proprio \"risentimento etnico\" tirando pomodori ai concittadini bianchi, che accettano senza problemi l'innocua usanza, ad eccezione di Joel, che in quanto ebreo si sente parte a sua volta di un popolo perseguitato. Ma il senso di persecuzione diventa molto pi\u00f9 personale quando scopre che lo Stato dell'Alaska ha aggiunto un quinto anno al suo servizio, a causa dell'inflazione, e sprofonda nella pi\u00f9 nera depressione, al pensiero che gli manchino ancora 3 anni e 9 mesi alla \"libert\u00e0\".\nChris si accorge di provare una specie di strana nostalgia per i \"bei tempi andati\" trascorsi in prigione e durante il Ringraziamento si collega via radio con il carcere della Virginia nel quale ha scontato la propria pena per risentire i compagni di quei giorni.\nDopo tre mesi a Cicely, Mike sente peggiorare le proprie condizioni e teme di doversi allontanare ancor di pi\u00f9 dalla civilt\u00e0, spingendosi fino in Groenlandia, ma decide di abbandonare tutte le proprie precauzioni almeno per una sera e festeggiare insieme a tutti gli altri.\nDalla Russia senza amore.\nTrama.\nVictor (impersonato da David Hemmings), un ex-membro del KGB, si presenta a Cicely per offrire a Maurice l'acquisto del dossier raccolto sul suo conto dai sovietici ai vecchi tempi della Guerra fredda. L'ex astronauta, essendo impegnato nella stesura delle proprie memorie, pensa possa essergli utile, ma leggendolo scopre di aver commesso in passato una leggerezza che potrebbe essere considerata perfino tradimento e deluso da se stesso decide di bruciare quanto scritto finora. Sar\u00e0 Chris a fargli capire che nessuno \u00e8 perfetto, inventando un falso dossier sul generale Douglas MacArthur, idolo di Maurice.\nHolling \u00e8 turbato dal primo controllo al \"The Brick\" in trent'anni, da parte di un giovane, scrupoloso ispettore di igiene. Non sopporta di essere giudicato, ma Shelly, dall'alto della sua esperienza di reginetta di bellezza, lo aiuta ad affrontare nel modo giusto l'esame altrui.\nMaggie, profondamente colpita dalla morte di un pilota, visto che avrebbe dovuto essere al suo posto, decide di cambiare il proprio atteggiamento nei confronti della vita, ma l'eccesso di bont\u00e0 verso gli altri le causa addirittura un'ulcera e per salvaguardare la propria salute deve tornare all'abituale scontrosit\u00e0.\nSorveglianza speciale.\nTrama.\nIl sergente Semanski presenta a Chris un mandato di arresto dello stato della Virginia Occidentale per aver violato la libert\u00e0 vigilata. All'udienza per l'estradizione Chris \u00e8 difeso da Mike, che sceglie un'eccentrica linea di difesa, sostenendo che il dj semplicemente non \u00e8 pi\u00f9 la stessa persona di un tempo. Il giudice donna, che nel frattempo ha fatto amicizia con Ruth-Anne, ribadisce la colpevolezza di Chris, il quale \u00e8 addirittura soddisfatto del verdetto negativo in quanto dimostrazione del corretto funzionamento della giustizia, ma riconoscendone l'importanza all'interno della comunit\u00e0 gli concede di restare a Cicely per tre anni, in attesa che venga trovato un sostituto (e sempre che il West Virginia voglia chiedere ancora l'estradizione).\nLa sopravvivenza della specie.\nTrama.\nIn seguito ad uno spaventoso incubo su un mondo futuro devastato dall'inquinamento, Ed sviluppa una forte consapevolezza ambientalista. Con l'aiuto di Mike Monroe prima decide di girare un documentario, poi di cominciare a conservare semi di piante per preservarne l'esistenza.\nMaggie scopre nel proprio giardino dei reperti indiani. Dopo aver inizialmente concesso a Maurice e ad altri di recuperarli, capisce che tutti quegli oggetti sono testimonianza della vita quotidiana delle donne e non devono essere profanati dagli uomini, quindi insieme ad altre donne torna a seppellirli, come celebrazione della femminilit\u00e0.\nUn ragazzino, scappato da un campeggio, si innamora di Shelly mentre Holling e Chris vi si riconoscono e rivelano un certo senso paterno nei suoi confronti.\nRivelazioni.\nTrama.\nChris decide di trascorrere un periodo di contemplazione in un monastero ma, in quel luogo di pace, invece di trovare la tranquillit\u00e0 rimane ossessionato dalla scelta estrema del voto del silenzio da parte di frate Simon, una cosa inconcepibile per un \"drogato della parola\" come lui. Arriva al punto di provare una vera e propria attrazione fisica, finch\u00e9 non scopre con sollievo che sotto le vesti monacali si cela una donna.\nRuth-Anne, dopo anni come affittuaria di Maurice, riesce a riscattare la propriet\u00e0 dell'emporio, ma lui non prende bene questa perdita di potere nei suoi confronti e finiscono per litigare violentemente. Ci va di mezzo il mite Ed, che lavora per entrambi e non pu\u00f2 sopportare quella situazione di conflitto: attraverso un video-messaggio, riesce a farli riconciliare. \nJoel \u00e8 frustrato dalla mancanza di pazienti che si protrae da giorni, la completa inattivit\u00e0 lo fa impazzire.\nIn cerca di qualcuno.\nTrama.\nQuello-che-aspetta (Floyd Red Crow Westerman), lo spirito guida di Ed, riappare al ragazzo indiano e lo conduce dal suo padre naturale. Fingendosi carpentiere, Ed ha occasione di lavorare con lui e conoscerlo un po', prima di rivelargli di essere suo figlio. Il loro \u00e8 un incontro sereno, non traumatico, perch\u00e9 Ed non ha nulla da rimproverargli, per quanto possa dispiacergli non aver avuto dei genitori \u00e8 per\u00f2 grato di essere stato cresciuto amorevolmente da un'intera trib\u00f9.\nMaggie e Mike investigano su alcuni bidoni abbandonati da una stazione di ricerca russa, potenzialmente pericolosi per l'ambiente. Condividendo questo impegno, si avvicinano al punto da arrivare a baciarsi per la prima volta, ma poi Maggie si tira indietro, memore della \"maledizione\" che ha colpito tutti gli uomini di cui si \u00e8 innamorata.\nUn accordatore di pianoforti cieco arriva al \"The Brick\" per sistemare un vecchio piano trascurato. Malgrado i suoi modi bruschi, che mettono a dura prova la pazienza di Holling, dimostra di conoscere bene il proprio lavoro. \nFesta in famiglia.\nTrama.\nMaggie deve tornare in famiglia, a Grosse Point, ricco sobborgo di Detroit, per il compleanno della nonna, e riesce a convincere Joel ad accompagnarla, con la promessa di biglietti per una partita di basket NBA, fra i locali Detroit Pistons e i suoi amati New York Knicks. Mentre Maggie ha modo di avere un intimo confronto con l'anziana festeggiata, Joel conosce la sua eccentrica famiglia e si ritrova pure a giocare a basket uno contro uno con una vecchia fiamma di Maggie, Jed Fleming (D. David Morin).\nNon \u00e8 mai troppo tardi.\nTrama.\nMarilyn si concede una vacanza per andare alla scoperta di Seattle. Joel, preoccupato che l'indiana non sia preparata per un viaggio nella grande citt\u00e0, prima glielo organizza nei dettagli, non richiesto, poi quando non riceve notizie da lei (che ha preferito seguire la propria curiosit\u00e0 e non i consigli del dottore) arriva al punto di andare di persona a Seattle per cercarla, al gravoso prezzo di un ulteriore periodo di servizio a Cicely.\nHolling decide di prendere il diploma di scuola superiore, avendo abbandonato anticipatamente la scuola e sentendosi in difetto nei confronti della giovane compagna Shelly. Avendo passato gran parte della sua vita da solitario autodidatta, \u00e8 molto difficile adattarsi a una classe di ragazzini e a un'insegnante pi\u00f9 giovane di lui, Jane. Ma, alla fine con l'aiuto dell'amorevole compagna, raggiunge il proprio obiettivo.\nLa presenza di Jane (impersonata da Jo Anderson), donna forte ma non femminista, mette in crisi le convinzioni progressiste di Maggie.\nTutta colpa del vento.\nTrama.\nCicely \u00e8 spazzata da un vento che tutti considerano portatore di influenze negative. Uno screzio ad una partita di RisiKo! causa un'escalation di ostilit\u00e0 fra Joel e Maggie, che tirano fuori tutta la tensione reciproca accumulata finora: Maggie d\u00e0 un pugno a Joel, rompendogli il naso; lui reagisce con una denuncia legale; lei risponde con un preavviso di sfratto e con un altro pugno. L'ostilit\u00e0 crescente tra i due finisce per essere sfogata come avrebbe dovuto succedere gi\u00e0 da parecchio tempo... con un appassionato rapporto sessuale. Alla fine, i due, per quanto soddisfatti, attribuiscono tutta la responsabilit\u00e0 al vento e sostengono che la cosa non si ripeter\u00e0. \nMentre stanno installando una nuova trasmittente per la radio, Maurice a causa del vento rischia di precipitare dal tetto e Chris lo salva dalla caduta che avrebbe potuto essere fatale. L'ex astronauta non sopporta di sentirsi in debito con il dj e prima gli offre una grossa cifra come ricompensa per il suo gesto, poi dimostra attraverso un esperimento con delle noci di cocco che non ha davvero rischiato la vita, ma al pi\u00f9 un trauma cranico, e quindi non esiste alcun debito da ripagare.\nEd, che ha assistito alla scampata caduta di Maurice, rimane affascinato dall'idea della morte. Shelly teme che il ragazzo indiano abbia propositi suicidi, ma sono solo innocue fantasie e insieme le esorcizzano ponendo una moneta sulle rotaie e assistendo al passaggio di un treno su di essa.\nIl vento fa perdere l'orientamento anche a un gregge di pecore, che invade il centro del paese, con la frustrazione del pastore basco Enrique, che non sopporta pi\u00f9 quegli animali e vorrebbe cambiare mestiere.\nRivali in amore.\nTrama.\nMaggie sembra non ricordare nulla dell'incontro intimo avuto con Joel, con l'incredulo disappunto di lui, che si sente piuttosto offeso. Pian piano ricostruisce quello che le sembrava solo uno spiacevole sogno e chiarisce la situazione con Joel e Mike: per quanto esista un'animalesca attrazione chimica per il primo, lui rappresenta tutto quello che non desidera in un uomo ed attrae solo la sua \"parte oscura\", mentre \u00e8 il secondo, sensibile, coraggioso e divertente, ad attrarla nel modo \"giusto\".\nLo zio Anku organizza per Ed un matrimonio combinato con Debbie, una coetanea indiana. Il ragazzo \u00e8 pronto a rispettare la volont\u00e0 dell'autorevole parente, finch\u00e9 non scopre che lei ha gi\u00e0 un compagno, che per\u00f2 non \u00e8 indiano. Decide quindi di rinunciare al matrimonio, andando contro la trib\u00f9, che si rivela per\u00f2 ben disposta ad accettare questa sua decisione.\nHolling e Ruth-Anne si dedicano al birdwatching, andando in cerca di un raro uccello siberiano.\nUna notte lunga un giorno.\nTrama.\nIn prossimit\u00e0 del solstizio d'inverno, l'oscurit\u00e0 estesa per gran parte del giorno causa le pi\u00f9 diverse reazioni negli abitanti di Cicely. Holling sprofonda in un vero e proprio letargo, che dura interi giorni, Chris si dedica con entusiasmo ad una nuova performance creativa, la realizzazione di una \"scultura di luci\".\nJoel vorrebbe fuggire per una meritata vacanza ai Caraibi, ma quando questa gli viene negata decide di scioperare. Sar\u00e0 costretto a recedere dai propri determinati propositi di fronte alla causa intentatagli per interruzione del servizio e allo sfratto dalla casa fornitagli dallo Stato. \nL'apparizione del primo vagabondo senzatetto a Cicely indispettisce Maurice, che tiene in modo particolare al decoro della cittadina a cui ha dedicato tutto il proprio impegno. Vorrebbe farlo sparire al pi\u00f9 presto, ma quando scopre che si tratta di un ex marine, veterano del Vietnam, comincia ad interessarsi a lui e gli offre anche un lavoro, che l'uomo per\u00f2 rifiuta perch\u00e9 ha scelto una vita di vagabondaggio.\nFaida in famiglia.\nTrama.\nL'esposizione al pubblico del nuovo totem di famiglia dei Whirlwhind, della trib\u00f9 dei Corvi, riaccende una vecchia faida con la trib\u00f9 degli Orsi, iniziata negli anni trenta e mai risolta. Cicely \u00e8 spaccata in due, vecchi amici non si parlano pi\u00f9. Sar\u00e0 il giovane Ed a trovare la soluzione pi\u00f9 semplice, affiancare al totem dei Corvi uno dedicato agli Orsi.\nShelly continua ad aver visioni di ballerini. Quando il guaritore indiano Leonard le spiega che il suo subconscio sta dicendole che deve trovarsi un compagno per il ballo che \u00e8 la vita, lei chiede ad Holling di sposarla e lui accetta di buon grado. Stavolta, al terzo tentativo, la loro cerimonia di matrimonio va a buon fine.\nJoel non sopporta la vista di Maggie che, una volta superati tutti i propri timori di poter causare la morte dei propri compagni, ha deciso di frequentare seriamente Mike, e sente il bisogno di chiarire con la donna la loro bizzarra relazione. Alla fine concluderanno di essere l'uno per l'altro \"desiderosi reciprocamente incompatibili\".\nNostalgia.\nQuando scopre dagli ultimi esami medici di essere completamente guarito, grazie alla sua permanenza a Cicely, Mike decide di lasciare il proprio esilio per proseguire altrove la battaglia contro l'inquinamento ambientale, a Murmansk, nell'estremo nord della Russia, oltre il circolo polare. Questo significa anche lasciare Maggie proprio quando la loro relazione stava funzionando alla grande, ma i suoi principi sono pi\u00f9 importanti di qualunque altra cosa.\nShelly, ora che \u00e8 formalmente sposata e si sente a tutti gli effetti una moglie, sente il bisogno di cambiare l'aspetto della camera da letto matrimoniale. Il nuovo arredamento, completamente rosa, trasforma la stanza in una vera e propria bomboniera, che Holling (e qualsiasi altro uomo, a detta di Joel) non pu\u00f2 sopportare e il conseguente stress psicologico gli causa la sua prima costipazione in oltre sessant'anni di vita. Ma \u00e8 disposto a soffrire in silenzio per non scontentare la giovane compagna.\nMaurice fa letteralmente trasportare la propria casa di famiglia dall'Oklahoma a Cicely, mettendola accanto alla propria. \u00c8 l'occasione per un viaggio nel passato e per un ricordo del defunto fratello.\nNote.\nLa puntata \u00e8 dedicata a tale John \"Yomi\" Rothlisberger, morto durante le riprese. Pare fosse un abitante di Roslyn (Washington), un contadino per la precisione (\"little old farmer who lived in Roslyn\"), che prese parte a diverse comparsate nel serial e che divenne per tutti un \"buon vecchio amico\" (\"our good friend\").\nLa grande festa.\nTrama.\nPer festeggiare i venticinque anni della Minnifield Communications, Maurice organizza un grande, elaborato banchetto per molti dei suoi concittadini. Joel si offende per non essere stato invitato, ma il suo invito \u00e8 solo andato perso a causa delle poste.\nAdam riappare opportunamente a Cicely, dopo una lunga assenza, in compagnia della moglie Eve e del loro neonato, giusto in tempo per sostituire il cuoco assunto da Maurice, non all'altezza dell'impegno.\nPreghiera per qualcuno che abbiamo amato.\nTrama.\nQuando riceve la notizia della morte dello zio Manny, una figura importante della sua vita, Joel vorrebbe rendergli degnamente omaggio, ma a Cicely non ci sono altri ebrei con cui possa formare il tradizionale gruppo di preghiera, il minian, per recitare l'appropriato kaddish. Maurice e gli altri si mobilitano per trovare i nove ebrei necessari nelle citt\u00e0 vicine, ma Joel giunge alla conclusione che non vuole condividere quell'importante momento con dei \"mercenari\", a cui \u00e8 accomunato solo dalla religione, ma con la sua vera comunit\u00e0, Cicely.\nMarilyn ha bisogno di un nuovo compagno di danza e crede di aver trovato la persona adatta in Holling, che ne \u00e8 molto lusingato, mentre Shelly si scopre gelosa. Alla fine l'indiana ritorna con il precedente partner.\nChris riceve la visita dei fratelli Miller, membri della famiglia con cui gli Stevens portano avanti un'accesa rivalit\u00e0 da molti decenni, venuti fino in Alaska per combattere contro di lui. Chris coinvolge anche il fratellastro Bernard, che per\u00f2 non ha la minima intenzione di partecipare e riesce a convincere gli altri a rinunciare al combattimento, spiegando loro che dando finalmente sfogo a quell'odio reciproco che hanno coltivato per tanti anni le loro vite perderebbero di senso. \nFango e sangue.\nTrama.\nL'arrivo della primavera \u00e8 sempre piuttosto traumatico per gli abitanti di Cicely, che reagiscono nei modi pi\u00f9 diversi al cambiamento climatico.\nJoel \u00e8 tormentato in modo particolare dalle zanzare che infestano la cittadina, trasformata in una distesa di fango dalle piogge.\nHolling sente il pressante bisogno di coltivare con le proprie mani, ma quando il lavoro nei campi non lo soddisfa come pensava, scopre di aver gi\u00e0 seminato a dovere: Shelly \u00e8 incinta.\nIl fatto che Mike non solo non sia morto per aver avuto una relazione con lei, ma addirittura sia guarito, d\u00e0 una nuova fama di guaritrice a Maggie, che vive con entusiasmo la nuova situazione, dopo essersi sentita per anni una \"forza negativa\".\nA letto con il nemico.\nTrama.\nMaurice riceve la visita del figlio Duk Won, che vuole presentargli la propria fidanzata e ottenere la sua approvazione per il matrimonio. In un primo momento non ha alcun problema a concedergliela, finch\u00e9 non scopre che la donna \u00e8 la figlia di una famigerata personalit\u00e0 della Corea del Nord, un suo nemico ai tempi della guerra in Corea. Duk Won, tradizionalista, \u00e8 disposto a rinunciare al matrimonio di fronte al suo parere contrario, ma alla fine Maurice lascer\u00e0 che il figlio possa fare le proprie scelte senza che il suo passato debba influenzarle.\nEd, rendendosi conto che la lingua della sua trib\u00f9 rischia di sparire con la progressiva scomparsa degli anziani, decide di doppiare in tlingit un film classico di Hollywood.\nHolling, abituato ad un'intensa vita sessuale (fino a quattro rapporti al giorno!), \u00e8 frustrato dal fatto che Shelly, da quando \u00e8 incinta, abbia avuto un notevole calo del desiderio. Per risolvere il problema si rivolge prima a Joel, per una soluzione medica, poi a Chris, per un aiuto non convenzionale.\nReferto... per Vicky.\nTrama.\nQuando si scopre che un vecchio albero, l'Old Vic, \u00e8 ormai morente, Maurice, che possiede il terreno su cui si trova, vorrebbe abbatterlo, ma la cittadinanza di Cicely si oppone, dimostrando di provare un particolare affetto per l'albero e di considerarlo un monumento storico locale. Joel \u00e8 costretto ad improvvisarsi \"dottore degli alberi\" e solo dopo la sua prognosi negativa l'Old Vic viene infine abbattuto, malgrado il generale dispiacere. Maurice, invece di sfruttare il terreno liberatosi dell'ingombrante \"vecchia gloria\", decide di piantare un nuovo albero.\nOgni volta che Maggie parla a Joel con gentilezza, questi si fa del male (prima ad una gamba, poi ad una mano), quindi le chiede di ricominciare a trattarlo nell'abituale, rassicurante modo sgarbato.\nInspiegabilmente Shelly comincia a cantare, invece di parlare, e teme che la cosa possa nuocere alla sua gravidanza."}
{"id": "1319594", "revid": "1393243", "url": "https://it.wikipedia.org/wiki?curid=1319594", "title": "Syberia II", "text": "Syberia II \u00e8 un videogioco di tipo avventura grafica a tema steampunk sviluppato e pubblicato da Micro\u00efds e realizzato da Beno\u00eet Sokal nel 2004.\nSi tratta del seguito di \"Syberia\", del 2002, che riscosse un enorme successo tra gli amanti del genere e vinse numerosi premi.\nTrama.\n\"Syberia\" si concludeva con la scelta a sorpresa di Kate Walker di non tornare a New York e di seguire Hans Voralberg nella sua avventura per trovare la fantomatica isola di Syberia. Questo gioco riprende esattamente dove il precedente capitolo si era concluso, ovvero dopo essere salita sul treno, Kate, Hans e il simpatico automa Oscar si dirigono verso la fantomatica isola di cui solo Hans sembra credere all'esistenza. Nel corso del tragitto affronteranno notevoli ostacoli e diversi personaggi enigmatici, mentre, a New York, lo studio legale Marson&amp;Lormont ha assunto un investigatore privato per ritrovare Kate e riportarla a casa.\nArrivati in un piccolissimo villaggio sperduto chiamato Romansbourg, una volta ricaricate le molle della locomotiva, Kate conosce il Colonnello Emeliov, gestore di un negozio della stazione, una bambina di nome Malka (che perse la madre quando arriv\u00f2 nel paese) ed il suo tutore Cirkos, un vecchio amico di Hans. In cerca di carburante per poter caricare di carbone la locomotiva, Kate prova a trattare con i fratelli Ivan e Igor Bourgoff, due furfanti della zona, per ottenere un po' di benzina. Scacciata, la ragazza riesce a creare un diversivo liberando uno Youki (un cane dalle sembianze di un orso e di una foca, allevato dagli esquimesi Youkol) e a rubare una tanica dai fratelli. Dopo aver ricaricato di carburante il treno, Hans si ferma per salutare il suo vecchio amico Cirkos, ma sviene improvvisamente nel suo locale, drogato dai fratelli Bourgoff che cercano vendetta. Kate sembra ora costretta a rimandare la partenza per cercare un aiuto medico. Malka suggerisce di provare a cercarlo al monastero ortodosso che si trova a nord di Romansbourg, dove port\u00f2 la madre per una cura senza successo. Dopo essere riuscita ad entrare (l'accesso alle donne non \u00e8 consentito), il Patriarca acconsente di curarlo, ma una volta arrivato al monastero tenta di eliminarlo una volta capito che \u00e8 alla ricerca di un segreto tab\u00f9 (ma dicendo alla ragazza che non c'\u00e8 pi\u00f9 nulla da fare per lui). Kate, che non si perde d'animo, decide di curare da sola l'amico seguendo un antico metodo utilizzato dagli Youkol e, riuscita nell'intento, riesce a scappare con Hans utilizzando una vecchia bara come slitta per scendere dalla montagna dove sorge il monastero. Ritornati al treno, prima di riprendere il viaggio, Hans le chiede di far ripartire i cavalli meccanici che si trovano nel bar di Cirkos, essendo riuscito a riparare il loro cuore meccanico. Appena Kate finisce di riparare i cavalli sente il treno che sta partendo senza di lei, rubato dai due furfanti. Grazie all'aiuto dello Youki che Kate ha liberato dai fratelli Bourgoff riesce comunque a partire all'inseguimento del treno con un mezzo di fortuna.\nLa corsa del treno per\u00f2 si ferma quando un ponte crolla sotto le ruote del vagone passeggeri, e Kate \u00e8 costretta a trovare un passaggio sul fiume per poter proseguire. Inoltratasi nel bosco viene quasi uccisa dai fratelli Bourgoff, ma lo schianto di un'ala volante pilotata da Boris Charov (incontrato nel primo \"Syberia\") la salver\u00e0 ed in seguito la aiuter\u00e0 azionando il sedile eiettabile della sua ala volante per farla arrivare giusto fino al treno. Arrivata al treno scopre che Oscar \u00e8 stato sepolto vivo dai due fratelli Bourgoff, lo salva, e dopo aver abbandonato il vagone passeggeri bloccato, la locomotiva termina il suo viaggio in un'immensa distesa ghiacciata. Non molto distante ritrova Igor, abbandonato dal fratello e spaventato perch\u00e9 sente delle \"urla\" degli spiriti maligni: in realt\u00e0, \u00e8 il vento che sbatte contro un totem e provoca questi rumori. Kate blocca il percorso dell'aria nel totem per cercare di parlargli e, dopo essere riuscita ad ottenere alcune informazioni, questi va via. Scopre che Ivan si trova su una collina, quindi lo raggiunge: sfortunatamente per lei, viene bloccata dal furfante e viene minacciata di morte con una grossa zanna di mammut. Chiama Oscar, che riesce a distrarre Ivan e, approfittando della distrazione, slega una specie di slittino con sopra zanne e ossa di mammut, abbastanza pesante per rompere il ghiaccio e far precipitare l'uomo, ma non riesce nell'intento: il ghiaccio si rompe ed \u00e8 Kate a precipitare, sbattendo la testa; al risveglio si ritrova nel fantastico villaggio Youkol.\nKate trova Hans privo di sensi nella capanna di una sciamana Youkol, che dice che l'amico \u00e8 nel \"tunnel dei sogni\", ossia nel sogno che precede la \"Contrada degli Antenati\" (la morte), e per farlo risvegliare, Kate decide di raggiungerlo, addormentandosi anche lei grazie a dei frutti magici; addormentatasi si ritrova in una onirica Valadil\u00e9ne del passato, nel sogno di Hans. Qui Kate incontra Anna Voralberg, ed il padre, che tiene il ragazzo chiuso nel granaio in punizione. Kate riesce ad incontrare Hans, il quale le dice che Oscar avrebbe potuto salvarlo solamente aprendo il suo \"cuore meccanico\". Quando Kate si risveglia, raggiunge la locomotiva (che pu\u00f2 essere gi\u00e0 nel villaggio o rimasta ancora fuori, a seconda delle scelte del giocatore), racconta tutto a Oscar. Oscar capisce che \"\u00e8 venuto il momento di rendersi utile\" e raggiunge la casa della sciamana. Kate \"apre il suo cuore\" togliendogli la chiave al suo interno, e Oscar si smonta lentamente in tanti pezzi, che formano un esoscheletro di metallo, che avvolge Hans proteggendolo e risvegliandolo dal coma. Kate, amareggiata per la perdita di Oscar, abbandona il treno, ormai fermo e inutile e continua il viaggio su di un'Arca per raggiungere Syberia.\nDopo diverse ore, l'Arca si incaglia su una piccola banchisa di iceberg e proprio l\u00ec appare Ivan Bourgoff che prende possesso dell'Arca e lascia sulla banchisa Kate, ma lei riesce comunque a risalire e a scaraventare fuori bordo il Bourgoff che in seguito scatener\u00e0 l'ira di alcuni pinguini (che curiosamente vivono nell'Artide) che lo uccidono. Kate ed Hans continuano quindi il viaggio, raggiungendo la tanto sognata isola di Syberia. Qui Kate, dopo aver trovato il cadavere di un esploratore e aver esplorato i campi dell'isola, raggiunge il \"Grande flauto\", lo attiva, e richiama dei mammut. Hans monta in groppa ad uno di essi, scomparendo all'orizzonte. Il gioco si conclude inquadrando Kate che, commossa alla vista dell'amico che ha finalmente coronato il suo sogno, piange.\nDoppiaggio.\nIl doppiaggio italiano del videogioco \u00e8 curato, come il primo capitolo, da Jinglebell Communication e le voci dei personaggi principali non variano.\nMolti dei doppiatori che hanno collaborato in \"Syberia - L'avventura di Kate Walker\" e \"Syberia II\" hanno avuto dei ruoli anche nella successiva avventura grafica di Sokal, \"Paradise\".\nEdizioni straniere.\nVersione francese.\nKate Walker \u00e8 ancora doppiata da Fran\u00e7ois Cadolle; le altre voci sono rimaste pressoch\u00e9 invariate: Luc Gentil, Marie Vincent, Claire Guyot, Marc Moro, Christian Fisher-Naudin, Christophe Lemoin, Marc Perez, Hubert Drac, Michel Barbey, Jackie Berger, Stefan Godin e Jean-Louis Faure.\nVersione inglese.\nKate Walker \u00e8 ancora doppiata da Shannon Mann; le altre voci appartengono a: Christian Erickson, Christine Flowers, Jodie Forrest, David Gasman, Jerry Di Giacomo, Peter Hudson, Nicholas Mead, Barbara Scaff, Joe Sheridan, Jimmy Shuman, Allan Wenger e Dana Westberg.\nVersione tedesca.\nColoro che hanno preso parte al doppiaggio del gioco sono stati: Joachen Hagele, Paula Klein, Andrea Koch, Werner Kolk, Richard Sammel, Andrea Schieffer, Florian Schneider, Jorg Schnass, Peter Semmler, Doris Steribl, Peter Wollash, Yoakim Seitz e Christian Stonner.\nVersione spagnola.\nColoro che hanno preso parte al doppiaggio del gioco sono stati: Jes\u00f9s Barreda, Felicidad Barrio, Antonio Cobos, Rais David, Inma Gallego, Arturo L\u00f2pez, Aparicio Rivero, Tom\u00e0s Rubio, Ana Siller, Enrique Su\u00e0rez, Salvador Serrano, Maite Torres.\nCaratteristiche tecniche.\nGrafica.\nLa grafica riprende sostanzialmente quella di \"Syberia\": i fondali in due dimensioni sono della medesima qualit\u00e0, esattamente come le animazioni sulle azioni che i personaggi compiono. Migliora il design (gi\u00e0 buono) dei personaggi sia principali che secondari.\nInterfaccia.\nIl gioco \u00e8 in terza persona con tradizionale interfaccia punta e clicca: noi controlliamo e vediamo Kate Walker nei suoi movimenti, l'immagine \u00e8 ad inquadratura fissa e Kate si muove in essa, il cursore ha la forma di una specie di \"anello\" che si illumina nelle direzioni in cui \u00e8 possibile passare ad un'altra schermata, e cambia di forma quando si pu\u00f2 interagire con l'ambiente assumendone tre diverse (per osservare, per usare un oggetto e per raccogliere un oggetto).\nL'interfaccia del gioco ripete quasi integralmente quella del precedente, differenziandosi solo per un particolare: le frecce che indicano le direzioni da prendere quando il cursore a forma di anello si illumina.\nL'inventario si richiama col tasto destro ed \u00e8 costruito in modo da separare gli oggetti raccolti dai documenti e le lettere trovate; dall'inventario si pu\u00f2 accedere anche al menu che consente di salvare, caricare, modificare le opzione e tutte la attivit\u00e0 di routine.\nI dialoghi vengono condotti dal giocatore, tramite una finestra a forma di bloc-notes che ricorda gli argomenti di cui \u00e8 possibile parlare; il giocatore seleziona con un click del mouse l'argomento preferito, e tutti i dialoghi sono tralasciabili con il tasto destro del mouse, cos\u00ec come la animazioni.\nEdizioni.\nNel 2006 viene commercializzata una edizione oro da collezione contenente \"Syberia\" e \"Syberia II\" in un unico DVD, uscita in edicola il 25 novembre dello stesso anno col quotidiano La Gazzetta dello Sport e Sportweek.\nAccoglienza.\nIl sito italiano Multiplayer.it ha assegnato al gioco un punteggio di 9/10, ammirandone gli effetti grafici, la trama ed il gameplay nel suo complesso. Fa notare le migliorie adottate nel motore grafico del primo capitolo e le caratteristiche pi\u00f9 variegate dei vari enigmi. Valuta per\u00f2 negativamente la linearit\u00e0 della trama e l'assenza di una possibile equiparazione con il primo titolo. Conclude con questo commento: \u00ab [...] Resta infatti un titolo di classe, ben al di sopra della media del genere... anche se ironicamente offuscato proprio dal fantasma di se stesso, ovvero dalla sua prima indimenticabile incarnazione!\u00bb\nLa sezione web Gamesurf dell'azienda italiana Tiscali ha assegnato al titolo il voto di 7/10, considerandolo un lodevole lavoro con apprezzabili effetti grafici, ma valutandolo non all'altezza del predecessore sia per trama (molto lineare e scontata a differenza del primo) e non eccellente se valutato come titolo indipendente.\nSequel.\nIl 20 aprile 2017 \u00e8 stato pubblicato \"Syberia 3\" in Europa e cinque giorni dopo in Nord America, che riprende dove \"Syberia II\" si era interrotto."}
{"id": "1319595", "revid": "6923", "url": "https://it.wikipedia.org/wiki?curid=1319595", "title": "John Coffin (personaggio)", "text": "John Coffin \u00e8 un personaggio del fumetto western \"Tex Willer\", edito dalla Sergio Bonelli Editore, ideato da Giovanni Luigi Bonelli e realizzato graficamente da Galep.\nSu Tex.\n1\u00aa apparizione.\nJohn Coffin, come primo nemico di Tex Willer, debutta nelle vignette iniziali della prima striscia intitolata \"Il totem misterioso\" edita nel 1948 (che corrispondono al primo episodio dell'albo n. 1 del formato attuale \"La Mano Rossa\") ed appare come un bandito a capo di una cricca criminale che viene facilmente sconfitta da Tex grazie all'aiuto della giovane indiana \"Tesah\". Viene steso da Tex con un pugno e lasciato all'interno del suo ranch in preda alle fiamme. L'incertezza sulla morte di Coffin svanisce nell'albo n\u00b04 \"L'eroe del Messico\", in cui il dottore della cittadina di Lineville conferma l'avvenuta morte del bandito.\n2\u00aa apparizione.\nL'ultima apparizione di Coffin, che nella sequenza temporale del fumetto \u00e8 in realt\u00e0 antecedente al primo episodio (in quanto si tratta di una storia dove \u00e8 lo stesso Tex che parla del suo passato), avviene nell'albo n. 85, intitolato \"La costa dei barbari\"; in questa storia Coffin \u00e8 alleato con \"Tom Rebo\", colui che in passato aveva ucciso a Culver City Sam Willer (il fratello di Tex). Della banda di Rebo, assediata da Tex, si salvano lo sceriffo corrotto Mallory - al quale Tex per vendetta salder\u00e0 il conto due anni dopo - e John Coffin. Nelle successive ristampe il cognome del bandito \u00e8 modificato in \"Moffin\".\nSu Tex Willer.\nJohn Coffin appare inoltre fin dai primi albi della nuova serie Tex Willer, antefatto de \"Il totem misterioso\".\nNell'albo n. 1, intitolato \"Vivo o morto!\", troviamo un giovane Tex pedinato dalla legge e dai cacciatori di taglie; comincia l'odio tra Tex ed il losco Coffin, oltre alla tragica vicenda della bella indiana Tesah, tra sparatorie, agguati e galoppate a rompicollo sul fido destriero Dinamite.\nNell'albo n. 2, intitolato \"La banda di Red Bill\", sempre braccato dalla legge, Tex incappa nella pericolosa banda di Red Bill, detto \"il Rosso\", alleato di Coffin. Un vecchio minatore e sua figlia sono in pericolo: inevitabile sar\u00e0 l'intervento di Tex Willer per aiutare i due sventurati.\nNell'albo n. 3, intitolato \"Il segreto del medaglione\", Tex incontrer\u00e0 la giovane Tesah, figlia del capo trib\u00f9 dei Pawnee, salvandola dai malintenzionati uomini di Coffin. Ma Coffin non si arrende; attirando Tex in un agguato lo ferir\u00e0 e Tesah verr\u00e0 catturata dal bieco personaggio."}
{"id": "1319604", "revid": "119982", "url": "https://it.wikipedia.org/wiki?curid=1319604", "title": "Syberia 2", "text": ""}
{"id": "1319607", "revid": "773636", "url": "https://it.wikipedia.org/wiki?curid=1319607", "title": "Chiesa dei Santi Filippo e Giacomo a Il Santo", "text": "La chiesa dei Santi Filippo e Giacomo a Il Santo \u00e8 un edificio sacro che si trova in localit\u00e0 Fattoria del Santo a Monticiano.\nLa Fattoria del Santo, costruita nel 1646, costituiva in origine una grancia dello Spedale di Santa Maria della Scala. Le origini della chiesa risalgono al XIV secolo. Oggi l'edificio presenta una semplice facciata a capanna con parato a pietroni irregolari, portale sormontato da un arco a tutto sesto e da un occhio, entrambi profilati in mattoni. L'interno, con soffitto a capriate, ha due altari; in quello laterale, in stucco bianco, \u00e8 alloggiata una tela del XVII secolo con l\"Arcangelo Gabriele che scaccia il demonio\"; sulla parete opposta si trova la pala con la \"Madonna col Bambino, angeli e i santi Giovanni Battista, Giacomo, Caterina da Siena, Bernardino e Francesco\", attribuita a Giovanni Paolo Pisani."}
{"id": "1319614", "revid": "1745361", "url": "https://it.wikipedia.org/wiki?curid=1319614", "title": "Medb Lethderg", "text": "Nella mitologia irlandese Medb Lethderg era la dea della sovranit\u00e0 associata con Tara. Fu la moglie e l'amante di nove sovrani, tra cui Fedlimid Rechtmar, Art mac Cuinn e Cormac mac Airt."}
{"id": "1319615", "revid": "767487", "url": "https://it.wikipedia.org/wiki?curid=1319615", "title": "Sdraiato su una nuvola", "text": "Sdraiato su una nuvola/Sentado en una nube \u00e8 il quarto album del cantautore italiano Gianluca Grignani, pubblicato nel 2000."}
{"id": "1319620", "revid": "1924342", "url": "https://it.wikipedia.org/wiki?curid=1319620", "title": "Severomorsk", "text": "Severomorsk () \u00e8 una citt\u00e0 chiusa dell'oblast' di Murmansk, nella Russia europea settentrionale. La citt\u00e0, situata sulla penisola di Kola, \u00e8 il quartier generale della Flotta del Nord della Voenno-morskoj flot.\nGeografia fisica.\nIl centro abitato \u00e8 posto sulla penisola di Kola, all'interno del circolo polare artico, e si affaccia sulla sponda orientale della baia di Kola, nella parte sud-occidentale del mare di Barents. Dista circa 15 km da Murmansk.\nOrigini del nome.\nSeveromorsk \u00e8 un toponimo composto dalle parole russe \"sever\" (), che significa \"nord\", e \"more\" (), che significa \"mare\".\nStoria.\nIl primo insediamento nella zona fu edificato tra il 1896 e il 1897 dai sami con il nome di Vaenga (), in onore dell'omonimo fiume che sfocia nella baia di Kola. I suoi pochi abitanti (13 nel 1917) si occupavano perlopi\u00f9 di allevamento, caccia e pesca. Ai sami si affiancarono presto i finlandesi, i pomory e i russi.\nTra il 1934 e il 1935 inizi\u00f2 la costruzione di una strada di collegamento tra Vaenga e Murmansk, mentre nel 1935 inizi\u00f2 la costruzione di una base navale per la Flotta del Nord. La consacrazione a base militare fu completata durante la seconda guerra mondiale vista la posizione strategica per l'intero quadrante artico, mentre al termine del conflitto vi fu stabilito il quartier generale della Flotta del Nord.\nIl 18 aprile 1951 con decreto del Soviet Supremo della RSFS Russa il villaggio fu trasformato in citt\u00e0 e rinominato in Severomorsk. Successivamente con decreto del Presidente della Federazione Russa del 26 novembre 1996, Severomorsk, e i villaggi circostanti di Safonovo, Rosljakovo, Safonovo-1, Severomorsk-3 e \u0160\u010dukozero, sono stati dichiarati citt\u00e0 chiusa. Secondo il quotidiano statunitense \"The Washington Post\", nel 1984 si sarebbe verificata una grave esplosione nella base navale che avrebbe compromesso la dotazione di missili terra-aria della flotta artica sovietica.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1319624", "revid": "119864515", "url": "https://it.wikipedia.org/wiki?curid=1319624", "title": "Uguali e diversi", "text": "Uguali e diversi \u00e8 il quinto album del cantautore italiano Gianluca Grignani, pubblicato nel 2002.\nL'album, forte del brano sanremese \"Lacrime dalla luna\", entra direttamente in prima posizione, dove rimane anche la settimana seguente. \u00c8 la prima volta che un album di Gianluca Grignani raggiunge la vetta della classifica italiana. \"Uguali e diversi\" rimane per 11 settimane nella top 20 album FIMI e sar\u00e0 uno degli album di maggior successo del cantante milanese."}
{"id": "1319629", "revid": "599013", "url": "https://it.wikipedia.org/wiki?curid=1319629", "title": "Museum of Fine Arts (Boston)", "text": "Il Museum of Fine Arts di Boston, nel Massachusetts, \u00e8 uno dei pi\u00f9 grandi musei degli Stati Uniti d'America. Possiede pi\u00f9 di 450.000 opere d'arte che fanno di questa collezione una delle pi\u00f9 complete del continente americano. Conta pi\u00f9 di un milione di visitatori l'anno e, nel 2013, \u00e8 stato il 62\u00ba museo di belle arti pi\u00f9 visitato al mondo.\nIl museo fu fondato nel 1870 ma occup\u00f2 la sede attuale a partire dal 1909. Il museo era associato ad un'accademia d'arte, la Boston School of the Museum of Fine Arts, nonch\u00e9 al Nagoya Museum of Fine Arts che si trovava, appunto, a Nagoya, in Giappone, ormai chiuso a causa della scarsa affluenza. Il direttore del museo \u00e8 Malcolm Rogers.\nStoria.\n1870\u20131907.\nIl museo fu fondato nel 1870 e inaugurato nel 1876. Gran parte della sua collezione proveniva dalla galleria d'arte del Boston Athenaeum. Francis Davis Millet ricopr\u00ec un ruolo fondamentale nell'avvio della scuola d'arte associata al museo e nomin\u00f2 Emil Otto Grundmann (1844\u20131890) come primo direttore.\nLa prima sede del museo era un edificio in muratura dall'architettura neogotica, disegnato da John Hubbard Sturgis e Charles Brigham, considerato particolarmente significativo per l'uso delle terrecotte architettoniche, la cui quantit\u00e0 era decisamente inusuale per un edificio statunitense. L'edificio si trovava a Copley Square, nel quartiere bostoniano di Back Bay.\n1907\u20132000.\nNel 1907 furono avviati i progetti necessari per dare al museo una nuova sede su Huntington Avenue, il viale di Boston dedicato alle arti. Il consiglio di amministrazione del museo affid\u00f2 all'architetto Guy Lowell l'incarico di creare un progetto di massima che consentisse una costruzione progressiva del museo, giacch\u00e9 i finanziamenti venivano reperiti \"ad hoc\" per ogni fase specifica del progetto. Nel 1909, fu posta in essere la prima parte del progetto neoclassico di Lowell; essa \u00e8 composta da una facciata di oltre 150 metri in granito (il cui ingresso \u00e8 proprio su Huntington Avenue), dalla grande rotonda e dalle gallerie attigue. La collezione vera e propria fu trasferita in questa nuova sede verso la fine del 1909.\nLa seconda fase di costruzione, interamente finanziata dalla Signora Robert Dawson Evans, riguard\u00f2 l'ala lungo il Back Bay Fens che ospit\u00f2 la pinacoteca. L'ala fu inaugurata nel 1915. Dal 1916 fino al 1925, John Singer Sargent decor\u00f2 la rotonda e l'attiguo colonnato. Nel corso degli anni, molte altre migliorie ingrandirono l'edificio e tra queste vi \u00e8 l'ala dedicata alle Arti decorative (inaugurata nel 1928 e ingrandita nel 1968) e il Norma Jean Calderwood Garden Court nonch\u00e9 la Terrazza (1997). La West Wing, progettata da I. M. Pei e inaugurata nel 1981, fu rinominata - nel 2008 - la Linde Family Wing for Contemporary Art. Quest'ala ospita la caffetteria del museo, il ristorante, il negozio di souvenir e anche uno spazio espositivo.\nLe opere maggiori.\nArte greca arcaica\nArte egizia"}
{"id": "1319635", "revid": "773636", "url": "https://it.wikipedia.org/wiki?curid=1319635", "title": "Chiesa dei Santi Giusto e Clemente (Monticiano)", "text": "La chiesa dei Santi Giusto e Clemente \u00e8 un edificio sacro che si trova a Monticiano.\nStoria e descrizione.\nLa sua origine romanica \u00e8 attestata dai particolari architettonici: nella facciata, preceduta da una breve scalinata, con parato di pietra calcarea a filaretto, si apre il portale sormontato da un arco a tutto sesto composto di formelle in travertino su cui \u00e8 scolpito un motivo a giglio; l'architrave in pietra serena presenta un motivo geometrico intrecciato, assai arcaico; probabilmente furono riutilizzati per la costruzione della chiesa, databile al XIV secolo, materiali provenienti da altri edifici pi\u00f9 antichi, come attesta anche l'architrave con figurazione posto sulla porta laterale.\nAll'interno, ad aula unica con copertura a capriate, sono esposti un \"Crocifisso\" quattrocentesco, e una tela seicentesca raffigurante l\"Immacolata Concezione\"."}
{"id": "1319637", "revid": "287204", "url": "https://it.wikipedia.org/wiki?curid=1319637", "title": "Penetrazione del mercato", "text": "Quando si parla di mercato per l'impresa si considera l'insieme dei potenziali clienti aventi l'interesse a disporre del bene offerto, la possibilit\u00e0 economica (reddito) per acquisirlo, l'accesso al bene (nel senso che il canale distributivo li raggiunge) e dispongono di particolari requisiti che sono precondizione per l'acquisto.\nUna volta definito il mercato potenziale, l'azienda definisce il suo mercato servito, vale a dire quelle fette di mercato le cui caratteristiche sono considerate favorevoli per l'azienda.\nIl mercato penetrato \u00e8 il sottoinsieme di clienti del mercato servito inteso come clienti che acquistano effettivamente.\nLa penetrazione di mercato \u00e8 una delle quattro strategie della matrice di Ansoff che svilupp\u00f2 tale matrice per aiutare le aziende a riconoscere se ci sono dei vantaggi per entrare in un mercato . Le altre tre strategie di crescita nella Matrice di Ansoff sono:\n- Lo sviluppo di prodotto (mercati esistenti, nuovi prodotti)\n- Lo sviluppo del mercato (nuovi mercati, prodotti esistenti)\n- Diversificazione (nuovi mercati, nuovi prodotti)\nLa penetrazione di mercato, quindi, pu\u00f2 essere letta come la popolarit\u00e0 di un brand o di una categoria. \u00c8 definita come il numero di persone o una categoria che compra un oggetto di un particolare brand o di una particolare categoria diviso la grandezza di popolazione interessata.\nSi pu\u00f2 aumentare la penetrazione di mercato se:\n1. si mantiene o aumenta la quota di dei prodotti attuali\n2. forte dominio dei mercati in espansione\n3. si ristruttura un maturo, mandando via i concorrenti\n4. si aumenta l'utilizzo da parte dei clienti esistenti"}
{"id": "1319639", "revid": "125229850", "url": "https://it.wikipedia.org/wiki?curid=1319639", "title": "Succo di vita", "text": "Succo di vita \u00e8 un album raccolta di Gianluca Grignani, pubblicata nel 2003. L'album, a differenza del precedente lavoro \"Uguali e diversi\", non riscuote un grande successo. Entra direttamente alla posizione numero 10 della \"Fimi album chart\", per poi scendere alla posizione 16 gi\u00e0 la settimana successiva.\nSucco di vita... in video.\nIn seguito al CD \u00e8 uscito un DVD con titolo leggermente diverso, Succo di vita... in video, che contiene 14 video musicali del cantautore milanese pi\u00f9 il \"backstage\" di tre ulteriori video: \"La fabbrica di plastica\", \"Il giorno perfetto\" e \"L'aiuola\"."}
{"id": "1319641", "revid": "1573940", "url": "https://it.wikipedia.org/wiki?curid=1319641", "title": "Dyseriocrania subpurpurella", "text": "Dyseriocrania subpurpurella , \u00e8 un lepidottero appartenente alla famiglia Eriocraniidae, diffuso in America Settentrionale.\nDescrizione.\nL'apertura alare della farfalla varia da 9 a 14\u00a0mm. Le ali sono di color oro con puntini blu zaffiro e rosso rubino.\nBiologia.\nIl periodo del volo va da aprile a maggio. \nIl bruco si mimetizza con la foglia della quercia."}
{"id": "1319675", "revid": "307923", "url": "https://it.wikipedia.org/wiki?curid=1319675", "title": "Conaire", "text": "Conaire fu il nome di alcuni Re supremi d'Irlanda:"}
{"id": "1319682", "revid": "125724778", "url": "https://it.wikipedia.org/wiki?curid=1319682", "title": "Arazzo", "text": "L'arazzo \u00e8 una forma di arte tessile che si pone a met\u00e0 strada tra l'artigianato e la rappresentazione artistica. Tecnicamente \u00e8 un tessuto a dominante di trama (poich\u00e9 a lavoro finito l'ordito non si vede) realizzato a mano su un telaio e destinato a rivestire le pareti. Solitamente di ampio formato, rappresenta grandi disegni molto dettagliati.\nIl disegno preparatorio, o cartone, di un arazzo veniva realizzato da un pittore, anche di una certa fama: il risultato finale dipendeva dall'abilit\u00e0 dell'artigiano incaricato dell'esecuzione.\nIl termine italiano \"arazzo\" deriva dal nome della citt\u00e0 francese di Arras, dove, nel Medioevo, venivano prodotti i migliori arazzi. Oggi viene impropriamente usato per indicare vari manufatti che si appendono ai muri realizzati con tecniche differenti, come il mezzo punto, il telaio Jacquard, il ricamo.\nUtilizzo.\nAppesi alle pareti di pietra dei castelli, in grandi sale difficilmente riscaldabili, univano alla funzione decorativa quella di isolamento termico durante l'inverno. Il grande successo degli arazzi nei secoli \u00e8 probabilmente legato alla loro trasportabilit\u00e0. Re e nobili potevano arrotolarli e portarli con loro negli spostamenti tra una residenza e l'altra, e a differenza degli affreschi erano salvabili in caso di incendio o saccheggio. Nelle chiese potevano essere srotolati in occasione di una particolare ricorrenza. Gli arazzi venivano installati alle pareti in occasioni solenni in modo tale per\u00f2 da lasciare un'intercapedine tra l'arazzo e il muro affinch\u00e9 rimanesse uno spazio di sicurezza dove potesse trovare posto una persona. Fino al Rinascimento questo era il modo di installazione dell'arazzo. \u00abGi\u00e0 Viollet-le Duc ha indicato che il luogo descritto da Shakespeare, dove Amleto trafigge Polonio nascosto dietro l'arazzo, \u00e8 da intendere in questo modo\u00bb. \nStoria.\nSono stati prodotti fin dai tempi pi\u00f9 remoti, anche se la difficolt\u00e0 di conservazione dei materiali che li compongono \u2013 fibre tessili naturali come lana, cotone o lino \u2013 ha fortemente condizionato la quantit\u00e0 e qualit\u00e0 dei reperti ritrovati.\nI pi\u00f9 antichi arazzi giunti a noi risalgono all'antico Egitto e alla Grecia tardo ellenica, ma erano diffusi ovunque nel mondo, dal Giappone all'America precolombiana.\nGli arazzi copti, provenienti dall'Egitto nei primi secoli dell'era cristiana, mostravano gi\u00e0 una grande abilit\u00e0 tecnica unita a disegni molto complessi.\nSu un vaso scoperto a Chiusi e databile IV secolo a.C. \u00e8 rappresentata Penelope e il suo telaio; la differenza con un odierno telaio usato per la produzione di arazzi, quello ad alto liccio, \u00e8 il metodo di tensione dell'ordito e la posizione in cui si viene a costruire il tessuto, battuto e arrotolato verso l'alto. Nel telaio di Penelope i fili d'ordito erano tenuti tesi dai \"pesi da telaio\", nei telai moderni la tensione \u00e8 mantenuta da un subbio fermato da un ingranaggio.\nManifatture europee.\nLo sviluppo dell'arazzo in Europa risale all'inizio del XIV secolo, prima in Germania e Svizzera poi in Francia e in Olanda.\nL'apice della produzione venne raggiunto nel Rinascimento, in particolare nelle Fiandre e in Francia, ad Arras, Parigi, Aubusson, Tournai, Bruxelles, Audenarde, Grammont, Enghien, Beauvais. La reale manifattura dei Gobelins, fondata a Parigi nel 1662 continua a produrre tutt'oggi.\nUn esempio assai noto di arazzeria fiamminga \u00e8 il ciclo di sei arazzi dedicato a la dama e l'unicorno (XV secolo), conservato al Museo di Cluny, a Parigi. Importanti sono anche gli arazzi fiamminghi del primo quarto del Cinquecento, conservati presso la Pinacoteca Civica di Forl\u00ec: \"Crocifissione con figure\" e \"Crocifissione con scene della Passione\", per cui \u00e8 stata sostenuta l'attribuzione alla manifattura di Pieter van Aelst. Notevolissimo \u00e8 anche il ciclo di epoca barocca conservato presso il Museo Nazionale di Palazzo Mansi a Lucca.().\nI pi\u00f9 grandi pittori non hanno disdegnato di fornire i \"cartoni\": tra gli altri Raffaello, Pieter Paul Rubens, Simon Vouet, Charles Le Brun, Fran\u00e7ois Boucher, Francisco Goya, William Morris, fino a Pablo Picasso, Joan Mir\u00f3.\nPapa Leone X commission\u00f2 a Raffaello un ciclo su gli \"Atti degli apostoli\", realizzato nelle Fiandre e pi\u00f9 volte replicato: esistono due serie complete, una in Vaticano, l'altra a Mantova nel Palazzo Ducale, e una serie incompleta, a Urbino. I disegni preparatori degli arazzi si trovano al Victoria and Albert Museum di Londra.\nAltro celebre ciclo cinquecentesco di arazzi \u00e8 quello commissionato dal Granduca Cosimo de' Medici a Pontormo e Bronzino, tra i massimi maestri del manierismo fiorentino. Il ciclo \u00e8 dedicato alle storie del patriarca Giuseppe, ma ha come sottotesto allegorico il buon governo di Cosimo e l'inscindibilit\u00e0 delle sorti di Firenze da quelle della casata medicea. Per la sua realizzazione, il governo mediceo procedette a istituire un'apposita manifattura, inizialmente affidata a maestri arazzieri d'oltralpe e successivamente anche ad arazzieri italiani, come Vittorio Demignot. Il ciclo, composto da venti arazzi, ci \u00e8 pervenuto integro e dopo un recente e lungo restauro in ottimo stato di conservazione. Esso \u00e8 suddiviso tra Firenze, nel Palazzo Vecchio, sua collocazione originaria, dove sono conservati dieci arazzi, e Roma, nel palazzo del Quirinale, dove nel 1882 giunsero gli altri dieci.\nDalla fine del Settecento, con il passaggio alla produzione industriale e il crescere del costo della manodopera (i tempi di lavorazione lunghissimi determinano costi proibitivi), la moda degli arazzi incominci\u00f2 a declinare come manifestazione esteriore del prestigio dell'aristocrazia e risent\u00ec dei forti cambiamenti sociali del momento: durante la rivoluzione francese la folla li bruci\u00f2 non solo per recuperare i filamenti d'oro tessuti negli arazzi, ma anche per distruggere i vessilli della classe abbattuta.\nA seguito della crisi, che coinvolse tutta l'Europa, le arazzerie italiane chiusero i battenti: la Manifattura di San Carlo alle Mortelle a Napoli nel 1798, l'arazzeria di Torino nel 1813, la Fabbrica pontificia di San Michele a Ripa resistette per volont\u00e0 del governo fino al 1910 continuando solo per la caparbiet\u00e0 di singoli, come l'arazzeria e scuola di arazzi romana, fondata da Erulo Eroli sul finire del XIX secolo. L'arte dell'arazzo sopravvive oggi in piccole nicchie di produzione e per il restauro dell'antico. Tra gli ultimi laboratori che producono arazzi in Italia ci sono l'arazzeria Scassa di Asti, situata nella certosa di Valmanera e sede di un museo, di un laboratorio di produzione di arazzi moderni e uno di restauro di quelli antichi, e l'arazzeria Pennese di Penne, Pescara. A quest'ultima realt\u00e0 si deve, negli anni '60, su impulso dell'artista e cartonnier Enrico Accatino, innovatore e promotore dell'arte tessile in Italia, il rilancio di questa tecnica. Ispiratori di questi laboratori sono le opere di maestri contemporanei come Afro, Capogrossi, Accatino, Casorati, Guttuso, Klee, Kandinskij, De Chirico e Cagli.\nIconografia.\nI soggetti raffigurati sono i pi\u00f9 disparati: sacri, se destinati alle chiese; storico-celebrativi o piacevolmente naturalistici se destinati ai palazzi pubblici e privati.\nFunzionamento.\nLa tessitura di un arazzo utilizza lo stesso sistema di quella di un normale tessuto: i fili d'ordito sono divisi in due serie (pari e dispari) che si possono dividere; quando le serie si aprono si crea un varco detto passo o bocca d'ordito, dove si introduce la trama. Alternando l'apertura del passo il filo di trama rimane bloccato tra i fili d'ordito (quelli che erano davanti passano dietro e viceversa creando un incrocio). A differenza della tessitura di un tessuto dove il filo di trama corre da un lato all'altro portato da una navetta e facendo una riga per volta, nell'arazzo si lavora, con delle passate su una porzione ristretta della superficie della sezione e, forniti di molte navettine coi colori necessari, si costruisce una piccola porzione di tessuto (avanzamento) seguendo con precisione la forma del disegno. Cos\u00ec pu\u00f2 succedere che nell'arazzo in lavorazione ci siano parti pi\u00f9 avanzate perch\u00e9 si continua la costruzione di una zona dello stesso colore (esempio un fiore, una foglia), e parti che vengono riprese in seguito, creando un profilo spezzato. Il filo di trama viene schiacciato con un pettine fino a coprire completamente l'ordito, che non \u00e8 pi\u00f9 visibile a lavoro ultimato. Molto frequentemente gli arazzi vengono tessuti di lato, per caratteristiche tecniche della resa, in modo che la verticale, l'ordito, diventa orizzontale (ad esempio un personaggio tessuto sdraiato, apparir\u00e0 in piedi quando l'arazzo verr\u00e0 appeso).\nCartone.\nElemento primo per la realizzazione di un arazzo \u00e8 un modello in misura reale chiamato cartone. Viene preparato da un artista, pittore o \"cartonnier\", con tecnica a guazzo o pi\u00f9 raramente con colori a olio; se cifrato riporta i contorni del disegno con le indicazioni dei colori segnate da un numero. Nella preparazione del cartone l'artista non \u00e8 completamente libero di esprimersi, ma deve tenere conto di vari fattori: del contesto, del materiale, delle caratteristiche tecniche della tessitura, dell'imborso (il ritiro quando il pezzo viene tolto dal telaio). Le moderne tecniche di riproduzione fotografica hanno permesso cambiamenti radicali nella preparazione dei cartoni, con l'ingrandimento di bozzetti e con la proiezione del disegno tramite diapositiva sull'ordito.\nTintura.\nUn'operazione basilare che precorre la tessitura \u00e8 la tintura dei filati, dall'esatta corrispondenza dei colori delle lane con quelli presenti sul cartone dipende il buon esito della traduzione di un'opera pittorica, il cartone appunto, in un'opera tessuta.\nDato l'alto numero di sfumature di colori necessarie, combinato con la quantit\u00e0 di un singolo colore, che pu\u00f2 essere esigua, le grandi arazzerie preferiscono tingere in proprio o affidarsi a piccoli artigiani piuttosto che usare filati industriali gi\u00e0 pronti. I coloranti utilizzati devono avere alti coefficienti di resistenza a: luce, strofinamento e acqua; il coefficiente, che \u00e8 indicato da un numero, deve essere maggiore di 6. I coloranti acidi sono quelli pi\u00f9 comunemente utilizzati. La tintura si effettua in vasche in acciaio inox o rame dette barche riscaldate tramite vapore. Le matasse vengono infilate sui bastoni di lisaggio, le cui estremit\u00e0 sporgono oltre i bordi delle vasche, e immerse nel bagno di tintura in cui si diluisce il colorante; con successive aggiunte si monta il colore fino ad arrivare al tono preciso. In ultimo risciacquate e appese, dopo una strizzatura, vengono fatte asciugare all'aria.\nTelai per arazzi.\nI telai per produrre arazzi sono di due tipi: quelli verticali detti ad alto liccio e quelli orizzontali detti a basso liccio.\nTelaio ad alto liccio.\nTelaio verticale costituito da due piantane che reggono due curli (subbi), uno superiore che porta l'ordito o catena vergine e uno inferiore dove si arrotola la parte gi\u00e0 tessuta, posti circa a 150\u00a0cm. I due curli mettono in tensione l'ordito allontanandosi grazie a un meccanismo dotato di una vite senza fine. Le due serie dei fili d'ordito sono tenute separate da un sottile legno chiamato bastone d'incrocio, con la serie pari davanti e quella dispari dietro. La serie pari \u00e8 libera mentre ogni filo della serie dispari, passando attraverso il fascio anteriore nello spazio d'intervallo tra uno e l'altro dei fili pari, \u00e8 collegato con un liccio di corda al paletto dei licci, posto davanti al telaio su due supporti retti dalle piantane. Tirando in fuori il paletto, i fili posteriori (dispari) avanzano incrociandosi con quelli davanti (pari) e aprendo il passo per inserire i fili di trama. Il cartone viene ricalcato e i contorni riportati sull'ordito.\nTelaio a basso liccio.\nLa struttura \u00e8 simile a quella del telaio ad alto liccio con la differenza di essere posto orizzontalmente, leggermente inclinato, pi\u00f9 basso davanti dove lavora il tessitore. I fili d'ordito sono tutti infilati in licci, con settori di 40\u00a0cm, e opportunamente collegati a pedali con corde. Schiacciando i pedali si abbassano i fili di una serie (pari o dispari) aprendo cos\u00ec il passo. I pedali sono solamente due, il tessitore aggancia ai pedali i due licci della sezione (40\u00a0cm) su cui deve lavorare e cambia gli attacchi quando cambia sezione. Il cartone \u00e8 appoggiato al banco da disegno posto sotto l'ordito nella parte anteriore dove il tessitore lavora.\nUna particolarit\u00e0 della tessitura con questo telaio \u00e8 che il tessitore lavora sul \"rovescio\", per controllare il risultato della sua opera deve usare uno specchio; il cartone verr\u00e0 quindi riprodotto in modo simmetrico, ribaltato \"a specchio\". Il procedere del lavoro su questo telaio \u00e8 pi\u00f9 veloce di quello su un telaio ad alto liccio, poich\u00e9 il tessitore tiene aperti i fili d'ordito con i pedali e ha entrambe le mani libere per inserire la trama e \"batterla\", mentre con l'altro telaio l'apertura viene mantenuta con la mano sinistra e si pu\u00f2 usare solo la destra per inserimento e battitura.\nAttrezzatura.\nOltre il telaio il tessitore di arazzi utilizza:\nMateriali.\nPer la preparazione dell'ordito si usavano il lino e la lana, oggi si utilizza il cotone ritorto, pi\u00f9 elastico del lino e meno instabile della lana.\nPer la trama si usa principalmente la lana e la seta, molto usata in passato; quest'ultima viene utilizzata meno frequentemente, in alcuni casi alternata alla lana per ottenere particolari effetti di contrasto. Il filato di lana, deve essere \"pettinato\" e avere titolazione finissima, viene accoppiato, raddoppiato o triplicato e pi\u00f9, per raggiungere la dimensione occorrente alla trama; questo accoppiamento permette, unendo fili di colori diversi, di ottenere ogni minima sfumatura di colore (se i colori sono simili) o effetti picch\u00e9 (se i colori sono contrastanti).\nContesto e portate.\nIl contesto \u00e8 dato dalla dimensione del filo d'ordito, che deve essere comunque in rapporto con la dimensione del filo di trama. La scelta del contesto \u00e8 una decisione che va ponderata tenendo in considerazione diversi fattori. Un contesto grosso ha il pregio, avendo una grana grossa, di essere luminoso, di essere adatto a grandi dimensioni, di essere relativamente veloce nell'esecuzione, ma altres\u00ec non permette di rendere con finezza i dettagli; di contro un contesto fine permette la riproduzione minuziosa di ogni particolare del cartone, risultando per\u00f2 pi\u00f9 fragile e di esecuzione lunghissima (quindi di costi proporzionali). I tempi di lavorazione di un arazzo, che se di buone dimensioni richiede il lavoro di una squadra di tessitori, sono comunque biblici. La catena d'ordito \u00e8 suddivisa in sezioni che misurano 40\u00a0cm, la sezione \u00e8 divisa in portate composte invariabilmente da 12 fili. La misura del contesto viene espressa in portate, la gamma \u00e8 estesa e va da 8 portate a 33. Un contesto grosso avr\u00e0, per esempio, 10 portate ossia 120 fili d'ordito per sezione, cio\u00e8 3 fili al centimetro. Un contesto fine avr\u00e0 30 portate, ossia 360 fili per sezione, cio\u00e8 9 fili ogni centimetro d'ordito.\nFasi del lavoro.\nRealizzare un arazzo \u00e8 un lavoro lungo, complesso, che richiede la partecipazione di svariate persone competenti nel loro settore specifico.\nI tessitori.\nQueste fasi vengono svolte da una squadra di tessitori di numero proporzionale all'ampiezza dell'arazzo, coordinati dal maestro tessitore:\nMarchio e firme.\nLa tradizione, nel mondo dell'arazzo, vuole che nella tessitura sia riportata la firma dell'artista che ha realizzato il cartone, il marchio della fabbrica e, a volte, il secolo. Le grandi manifatture, come quella dei Gobelins o di Beauvais, riportano anche il nome dei singoli tessitori. Marchi, date e firme permettono l'autenticazione dei pezzi anche se non risolvono il problema di copie e contraffazioni. Nell'antichit\u00e0 questa abitudine non era in uso e molti arazzi gotici non riportano alcuna indicazione. Come garanzia in aggiunta gli artisti contemporanei mettono un rettangolo di tessuto numerato con la firma autografa, cucito sul retro.\nCiclo.\nSovente gli arazzi sono organizzati in cicli: pi\u00f9 pezzi con un tema o racconto comune, che arredavano in modo organico le pareti dei saloni di palazzi e regge:"}
{"id": "1319686", "revid": "287204", "url": "https://it.wikipedia.org/wiki?curid=1319686", "title": "Episodi di Un medico tra gli orsi (quinta stagione)", "text": "Questa voce contiene riassunti, dettagli e crediti dei registi e degli sceneggiatori della quinta stagione della serie televisiva Un medico tra gli orsi. Negli Stati Uniti \u00e8 stata trasmessa per la prima volta il 20 settembre 1993 e si \u00e8 conclusa il 23 maggio 1994. In Italia \u00e8 andata in onda per la prima volta su Rai 2 dall'11 settembre al 12 ottobre 1995 alle ore 17.25.\nTre dottori.\nJoel si ammala. Presenta segni e sintomi conosciuti dalla popolazione locale come \"febbre dei ghiacci\", ma Joel, non conoscendo questa forma, rifiuta l'aiuto degli amici, fino a che la paura per l'ingravescenza della sua situazione lo fa desistere.\nEd si risveglia, dopo essersi addormentato nel proprio letto di casa, in posti strani, come la cima di un albero e il tetto del \"The Brick\". Leonard (Graham Greene) gli rivela che probabilmente \u00e8 \"la chiamata\": Ed \u00e8 stato chiamato dal mondo spirituale per diventare sciamano. Dopo un iniziale sbigottimento e rifiuto, Ed timidamente accetta questa sua nuova vocazione.\nNella quarta serie Shelly era rimasta incinta ed era stata colpita da un'insolita sindrome: ogni cosa che ha da dire la canta. In questo episodio, alla diciottesima settimana di gravidanza le capita di smettere tutto d'un tratto. La sua voce, intonata e armoniosa, torna ad essere come era sempre stata, stonata e gracchiante. Leonard le rivela che in realt\u00e0, cantando, nascondeva le sue paure sul bambino che porta in grembo. L'aver smesso, invece, conferma una raggiunta serenit\u00e0.\nI misteri di Cicely.\nMaurice scopre d'essere avanti con gli anni quando incontra un suo commilitone visibilmente \"vecchio\". Si abbatte talmente tanto che gli capita addirittura di avere un attacco di cuore. Joel e Holling si danno da fare per organizzargli un ricovero in ospedale, ma all'ultimo minuto Maurice si rifiuta, riconoscendo di essere s\u00ec anagraficamente avanti, ma con lo spirito ancora giovane.\nMaggie, cercando un regalo per l'imminente matrimonio del padre con Jennifer Elgin, una compositrice, scopre un negozio che non aveva mai notato a Cicely e si incuriosisce talmente che immagina sia stato il teatro di un misfatto. Per scoprire \"la verit\u00e0\", si causa un trauma oculare. Grazie a questo evento e alla pragmaticit\u00e0 di Joel, Maggie capisce di aver esagerato e torna coi piedi per terra.\nJoel scopre per puro caso che alcune parole in lingua tlingit assomigliano a parole yiddish col medesimo significato. Incuriosito, inizia una ricerca e scopre che nel XVIII secolo un tale Paul Berman, ebreo francese, visse tra questa trib\u00f9 indiana e la influenz\u00f2 in tal modo da far s\u00ec che alcune espressioni yiddish entrassero nel lessico tlingit. La sua stessa figura entr\u00f2 a far parte della mitologia tlingit, dove Berman divenne \"bear man\", l'uomo orso.\nAlter ego.\nTutta Cicely \u00e8 scossa dall'arrivo in paese di un dentista itinerante, il dottor John Summer (Jay Sanders).\nIl Museo delle Cere di Madame Tussauds propone a Minnifield di porre il ritratto dell'astronauta tra le proprie attrazioni. Inizialmente felice di partecipare, quando la statua viene terminata e lasciata a casa Minnifield in attesa del viaggio verso destinazione, Maurice percepisce un ingravescente disagio, che si trasforma in irritazione e poi in paura. Quando il museo via lettera gli comunica un cambio di programma, che esclude l'astronauta dalla rosa dei personaggi famosi, Maurice, con un misto di rabbia e di sollievo, getta il suo ritratto di cera in una discarica.\nChris scopre che il motivo per cui tutti gli Stevens muoiono a 40 anni \u00e8 l'ipertensione non curata. Traumatizzato dalla rivelazione di avere davanti a s\u00e9, grazie alle medicine del dottor Fleischman, almeno altri quarant'anni, scoppia la crisi. Si rende conto inoltre di non aver mai pagato le tasse n\u00e9 le multe proprio per questo motivo, e di essere quindi in guai seri.\nCrisi di identit\u00e0.\nAnne McGrath (Lisa Darr) \u00e8 attualmente la ragazza del fratello di Chris, Bernard (Richard Cummings jr). La donna si ricorda per\u00f2 di aver fatto coppia per sei mesi proprio con Chris, durante la sua famosa crisi di mezza et\u00e0, l'anno dei ventidue anni del quale Chris non ricorda assolutamente nulla. Anne racconta che stava tenendo una conferenza sul decostruzionismo femminista quando Chris entr\u00f2 in scena con la sua Harley e la port\u00f2 via. La riprova della loro unione \u00e8 un tatuaggio di Chris, un dardo infuocato. Inizialmente geloso, Chris si accorge per\u00f2 che non \u00e8 realmente interessato ad Anne.\nJoel scopre terrorizzato che sta pian piano perdendo la sua natura newyorkese, adattandosi allo stile di vita del freddo nord.\nMarilyn rifiuta una relazione amorosa con l'elettricista Ted Banks (Tim Sampson), un nativo, perch\u00e9 frugando nella sua cartella clinica scopre che nel 1985 ha avuto un problema di impotenza. Viene scoperta da un esterrefatto Joel.\nIl fiume non scorre pi\u00f9 qui.\nPer la festa di fine anno della Cicely High School gli studenti pi\u00f9 anziani chiedono a Maggie di fare la reginetta, poich\u00e9 sono troppo pochi (solo tre maschi e due femmine). Maggie, dopo un iniziale tentennamento, accetta, essendo comunque lusingata di avere fan cos\u00ec giovani. In realt\u00e0 scopre proprio durante la festa che non solo questi studenti, ma forse tutta Cicely la considera una donna bella ma sola, tant'\u00e8 che il re della serata, il capo dei \"Cicely Marmots\" Kevin (Jack Black), una ragazza ce l'ha, e non ha alcuna intenzione di flirtare con la reginetta Maggie.\nMaurice \u00e8 disturbato dal fatto che tra i cinque uomini pi\u00f9 ricchi d'Alaska oltre a lui vi \u00e8 un indiano, tale Lester Hanes (Apesanahkwat). Cerca di circuirlo tentando di acquistare un lotto di terreno nodale, ma l'essere convinto di trovarsi di fronte a una persona di razza inferiore lo fa agire sventatamente e perde cos\u00ec un lucroso affare. Maurice non pu\u00f2 far altro che riconoscere il valore di Lester.\nL'agente fiscale Amy Patterson (Anne DeSalvo) tenta di gestire la contabilit\u00e0 di Ruth-Anne, che fa acqua da tutte le parti, venendo alla conclusione che Ruth-Anne deve allo stato pi\u00f9 di 4.000 dollari. Nel frattempo Ruth-Anne sostiene la signora Patterson che proprio durante il suo soggiorno a Cicely scopre che il marito la sta tradendo con la propria terapeuta.\nIl silenzio dell'aquila e il ruggito del salame.\nI genitori di Joel lo raggiungono a Cicely e subito si individua il carattere dei due personaggi: la madre troppo ciarlera e il padre troppo silenzioso. Joel si trova subito in difficolt\u00e0 tanto da chiedere a Maggie, che li ha accompagnati col suo aereo, di cenare con loro la sera.\nDurante questo soggiorno Marilyn aiuta la madre di Joel, Nadine (Joanna Merlin), a ritrovare se stessa. Joel dal canto suo litiga fino allo scontro fisico con suo padre Herb (David Margulies): Herb \u00e8 il tipo di padre che ritiene di sapere e saper fare tutto, arrivando anche a dare consigli medici ai pazienti di Joel. Si scopre in questa puntata che Joel ha una sorella. Tutto quello che di lei si sa \u00e8 che ha distrutto la Ford di famiglia dopo aver bevuto troppa birra.\nLa madre di Shelly spedisce altri regali per il/la futuro/a bambino/a, tra cui un piccolo guantone di baseball. \u00c8 cos\u00ec che si scopre che a Holling non piace alcun tipo di sport, soprattutto il baseball. La crisi tra i due futuri genitori trascende quando Holling litiga con gli avventori del proprio bar, arrivando a negar loro di guardare attraverso la sua TV alcuno sport. Questa sua presa di posizione \"maschia\" lo rende pi\u00f9 attraente a Shelly. I clienti del bar, da parte loro, non si lasciano intimidire e iniziano a guardare programmi di cucina comportandosi come fossero davanti a un torneo di football: giudicando, commentando, individuando i falli.\nCitazioni.\n\"Flatrock\", la roccia sulla quale Marilyn porta Nadine e dalla quale questa cade, \u00e8 quella della tomba di Ruth-Anne, sulla quale con Ed balla nella puntata Istinti primordiali (3.8), nonch\u00e9 dove Holling sotterra Jesse l'orso in Il bambino che \u00e8 in tutti noi (3.20).\nRosabella.\nMaurice decide di costruire in Cicely un hotel per accogliere i turisti che, a suo dire, in un futuro prossimo saranno numerosi. Per velocizzare i tempi d\u00e0 ad Ed il compito di organizzare entro l'inverno un festival cinematografico, il \"Cicely Film Festival\", contando sulla sua profonda cultura nel settore e sulle sue numerose conoscenze a Hollywood. Ed per\u00f2, rapito dall'entusiasmo, passa il tempo a riguardare pellicole di Orson Welles. Senza alcun scopo preciso, invita a Cicely il regista Peter Bogdanovich che lo fa cadere in profonda crisi: chi \u00e8 davvero Ed, un regista o uno sciamano? Il ventiduenne non sa rispondere.\nChiede aiuto a Leonard. Questi \u00e8 infatti tornato a Cicely per imparare dai bianchi leggende, miti, favole, che abbiano il ruolo di insegnamento morale, che siano capaci di cambiare la vita di tutti i giorni, partendo dal presupposto che la cultura dei bianchi sia in questo simile a quella degli indiani. Chris gli fa notare che ormai da pi\u00f9 di due secoli il bianco non ha pi\u00f9 il suo dio n\u00e9 una morale; grazie a Ed per\u00f2 Leonard scopre che le storie edificanti oggi l'uomo bianco le racconta attraverso i film.\nRuth-Anne arruola e forma pompieri volontari. Lo propone a Joel, che si rifiuta, ma ne \u00e8 comunque affascinato e, alla fine, dopo l'ennesimo battibecco con Maggie, accetta.\nFai da te.\nL'episodio sembra una diretta prosecuzione del precedente: Leonard decide di intervenire in maniera pi\u00f9 determinante nel processo di formazione del novello sciamano Ed, portandolo con s\u00e9 da una giovane paziente, Bonnie Norell (Kimberly Norris). Ed la guarisce e tra i due sboccia qualcosa di tenero. Ma l'inesperto sciamano crede che non sia etico che terapeuta e paziente escano insieme, e la rifiuta. Leonard gli fa capire che cos\u00ec facendo sta rifiutando se stesso: bisogna amare prima se stessi per poter aiutare gli altri.\nIn quest'occasione fa la sua prima comparsa il personaggio del \"Nano Verde\" (Phil Fondacaro), un essere del mondo spirituale che rappresenta la bassa stima di s\u00e9.\nShelly e Holling partecipano al corso preparto di Joel. Holling, non essendo abituato a sentir parlare liberamente del sesso femminile, sbotta a ridere pi\u00f9 e pi\u00f9 volte, nonch\u00e9 prende a far battute, nell'imbarazzo di tutti e soprattutto di Shelly che, in preda alla disperazione, lo sbatte fuori dal corso.\nMaggie decide di comprarsi lavatrice e asciugatrice, poich\u00e9 della lavanderia a pagamento di Maurice non \u00e8 contenta. Scopre per\u00f2 che cos\u00ec facendo perde la lavanderia come momento e luogo di relax, socializzazione e condivisione con gli amici.\nVolere volare.\nEd trova il diario di Amos Robertson, un cacciatore di pelli che viveva nei dintorni di Cicely nel 1897 e inizia a leggerlo appassionatamente. In esso scopre che, all'epoca, i nonni di Ruth-Anne e Holling, rispettivamente Robert Hayes e Gustav de Vincouer, erano amici. Ma scopre anche che Rob, durante la famosa bufera del '97, mor\u00ec assiderato e venne mangiato da Amos e da Gustav, per resistere al freddo. Ed lo comunica ai due amici.\nMaggie aiuta Chris ad ottenere il brevetto di volo. Chris si dimostra ottimo apprendista ma, al momento dell'esame scritto, non ce la fa. Maurice inizialmente aveva scommesso con Maggie contro di lui, ma vedendo l'attitudine dell'amico, si ricrede e si rincresce poi accoratamente del suo fallimento. In una scena quattro aerei militari volano sul camper di Chris e questi riconosce lo zampino di Maurice: non si comprende se sia realt\u00e0 o fatto onirico. La scena comunque richiama Jesus Christ Superstar: nel film identifica la perdita del senno da parte di Giuda, qui invece Chris ritrova sicurezza e fiducia in se stesso.\nA Joel viene rubato un salvadanaio nella sala d'aspetto. Marilyn l'aiuta a trovare il colpevole, che sembra essere Hayden Keyes (James Louis Dunn).\nShelly \u00e8 interessata dal cannibalismo. In caso di necessit\u00e0 quale suo amico mangerebbe? Joel l'aiuta a scegliere, ma poi la scelta cade sullo stesso medico, che la ringrazia compiaciuto.\nLa prima neve.\nAspettando la prima nevicata che apre il lungo inverno di Cicely, gli abitanti del paesino si preparano in vari modi, come per esempio accumulare calorie mangiando leccornie al \"The Brick\". Maggie dal par suo ha deciso di rinnovare la sua casetta in modo da renderla vivace e comoda: compra anche una poltrona nuova e la fa provare ai suoi amici, ma l'unico a cui sembra \"calzi\" a dovere \u00e8 Joel.\nHolling \u00e8 stato scelto per preparare le buche nel cimitero prima che si ghiacci il terreno, cosa che lo renderebbe inaccessibile. Stila quindi un elenco delle morti prossime \"probabili\", cosa che naturalmente impressiona Joel, l'ultimo arrivato. Tra l'altro Joel \u00e8 alle prese con Nedra Larkin (Harriet Medin), un'anziana e simpatica signora che afferma di star per morire, mentre Joel, avendole fatto tutti gli esami necessari, non ne trova giustificazione. In effetti poi Nedra muore e Joel ne rimane scioccato, non solo per il fallimento dello scienziato, ma anche perch\u00e9 le era affezionato.\nMaurice fa un regalo al futuro bambino di Shelly. Preso dai sentimenti, inizia a raccontarle delle due famose settimane che passarono insieme prima che lei si innamorasse di Holling, quando Shelly disse la fatidica frase \"ti amo\" a Maurice. Shelly nega di averlo mai detto e getta Maurice in una depressione profonda, poich\u00e9 l'uomo crede che i propri ricordi siano fallaci, creati a mo' di reazione per l'abbandono da parte della ragazza. In realt\u00e0 Shelly ha detto una bugia, fraintendendo le intenzioni di Maurice, che voleva solo ricordare i bei tempi andati e non tentare di insidiare la ragazza. Shelly per\u00f2 raramente dice bugie e quando lo fa si sente male: \u00e8 sicura addirittura che le stia crescendo il naso come a Pinocchio. Svela cos\u00ec la verit\u00e0 a Maurice.\nDolce attesa.\nEve (Valerie Mahaffey) e Maggie organizzano una festicciola per la futura mamma Shelly, che per\u00f2 \u00e8 enormemente agitata, non riuscendo bene ad afferrare cosa sar\u00e0 di lei durante e dopo il parto, e cosa sar\u00e0 per lei diventare mamma. Scappa in mezzo al bosco e l\u00ec incontra uno strano consesso di donne importanti: Medea (Therese Tinling), la Regina Vittoria (Pamela Kosh), Olimpia d'Epiro (Jillian Armenante) e nientemeno che Madre Natura (Regina King). L'aiutano a superare la crisi.\nEd riceve a colazione l'impresario hollywoodiano Judd Bromell (Donal Logue), giunto a Cicely perch\u00e9 interessato alla sceneggiatura \"The Shaman\" di Ed. In realt\u00e0 consiglia a Ed di riscrivere completamente il copione per farlo diventare un film d'azione. Questi timidamente accetta, ma caso vuole che Judd venga sbranato dai lupi, e lasci cos\u00ec la sua rubrica, con numerosi indirizzi di altri agenti hollywoodiani, a Ed. Che ringrazia.\nI sogni degli altri.\nL'aurora boreale ha sempre degli effetti sulla popolazione meteopatica di Cicely. In questa puntata le persone si scambiano i sogni: di notte, cio\u00e8, hanno delle esperienze oniriche proprie di un altro cicelyano, e usano la KHBR di \"Chris del mattino\" per trovare il legittimo proprietario.\nIn particolare Ron (Doug Ballard) sogna i sogni di Maurice, che si dimostra quindi un feticista, eccitandosi nel guardare le scarpe di donna. Maurice trabocca d'ira nel capire che due omosessuali, due persone da lui considerate pervertite, abbiano scoperto che anche lui, a causa dei suoi desideri inespressi, possa essere considerato un pervertito, ma capisce anche che, essendo due persone serie, manterranno il segreto tra loro.\nHolling, Maggie e Joel hanno un'esperienza pi\u00f9 freudiana. Il proprietario del \"The Brick\" inizia ad avere avversione per il cibo, soprattutto il latte, il cui solo nome lo fa vomitare. Joel gli consiglia di andare a Cantwell da uno psichiatra, ma Holling vuole parlarne solo a Joel, che \u00e8 un amico. Il dottore non sa nulla di psicologia, e si improvvisa, studiando all'uopo un po' di libri, ma, confesser\u00e0 alla fine, \u00e8 proprio la natura stessa della psicologia che non riesce a far propria, perch\u00e9 \u00e8 una scienza che tratta di fatti estremamente privati, mentre nella medicina si ha pi\u00f9 facilmente la capacit\u00e0 di estraniarsi dai sentimenti del malato. Gli viene in aiuto Maggie, che sogna non i sogni di Holling, ma la versione onirica di eventi dell'infanzia di questi. Sogna in particolare suo padre (Jean Jacques de Vincoeur impersonato da Clement von Franckenstein) che litiga con sua madre. Holling capisce che l'avversione del cibo, e soprattutto per il latte, \u00e8 l'avversione per la madre, una madre in senso generale. Nel sogno di Maggie egli rivede dall'esterno l'odio, da lui vissuto da bambino, di suo padre per sua madre. E quindi l'attuale avversione verso il cibo \u00e8 l'odio dei de Vincoeur per la famiglia, \u00e8 l'odio di Holling per Shelly e per il bambino che porta in grembo. Trovata questa spiegazione, Holling riesce a tornare a mangiare, e ringrazia di cuore Joel, il quale, per\u00f2, crede di non aver fatto nulla per meritarsi questo ringraziamento.\nLa rivincita degli acari.\nJoel sceglie un momento poco adatto per provarci con Maggie. La pilota infatti, venendo a sapere di essere allergica agli acari, tenta di raggiungere un perfetto stato di sterilit\u00e0, buttando i tappeti di casa, comprando una nuova aspirapolvere, nuovi cuscini, federe e quant'altro. Si lava pi\u00f9 volte al giorno e, naturalmente, respinge le avances di Joel per la paura di prendersi dei germi.\nInconsapevolmente aiuta Chris, che si trova in crisi durante la produzione della sua ennesima opera artistica. Maggie gli dona infatti un nuovo punto di osservazione dell'universo: la modella nuda non \u00e8 pi\u00f9 solo bella, feconda e attraente, ma \u00e8 anche invisibilmente sporca, di una bellezza infangata. Da questo confronto Maggie viene risollevata, arrivando a dedurre che tutti noi, compresi gli acari, siamo parte di un unico ecosistema, che funziona benissimo ed \u00e8 bellissimo cos\u00ec com'\u00e8: sporco.\nMaurice vuole comprare un violino Guarneri del Ges\u00f9 del 1728, e per esser certo della bont\u00e0 dello strumento, ingaggia un esperto violinista, il Maestro Calvin Ingraham (Simon Templeman). L'intento di Maurice \u00e8 puramente economico: sapendo che il prezzo di tale violino non pu\u00f2 far altro che salire, calcola che in qualche anno possa, rivendendolo, guadagnare circa il 36%. Per tal motivo chiude il violino in cassaforte. Il musicista rimane subito estasiato dallo strumento, lo suona senza riuscire a staccarsi da lui. Calvin sostiene che un tale strumento, per esser mantenuto vivo, debba essere suonato, ma Maurice non sente ragioni. Il Maestro per\u00f2 desidera in tal modo il Guarneri che insidia l'astronauta per giorni fino a che, visibilmente fuori di s\u00e9, non decide (su ingenuo consiglio di Ed) di attentare alla vita dell'affarista. Per fortuna fallisce. \u00c8 in questa occasione che ricompare in scena il sergente Barbara Semanski (Diane Delano), vecchia fiamma di Maurice. Il Maestro Ingraham viene preso e sottoposto ad esame psichiatrico, che risulter\u00e0 positivo. Rendendosi conto che si era trattato di un delitto passionale, pur nella sua particolarit\u00e0, Maurice si sente costretto, suo malgrado, a concedere periodicamente a Calvin la possibilit\u00e0 di esprimersi in tutta la sua bravura col Guarneri del Ges\u00f9.\nMessaggi dal cielo.\nMaurice deve organizzare il First Annual President's Day Fireworks Gala, la ricorrenza del compleanno di George Washington, primo presidente degli Stati Uniti. Ha chiamato per l'occasione i \"D'Angelo\", a suo dire i pi\u00f9 grandi esperti di pirotecnie. Ma Adam (Adam Arkin), tornato a Cicely all'insaputa di tutti, \u00e8 contrario ai D'Angelo, e li fa fuggire sabotando il loro lavoro. Adam adduce motivazioni poco probabili agli occhi di tutti, descrivendo complotti intricati, nei quali i D'Angelo sarebbero dei trafficanti di armi che furono attivi nella Mosquito Coast nel 1986. I danni perpetrati da Adam vengono per\u00f2 da lui ripagati soddisfacentemente dallo spettacolo pirotecnico che organizza all'uopo per la festa.\nIl ranger Stan Burns, (impersonato da John Procaccino in , ma qui da Jimmie Ray Weeks) abituato da pi\u00f9 di 15 anni a lavorare tutto il giorno da solo su una torre a guardia della foresta, a scovare il minimo incendio, non se la sente di abbandonare il posto per, come comunicatogli dal suo capo, andare a lavorare a New York all'Hamilton Grange National Memorial. Principalmente, spiega a Joel che viene a lui mandato dall'agente Barbara, perch\u00e9 sa di non piacere alle persone. Joel riesce a far uscire Stan e portarlo a Cicely, dove in effetti si dimostra un timido ma insopportabile logorroico. Anche in questa occasione Joel interviene, tentando di insegnare al nuovo amico come si gestisce una discussione a due.\nEd viene colpito da un fulmine, ma sopravvive. Questo fatto straordinario lo fa riflettere circa la possibilit\u00e0 di una \"chiamata\" speciale, o di nuovi poteri acquisiti, ma nulla di tutto ci\u00f2 avviene.\nLa cicogna al 63\u00ba parallelo.\nCicely ottiene finalmente il suo 844\u00ba abitante. Prima dell'arrivo di Miranda, la figlia di Shelly e Holling, la neomamma vive delle esperienze oniriche in lavanderia, dove incontra la sua futura figlia durante tre fasi della vita distinte.\nIl processo di avvicinamento affettivo tra Joel e Maggie prosegue, sebbene con qualche difficolt\u00e0: si accorgono entrambi, infatti, che il loro rapporto si basa sempre sul conflitto, sul fare a gara, sul mostrare di essere migliori l'uno dell'altro.\nRuth-Anne e Walt devono sbrigare una commissione a Cantwell, ma il loro furgone va in panne e passano due notti insieme. \u00c8 l'occasione per Walt di dichiararsi.\nDovere di ospitalit\u00e0.\nA cena a casa di Adam, Joel viene schernito da questi. Chiede a Maggie il motivo, che consiste nel fatto che Joel accetta sempre e volentieri l'ospitalit\u00e0 dei suoi amici, ma non contraccambia mai. Irritato, decide allora di organizzare una cena per 16 persone, ma risulta un fallimento: ha solo due bottiglie di vino, la birra se la fa portare da Ed, Maggie deve portare le sedie e i piatti, si dimentica di cucinare gli asparagi e offre funghi andati a male.\nChris, una mattina, passa alla radio una canzone a lui molto cara, \"Pencil Neck Geek\", di Freddie Blassie. Purtroppo un ascoltatore, trasportato dalla malinconia di questa canzone, si suicida, e lascia un biglietto dove d\u00e0 la colpa a Chris. Il nostro se ne risente a tal punto che la qualit\u00e0 delle sue trasmissione peggiora notevolmente, tanto che viene indetta una riunione cittadina per fare il punto della situazione. Non si ottiene molto fino a che non interviene Marilyn: \"Non la radio ha ucciso Edgar Hankins\" dice \"ma Edgar Hankins ha ucciso la radio\".\nMentre Shelly elogia il sistema sanitario canadese, si scopre che Holling molto tempo addietro abbandon\u00f2 la cittadinanza canadese per quella statunitense. Shelly, che \u00e8 dello Saskatchewan, se ne risente, e decide di andare con Randi a respirare un po' di aria canadese.\nUna volta in inverno.\n\u00c8 inverno pieno in Cicely: il giorno dura neanche tre ore. Joel, per arginare la depressione che colpisce in molti in questo periodo, consiglia a tutti l'utilizzo di occhiali visori, cio\u00e8 con una luce incorporata. Walt ne abusa, accusando un atteggiamento opposto, simil-maniacale.\nIl dottore deve recarsi a Juneau per l'annuale convegno medico, ma una tempesta di neve costringe Joel e Maggie a rifugiarsi nel gabbiotto dell'aeroporto di Cicely. Joel \u00e8 furibondo, ma Maggie trova il modo di addolcirlo. Sul pi\u00f9 bello arriva Ed, che ingenuamente si era messo sulle loro tracce per aiutarli: sta di fatto che rimangono imprigionati tutti e tre nel locale.\nRuth-Anne si \u00e8 messa in testa di imparare l'italiano per leggere tutta la Divina Commedia in originale, ma l'impresa \u00e8 ardua. Scopre cos\u00ec per caso che Shelly sa parlare molto bene la lingua, ma considera Dante estremamente noioso. Inizialmente Ruth-Anne ha un'avversione per la ragazza, ma poi si fa da lei aiutare.\nLa sindaco Edna ha un piccolo problema con una mandria di carib\u00f9.\nPesci, quadri e moto.\nMaggie e Joel si sentono sempre pi\u00f9 intimi. Ma Joel si irrigidisce quando Maggie gli propone di organizzare un seder pasquale: inconsciamente non vuole legarsi con Maggie.\nIl giorno dopo passa la mattina a pescare con Ed e Chris e ha la fortuna di far abboccare nientemeno che \"Gunaakadeit\", \"Goony\" per gli amici, uno storione preistorico lungo 15 piedi e pesante mille libbre, che si dice abiti le acque dell'East Loon lake, il lago vicino Cicely. Il primo avvistamento fu nel 1931, ma nel 1973 un team dell'Universit\u00e0 dello Stato di Washington fece degli studi nel lago senza trovare nulla. Walt mostra felice una cicatrice sul dito causata dalla lenza quando, nel luglio del '68 ebbe una breve tenzone con Goony. Ora tutta Cicely \u00e8 fremente, nell'attesa che Joel riesca a portare a riva il pesciolone. Si fa sera e il nostro \u00e8 ancora in attesa, ormai da solo. Inizia quindi un momento onirico nel quale il rabbino newyorkese Schulman (Jerry Adler) appare a Joel e lo guida nel ventre della bestia, come Giona o Pinocchio.\nJoel capisce che non pu\u00f2 andare avanti a seminare odio in Cicely, mentre tutti continuano a dimostrargli affetto, in particolare Maggie. Organizzer\u00e0 quindi il seder pasquale, con tutti i suoi amici.\nRuth-Anne \u00e8 stanca di lavorare e perde definitivamente il controllo in un momento di piena nel suo mercatino. Butta fuori tutti, chiude il negozio e ruba l'Harley di Chris, una FLH 1200. Si dirige verso Cantwell, dove incontra una banda di harleisti convinti, i \"Diablos\". Passa una notte con loro a fare scorribande, prende un gelato a Ravensdale, Washington, per poi tornare risollevata a Cicely.\nHolling si dedica all'arte, dipingendo qualche quadro, e ci riesce bene. Ma viene schernito da Maurice. Chiede aiuto a Chris, che per\u00f2 gli alambicca il cervello con le sue metafore. Holling non si perde d'animo e continua a dipingere per Shelly e Randi, le uniche che accettano i suoi lavori per quello che sono.\nPer un amico in pi\u00f9.\nMaurice si ritrova in stampelle, per un incidente non spiegato. A peggiorare le cose, si incendia casa sua, che tra l'altro aveva dei componenti in asbesto. Per tal motivo viene chiamata un'agenzia per la decontaminazione della casa e del territorio circostante. Anche la pregiata collezione di orchidee di Maurice subisce notevoli danni. Viene invitato da Holling a dormire da lui per un po'. Ma l'essere trattato da malato e indigente lo irrita a tal punto che litiga furiosamente con Holling. Troveranno il modo di fare pace quando Maurice distribuir\u00e0 le sue orchidee agli abitanti di Cicely.\nJoel diagnostica in una paziente la sindrome di Zollinger-Ellison, una malattia abbastanza rara. Joel \u00e8 professionalmente eccitato, ma non trova nessuno con cui condividere quest'esperienza, n\u00e9 Maggie, con la quale ormai il rapporto \u00e8 arrivato ad affettuosi momenti di quotidianit\u00e0, n\u00e9 Ed, aspirante sciamano e quindi professionalmente il pi\u00f9 vicino a Joel. Maggie, dispiaciuta, porta da Juneau a Cicely un medico militare affinch\u00e9 Joel abbia qualcuno con cui parlare. Il nostro \u00e8 profondamente colpito, ma quando scopre che Maggie ha pagato il dott. Pete Melon (Hank Stratton) per questo aiuto, Joel va su tutte le furie.\nChris, durante una battuta di caccia, ha un'esperienza trascendentale con un cervo, che fa salvo.\nNote.\nBarry Corbin (Maurice) si ruppe gamba e piede nel dicembre del 1993, nel corso di 5.15. Nel copione originale Maurice sarebbe dovuto andare a Cantwell con Ruth-Anne; a causa dell'incidente dell'attore, il personaggio viene sostituito con Walt, gettando cos\u00ec le basi per l'inizio di una storia amorosa tra i due.Northern Exposure: Barry Corbin article In 5.18 Maurice appare sano, da che si deduce che pi\u00f9 puntate siano state girate insieme prima dell'arrivo dell'inverno, a prescindere delle date di prima TV.\nUn volo e una preghiera.\nEd scopre che Ruth-Anne e Walt hanno una relazione amorosa, e va a spettegolare in giro, ma si sente subito in colpa.\nMaggie riceve a casa un ultraleggero da costruire, che ha acquistato con l'aiuto di Maurice. Naturalmente Maurice vuole aiutarla a costruirlo, avendo pi\u00f9 esperienza, ma non fa altro che darle ordini, fino a che Maggie non sbotta e lo manda via. Dopo qualche difficolt\u00e0 riuscir\u00e0 comunque a terminare il suo lavoro, avere l'approvazione di un ingegnere esaminatore e fare il primo volo di test.\nArriva a Cicely il reverendo cattolico McKerry (Tom Mason), che Shelly ha chiamato per battezzare Miranda. Ha paura che Holling, che non \u00e8 cattolico, le faccia fare brutta figura, ma al contrario padre McKerry e Holling fanno amicizia, fumano e bevono insieme e giocano a braccio di ferro. Il tutto sempre parlando di filosofia e religione. Shelly quindi rimane profondamente amareggiata dal comportamento di padre McKerry, che pensava moralmente integro. Ma il reverendo le fa capire che Dio ama tutti allo stesso modo, e perdona tutti i peccati.\nTurbolenze in arrivo.\nErick Reese Hillman (Don McManus) e \"Ron\", Ronald Arthur Bantz (Doug Ballard), i gestori gay dell'unico B&amp;B di Cicely, si sposano. Maurice inizialmente ne \u00e8 schifato e, seppur invitato al matrimonio, non vi vuole partecipare. La madre di Erick, venuta per l'occasione a Cicely, confessa a Maurice di ricordarle suo marito, il padre di Erick, che, buon'anima, era un militare anch'egli.\nLa tensione tra i due futuri sposini \u00e8 alle stelle, a causa della preparazione del matrimonio. Fino a che non vengono alle mani proprio la sera prima dell'evento. Erick allora corre da Maurice a chiedere 500$ per scappare a Seattle WA. Ma Maurice lo calma, facendogli cambiare idea. Sar\u00e0 infine presente anche lui al matrimonio.\nHolling propone a Ron ed Erick di gestire lui il catering della festa, ma si accorge di non esserne all'altezza. Compra prodotti succedanei e di seconda scelta, tenta delle ricette alternative. Eugene (Earl Quewezance), il cuoco, decide di abbandonare Holling nella sua biasimevole impresa. Si viene a sapere quindi, che Dave il cuoco, che non si vede da 5.16, \u00e8 in vacanza, ed \u00e8 sostituito appunto da Eugene.\nAll'ultimo Holling si accorge di star sbagliando tutto e ordina il menu da Cantwell.\nMaggie ha una labirintite, e sente spesso girarle la testa, le viene la nausea, il vomito, e perde i sensi. Arriva a pensare che tutto sia dovuto al fatto che Joel le \u00e8 ormai molto vicino, ma che vorrebbe tornare ai vecchi sani attriti. Joel le fa capire che \u00e8 solo malata, e che pu\u00f2 guarire.\nMarilyn Whirlwind, tra i tanti hobby che persegue, in questa puntata tiene un diario in maniera molto assidua, da incuriosire irresistibilmente Joel.\nNote.\nIl reverendo Donald E. Wildmon scrisse una lettera alla CBS per lamentarsi sulla messa in onda di questo episodio, che approva e promuove lo stile di vita omosessuale. Da parte sua Lee Werbel di \"Gay &amp; Lesbian Alliance Against Defamation\" critic\u00f2 il fatto che non venisse mostrata una sequenza col bacio dei due uomini.\nGrand Prix.\nA causa dell'incidente che l'ha costretto in stampelle, Maurice si sente pi\u00f9 sensibile verso la causa del diversamente abile. Organizza quindi a Cicely la \"First Cicely Sunrise Road Race\", una competizione agonista di ciclismo su sedia a rotelle. Maurice, per\u00f2, ci vede solo del business, cosa che infastidisce il ciclista che ha assoldato, il due volte campione del mondo Cliff Zweibel (David McSwain), tanto che questi se ne va ancor prima della gara.\nUna partecipante, Kim Greer (Kristine Kirsten), ospite di Maggie, confida a Ed di aver il gomito del tennista e di volersi affidare a lui in quanto rappresentante di una medicina alternativa. E si vergogna, adduce falsi impedimenti, poi le prescrive un impacco di erbe, che le fa venire solo una dermatite. Il dott. Grant Saperstein (Markus Flanagan), che ha sostituito in questo periodo Joel che si trova \"al di sopra del 60\u00b0\" (parallelo), lo impaurisce con argomentazioni di assicurazione sanitaria e legale, avendo lui provocato un danno a una paziente senza essere neanche un medico. \u00c8 a questo punto che ricompare in casa di Ed il \"Nano Verde\" (Phil Fondacaro conosciuto in 5.8), il Demone della Bassa Stima. Scopre cos\u00ec che ci\u00f2 che causa il dolore al gomito di Kim, e che nessuna medicina pu\u00f2 curare, \u00e8 il Demone della Competizione. Ed allora, in qualit\u00e0 di sciamano, decide di combattere contro tale Demone (Ben Reed). Naturalmente lo trova nel villaggio itinerante dei demoni personali (\"Personal Demons - a mobile home community\"). La lotta dura tre giorni e tre notti, ma alla fine \u00e8 Ed ad avere la meglio. Kim guarisce.\nLester Haines (Apesanahkwat) si sta costruendo una nuova casa. Come elettricista chiama Ted Banks (Tim Sampson), il fidanzato di Marilyn. Ted inizialmente \u00e8 attirato dal senso di straripante ricchezza che trasudano l'abitazione e la persona di Lester, ma quando Lester chiede uno sconto a lui, povero lavoratore, ne rimane disgustato.\nBuon sangue non mente.\nJed Fleming (David Morin), che in 4.14 si presenta come vecchia fiamma di Maggie, arriva \"per caso\" a Cicely e propone a Maggie di sposarlo. Maggie si accorge di volere Joel. E Joel, per un motivo apparentemente banale, fa a pugni con Jed, che scappa da Cicely la sera stessa.\n\u00c8 la settimana della donazione del sangue, e Maurice punta, quest'anno, a superare la citt\u00e0 di Cantwell che detiene il record di donazioni. Con una popolazione di neanche mille persone vorrebbe raggiungere e superare le 500 sacche. Chiama anche persone da fuori, ma Joel a un certo punto \u00e8 talmente saturo che non riesce pi\u00f9 a infilare una vena, procurando anche degli ematomi al donatore di turno. Maurice tenta di cerca un rimpiazzo, ma Joel si ristabilisce dopo essersi azzuffato con Jed, e Cicely vince.\nEd scopre di avere un sangue abbastanza raro, AB-. Marilyn lo informa, in maniera errata, ma soprattutto non esaustiva, che tale gruppo raro si trasmette geneticamente. In Cicely solo un'altra persona, una donna quarant'enne, ha tale gruppo AB-, e il ragazzo pensa che sia sua madre. In realt\u00e0 una persona pu\u00f2 essere AB solo se ha un genitore A e uno B, poich\u00e9 il carattere AB non si trasmette come tale. Ma Ed non parla di questo a Joel, ingaggia un investigatore privato, Reynaldo Pinetree (Ronald G. Joseph), e pedina la signora Jeannie Hansen (Barbara Dirickson). Questa se ne accorge e, minacciando di chiamare la polizia, induce Ed a parlarle liberamente e a chiarire la situazione.\nEd e Reynaldo ne escono comunque positivamente, poich\u00e9 nel corso di questa storia hanno avuto il modo di stimarsi l'un l'altro, instaurano tra loro una nuova amicizia.\nAmanti e matti.\nJoel scopre per caso un intero mammuth con tanto di carne e peli, liberato dai ghiacci dal disgelo. Si adopera subito per documentare la cosa e chiama la pi\u00f9 vicina Universit\u00e0 per avere un esperto che conduca le relative ricerche. Purtroppo non fa i conti con Walt (Moultrie Patten). Il trapper sapeva da anni dell'esistenza della bestia, ma non aspettava altro che il disgelo facesse la sua parte per macellare la carcassa e farci una bella scorta di bistecche per un anno! Joel \u00e8 sconvolto: l'evento forse pi\u00f9 importante della sua vita, una pedina importante nella storia della ricerca scientifica, si dissolve a causa di un Dio burlone.\nMaurice convince il dottor Carver (Bob Morrisey), del centro psichiatrico, a lasciargli per un giorno e una notte il violinista Cal Ingraham (Simon Templeman), perch\u00e9 vuole che suoni a casa sua a cena, durante la festa a due del compleanno di Barbara Semanski (Diane Delano). La cena passa meravigliosamente e la notte anche, ma al mattino si scopre che Cal \u00e8 scappato. L'intransigenza del sergente Semanski verso anche le pi\u00f9 piccole devianze dalla legge, anche se fatte a scopi buoni, non le permette di scusare Maurice. Ma vuole dargli un ultimatum: se entro le 18:00 ritrova Cal e lo consegna alla legge, la loro storia potr\u00e0 continuare. Maurice si d\u00e0 subito da fare. Si fa aiutare da Holling, che ha avuto passato da trapper e infatti in pochissimo tempo lo trova. Mentre Holling va a chiamare Barbara, Maurice si mette a dialogare tranquillamente con Cal, sentendosi in salvo. Ma capisce che Cal non \u00e8 uno psicopatico che debba essere rinchiuso in un ospedale, e non \u00e8 neanche solo un musicista, ma un uomo innamorato. Il non poter suonare ogni volta che vuole lo spoglia di ogni dignit\u00e0. Maurice \u00e8 sensibile a queste parole e, quando Barbara arriva, nega di aver trovato il fuggiasco. Barbara \u00e8 sconvolta perch\u00e9 ora non \u00e8 pi\u00f9 solo una questione legale, ma un fatto fondamentale nella relazione amorosa tra lei e Maurice. Holling, che si sente inizialmente colpito nell'orgoglio di trapper, capisce al volo l'amico e conferma che forse pu\u00f2 essersi sbagliato. Per la prima volta si sente la voce dell'ufficiale Barbara Semanski rotta da un inizio di pianto, mentre chiede pi\u00f9 volte a Maurice conferma del fatto.\nChris \u00e8 eccitato dal fatto che lo stia raggiungendo a Cicely Meredith, una sua compagna di scuola che si ricorda bellissima e irraggiungibile, e che ora sta proprio venendo da lui a farli visita. Ma Meredith non \u00e8 pi\u00f9 cos\u00ec bella come se la ricordava. Anzi, il giorno dopo, risulta ancora pi\u00f9 brutta, \"una strega\" dice Chris, e pensa a uno scherzo. Meredith decise di andarsene, delusa. Quando Chris, quindi, va a salutarla prima della partenza, vede la vera Meredith, in effetti una ragazza bellissima. Ma ormai ha perso l'occasione."}
{"id": "1319694", "revid": "1573940", "url": "https://it.wikipedia.org/wiki?curid=1319694", "title": "Xenopeltis unicolor", "text": "Il serpente arcobaleno (Xenopeltis unicolor ), noto anche come serpente raggio di sole, \u00e8 un serpente della famiglia Xenopeltidae, diffuso in India meridionale e in alcune parti dell'Indocina.\nDescrizione.\nIl colore di questo animale gli ha valso il suo nome comune: il corpo del serpente, infatti, \u00e8 bruno o nero, ma le iridescenze sono cangianti tra il bluastro, il rame, il rosso sangue e il verde smeraldo. Pu\u00f2 misurare anche il metro di lunghezza; la coda \u00e8 lunga solo dieci centimetri, e la testa \u00e8 ben distinta dal collo. Come i suoi stretti parenti, \u00e8 una specie fossoria. La bocca \u00e8 dotata di numerosi denti e di un legamento lasso posto sull'osso dentale (quindi anteriormente), che permette al serpente arcobaleno di dilatare le fauci e di ingoiare prede piuttosto grosse (anche piccoli mammiferi e rettili).\nQuesto serpente \u00e8 un misto di caratteristiche antiquate ed evolute: come negli uropeltidi, anche in questo serpente sono scomparsi i cinti scapolare e pelvico ma \u00e8 ancora presente il polmone sinistro, lungo circa la met\u00e0 di quello destro. Le squame ventrali, inoltre, sono molto allargate e vanno a formare vere e proprie placche poste trasversalmente, come nei serpenti evoluti. Le squame del dorso, invece, sono lisce ed embricate, e quelle della nuca sono relativamente grandi. I piccoli occhi hanno pupille ellittiche verticali.\nBiologia.\nI serpenti arcobaleno hanno costumi fossori e notturni; non si sa quasi nulla della loro biologia, se non che sono ovovivipari e depongono un massimo di dieci uova al momento della schiusa. Questi serpenti si trovano pi\u00f9 o meno facilmente sotto le pietre o tra la vegetazione marcescente, ma anche se disturbati risultano essere innocui: il loro morso, gi\u00e0 di per s\u00e9 evento raro, non provoca alcun danno. \u00c8 per\u00f2 un pericoloso predatore per anfibi, rettili e piccoli mammiferi, dal momento che \u00e8 un serpente costrittore che ingoia le sue prede, in maniera molto simile a quella dei pi\u00f9 evoluti boidi.\nDistribuzione e habitat.\nLa specie ha un ampio areale che comprende il sud-est asiatico, dalle isole Andamane e Nicobare e dal Myanmar sino alla Cina (Yunnan e Guangdong) e alle Filippine (Palawan e arcipelago delle isole Sulu), spingendosi a sud attraverso Malaysia sino all'Indonesia (Grandi Isole della Sonda).\nClassificazione.\nIn Cina, in particolare sull'isola di Hainan, \u00e8 presente un'altra specie del genere \"Xenopeltis\", \"X. hainanensis\", di cui si conosce poco o nulla. Le caratteristiche di questa specie e del serpente arcobaleno sono intermedie tra quelle dei primitivi uropeltidi e quelle dei pi\u00f9 evoluti boidi e acrocordidi. La classificazione di queste due specie, pertanto, \u00e8 molto incerta."}
{"id": "1319703", "revid": "392623", "url": "https://it.wikipedia.org/wiki?curid=1319703", "title": "Traduzione assistita dal computer", "text": "Con la locuzione computer-assisted translation (nota anche come \"computer aided translation\", \"machine assisted translation\", \"machine aided translation\", \"machine assisted human translation\" o \"machine aided human translation\"), o semplicemente con l'acronimo CAT, si indica \u00abuna strategia di traduzione in base alla quale i traduttori utilizzano programmi per computer per compiere parte del processo traduttivo\u00bb. In italiano, si parla di \"traduzione assistita\".\nLa \"computer-assisted translation\" viene talvolta confusa con la \"machine translation\", ma si tratta di due concetti diversi. Se per \"machine translation\" si intende un sistema di traduzione completamente automatico, che prevede un intervento umano molto limitato, nella \"computer-assisted translation\" il software aiuta semplicemente il traduttore a velocizzare il processo traduttivo. Risulta comunque difficile separare in modo netto queste due forme di traduzione, dal momento che spesso si sovrappongono.\nGli strumenti del traduttore.\nAl giorno d'oggi, vi sono molti tipi di applicazioni usate comunemente dai traduttori professionisti, che vanno dalle pi\u00f9 semplici alle pi\u00f9 complesse. Queste includono, ad esempio: \nProgrammi di traduzione con l'ausilio di memorie.\nI programmi per la gestione di memorie di traduzione (\"Translation memories software\" in inglese) archiviano i testi sorgenti e i relativi testi precedentemente tradotti, in un database, in modo che si possa in seguito recuperare e utilizzare i vecchi segmenti di testo tradotti durante il processo di traduzione del nuovo testo sorgente.\nTali programmi dividono il testo sorgente in unit\u00e0 pi\u00f9 facilmente gestibili normalmente chiamate \"segmenti\". La frase all'interno di un testo sorgente pu\u00f2 essere considerata un segmento, ma il testo sorgente pu\u00f2 essere diviso in parti pi\u00f9 grandi, come un paragrafo, o anche pi\u00f9 piccole a seconda dell'utilizzo che se ne far\u00e0. Il software mostra a turno ogni diverso segmento e, se disponibile nel database, fornisce la traduzione utilizzata precedentemente perch\u00e9 essa possa essere riutilizzata. Se non trova una vecchia traduzione, il programma consente al traduttore di inserire la traduzione per il nuovo segmento. Dopo aver completato la traduzione del segmento, il programma archivia la nuova traduzione e si sposta al segmento successivo.\nNell'uso comune del termine, un(a) \"memoria di traduzione\" \u00e8 un semplice database di campi contenenti: il segmento nella lingua sorgente, la traduzione del segmento, e altre informazioni (paragonabili a metadati) sul segmento stesso (data di creazione, ultima modifica, nome del traduttore, ecc.). Simili alle memorie di traduzione, ma differenti nell'approccio sono i \"language pair\": non viene utilizzato un database, ma due distinti documenti nelle lingue di origine e di destinazione, che siano tra loro allineati e concordi.\nAlcuni programmi per la gestione di memorie di traduzione funzionano come un'applicazione a s\u00e9 stante, ma esistono anche macro o plugin utilizzabili con i pi\u00f9 comuni programmi per l'elaborazione testi. Questi ultimi sono spesso orientati verso formati di documento esclusivi per il programma a cui fanno riferimento e sono per questo i meno diffusi.\nProgrammi per l'allineamento e la concordanza.\nI programmi per l'allineamento vengono utilizzati per allineare e far concordare tra loro due documenti (il sorgente e il tradotto), dividendoli in segmenti, nel tentativo di determinare quali segmenti del documento tradotto siano associabili al documento sorgente, in modo da poter costruire una memoria di traduzione. Molti software consentono di modificare gli allineamenti proposti oppure di allineare manualmente i segmenti di cui non viene trovata corrispondenza. La memoria cos\u00ec creata pu\u00f2 essere utilizzata in un programma per traduzione con l'ausilio di memorie.\nProgrammi per la gestione della terminologia.\nI programmi di \"CAT\" possono anche servire a creare glossari di termini usati frequentemente, permettendo ai traduttori di lavorare in modo pi\u00f9 efficace. I programmi che gestiscono la terminologia sono strumenti di livello avanzato che forniscono al traduttore la possibilit\u00e0 di ricercare le potenziali traduzioni sia con l'ausilio di memorie di traduzione, sia con l'ausilio di specifici database contenenti le traduzioni pregresse per un particolare ambito (ad esempio medicale o informatico) o ancora pi\u00f9 nello specifico per una particolare tipologia di prodotto (ad esempio un programma software o un manuale di istruzioni). Sono spesso dei veri e propri \"dizionari\" specifici per alcuni particolari registri linguistici. Come le memorie di traduzione anche questi database specifici possono essere aggiornati e utilizzati per la verifica delle traduzioni di particolari termini o vocaboli.\nProgrammi per l'indicizzazione e la ricerca.\nUno dei nuovi strumenti disponibili per la traduzione assistita \u00e8 l'indicizzatore e il relativo motore di ricerca. Effettua l'indicizzazione dei testi e funziona come un normale motore di ricerca basato sul web, ma effettua le ricerche in grandi raccolte di memorie di traduzioni per trovare frammenti di frasi, segmenti o anche interi paragrafi che corrispondano ai nuovi segmenti da tradurre. Recupera pi\u00f9 traduzioni di un programma che utilizza le sole memorie e ha il vantaggio di poter restringere la ricerca selezionando gli ambiti di applicazione, ma ha lo svantaggio, come per tutti i motori di ricerca, relativo al rischio di ricercare all'interno di database non aggiornati o aggiornati con traduzioni non ancora definitive.\nLa validit\u00e0 della \"CAT\".\nLa validit\u00e0 della \"CAT\" varia a seconda del tipo di testo da tradurre. La \"Computer Assisted Translation\" d\u00e0 risultati pi\u00f9 soddisfacenti se utilizzata per tradurre testi appartenenti a un'area specialistica, caratterizzata da coerenza terminologica (lo stesso termine \u00e8 utilizzato sempre nel medesimo senso), e da coerenza fraseologica (la stessa idea e la stessa azione sono sempre descritte in modo identico), e quando il testo \u00e8 composto da frasi semplici e brevi, cos\u00ec che aumentano la probabilit\u00e0 di ripetizione e diminuiscono i casi di ambiguit\u00e0.\nI programmi di \"CAT\" pi\u00f9 moderni e famosi comprendono SDL Trados Studio, memoQ, OmegaT, Wordfast, D\u00e9j\u00e0 Vu, Across, TransSuite e Star Transit. Il principale vantaggio di questi tipi di programmi \u00e8 la memoria di traduzione che suggerisce automaticamente traduzioni di parole e frasi nel testo originale."}
{"id": "1319712", "revid": "287204", "url": "https://it.wikipedia.org/wiki?curid=1319712", "title": "Hector Scarone", "text": ""}
{"id": "1319713", "revid": "339392", "url": "https://it.wikipedia.org/wiki?curid=1319713", "title": "Computer Aided Translation", "text": ""}
{"id": "1319714", "revid": "339392", "url": "https://it.wikipedia.org/wiki?curid=1319714", "title": "Traduzione assistita", "text": ""}
{"id": "1319715", "revid": "287204", "url": "https://it.wikipedia.org/wiki?curid=1319715", "title": "Daniele Barioni", "text": "Biografia.\nNato a Copparo in provincia di Ferrara, si trasfer\u00ec nel 1948 a Milano, dove, convinto di essere baritono, si fece ascoltare dal maestro Attilio Bordonali, che riconobbe la natura tenorile della sua voce e che fu il suo insegnante per cinque anni.\nLa prima apparizione fu del 1949 in un concerto al Circolo Italia a Milano e il debutto operistico nel 1954 come Turiddu in \"Cavalleria rusticana\" al Teatro Nuovo di Milano alla presenza di Rudolf Bing, che lo scrittur\u00f2 per il Metropolitan Opera di New York. Durante il primo anno di carriera cant\u00f2 anche \"Tosca\" e \"Madama Butterfly\".\nNel 1955 si esib\u00ec in Egitto e Sudafrica ed il 20 febbraio 1956 esord\u00ec al Metropolitan Opera House in \"Tosca\" sostituendo Giuseppe Campora, con un grande successo. Nella stagione successiva effettu\u00f2 un tour attraverso gli Stati Uniti e il Canada. Nei primi anni la carriera si svilupp\u00f2 principalmente al Met, dove fra il 1956 ed il 1962 apparve 54 volte. Si esib\u00ec di frequente anche alle Terme di Caracalla e al Teatro dell'Opera di Roma, mentre alla Scala soltanto nel 1966 (\"Madama Butterfly\" e \"Cavalleria rusticana\").\nNel 1966 la moglie, la pianista Vera Franceschi, mor\u00ec per una leucemia e questo contribu\u00ec alla fine della carriera: le apparizioni andarono via via diradandosi fino alla fine degli anni settanta. Apparve un'ultima volta nel 1981 in un concerto al Teatro Comunale di Ferrara per l'assegnazione del Premio Frescobaldi.\nDopo anni di silenzio Barioni riprese ad esercitare la voce e nel 1984 incise un disco di canzoni napoletane accompagnato dall'Orchestra a plettro Gino Neri di Ferrara, mostrando un materiale vocale ancora valido.. In un CD dedicatogli dalla casa Bongiovanni si pu\u00f2 ascoltare una registrazione effettuata al Teatro Comunale di Ferrara nel 2005, in occasione di una serata in suo onore, dove a 75 anni si cimenta in \"Ch'ella mi creda\"\" da \"La fanciulla del West\".\nLa sua unica incisione in studio \u00e8 \"La rondine\" del 1966 per la RCA, dove la voce risulta ovattata in confronto alle numerose registrazioni dal vivo..\nNel 2012 ricevette il Premio Caruso."}
{"id": "1319716", "revid": "2219548", "url": "https://it.wikipedia.org/wiki?curid=1319716", "title": "Alleanza di Secondigliano", "text": "L'Alleanza di Secondigliano \u00e8 un'organizzazione criminale nata a Napoli verso la fine degli anni ottanta del XX secolo, e che negli anni successivi si impadron\u00ec di quasi tutti i traffici illeciti della citt\u00e0 (contrabbando, estorsioni, appalti, traffico di stupefacenti).\nStoria.\nL'alleanza venne fondata da tre persone: Edoardo Contini, detto \"O' Romano\" (originario del quartiere San Carlo all'Arena di Napoli), Francesco Mallardo detto \"Ciccio 'e Carlantonio\" (proveniente da Giugliano, paese alle porte di Napoli) e soprattutto Gennaro Licciardi, detto \"A' Scign\" (di Secondigliano).\nI primi due sono legati anche da saldi rapporti di parentela: hanno sposato due sorelle, trovandosi cos\u00ec cognati, una terza sorella ha invece sposato Patrizio Bosti, braccio destro di Contini.\nIl \"cartello\" criminale diventa egemone in pochi anni, conquistando la \"leadership\" soprattutto nel lucroso traffico di droga: cocaina dal Sud America ed eroina dall'Asia (importata attraverso l'Albania).\nL'organizzazione \u00e8 inoltre sostenuta da personaggi di rilievo, spesso specializzati in un settore specifico: tra questi,\nL'alleanza comand\u00f2 in citt\u00e0 per oltre dieci anni, passando anche per vere e proprie \"guerre\" combattute con gruppi rivali, come quella del 1998-1999, che vide contrapposta l'Alleanza di Secondigliano al clan Mazzarella, della zona orientale di Napoli. Il cartello di Secondigliano risult\u00f2 vincente, ma molte persone rimarranno uccise in entrambi gli schieramenti.\nAlla fine degli anni novanta l'alleanza subir\u00e0 un declino: Licciardi, leader storico, mor\u00ec in galera, Mallardo venne arrestato mentre Contini si diede latitante. Verso l'inizio del 2008 anche Edoardo Contini \u00e8 stato arrestato, poco dopo l'arresto del suo alleato Vincenzo Licciardi, fratello di Gennaro. Per quanto riguarda i Mallardo, attualmente vengono ritenuti molto potenti e pericolosi.\nSecondo gli inquirenti, l'Alleanza in stretti rapporti con la 'Ndrina Commisso si \u00e8 dedicata al traffico e allo spaccio di cocaina e marijuana proveniente dal Sud America, via Olanda.\nFatti recenti.\nIl 26 giugno 2019 sono stati arrestati 126 affiliati dell'alleanza e sequestrati anche un ingente patrimonio di beni mobili e immobili del valore di circa 130 milioni di euro.\n7 delle 126 persone destinatarie di altrettante misure cautelari emesse il 26 giugno 2019 si trovano in Sud America, Spagna, Paesi Bassi e nei Balcani, dove si erano trasferiti per gestire attivit\u00e0 illecite per conto dell'Alleanza.\nSecondo gli inquirenti, l'organizzazione ha fatto investimenti a Santo Domingo, il boss Ciccio \u2018e Carlantonio avrebbe investito infatti almeno 1 milione ed 800.000 euro nella capitale della Repubblica Dominicana.\nAd aprile del 2019, l'indagine della Procura di Napoli denominata \"Cartagena\" ha confermato la piena operativit\u00e0 della cosiddetta \"Alleanza di Secondigliano\", il cartello mafioso creato negli anni '80 dai clan Contini, Bosti, Licciardi e Mallardo, che controlla una rete di imprenditori attiva nei seguenti settori economici: abbigliamento, commercio di elettrodomestici, gestione di bar e ristoranti, erogazione del credito, scommesse on line, distribuzione di carburanti, mercato immobiliare e dei preziosi.\nNel maggio 2020, Patrizio Bosti, uno dei pi\u00f9 potenti boss della Camorra e uno dei leader dell'Alleanza di Secondigliano, \u00e8 stato scarcerato. Bosti ha anche richiesto un risarcimento danni accusando lo Stato Italiano di trattamento \u201cinumano e degradante\u201d durante la sua detenzione. Il capo, che stava scontando una pena in carcere dal suo arresto in Spagna nel 2008, doveva uscire a dicembre del 2023, ma gli sono stati scomputati tre anni e mezzo tra liberazione anticipata e il tempo calcolato come credito vantato per il \u00abtrattamento inumano\u00bb. Secondo le indagini, la libert\u00e0 di Bosti rende ancora pi\u00f9 forte l'Alleanza Secondigliano, considerando che anche Maria Licciardi \u00e8 libera, il cartello ha due dei suoi pi\u00f9 potenti capi scarcerati. Il 16 maggio 2020 Bosti \u00e8 tornato in carcere, il nuovo ordine di carcerazione riguarda un ricalcolo di pena da parte della magistratura emiliana sulla base di atti forniti dalla Procura di Napoli. Il boss dovr\u00e0 ora scontare altri 6 anni, 8 mesi e 7 giorni di reclusione.\nComposizione.\nI clan generalmente considerati stabili affiliati al cartello sono:\nContigui all'Alleanza di Secondigliano vengono ritenuti i clan Marfella (di Pianura), Aprea-Cuccaro (di Barra), D'Ausilio (di Bagnoli), Lepre (del Cavone-Montesanto), De Luca Bossa (del Lotto Zero) e Caiazzo (del Vomero).\nAree di influenza.\nL'Alleanza domina nei quartieri a nord della citt\u00e0 (Secondigliano, Scampia, Piscinola, Miano, Chiaiano) un cartello composto dai Licciardi, i Contini e i Mallardo. I Di Lauro invece quali garanti esterni (gli uomini di \"Ciruzzo 'o milionario\" hanno fatto da mediatori tra le varie famiglie, prevenendo possibili faide). Secondo gli inquirenti, l'Alleanza \u00e8 attiva anche in Spagna, dove ricicla milioni di euro provenienti da attivit\u00e0 illegali. Tra gli investimenti che l'organizzazione ha mantenuto nel paese c'erano anche pizzerie nella citt\u00e0 di Madrid."}
{"id": "1319719", "revid": "339392", "url": "https://it.wikipedia.org/wiki?curid=1319719", "title": "Computer-Assisted Translation", "text": ""}
{"id": "1319723", "revid": "339392", "url": "https://it.wikipedia.org/wiki?curid=1319723", "title": "Computer-Aided Translation", "text": ""}
{"id": "1319724", "revid": "124832090", "url": "https://it.wikipedia.org/wiki?curid=1319724", "title": "La terra dei cachi", "text": "La terra dei cachi \u00e8 un brano musicale del gruppo italiano Elio e le Storie Tese. \u00c8 stato presentato in gara al Festival di Sanremo 1996, classificandosi al secondo posto nella classifica finale e vincendo il premio della critica.\nIl piazzamento al secondo posto della canzone, rimasta alla prima posizione delle classifiche temporanee del Festival fino all'ultima serata, provoc\u00f2 molte polemiche su presunte irregolarit\u00e0 del voto, confermate dalle indagini dei Carabinieri, da cui risult\u00f2 che \"La terra dei cachi\" era stata la canzone pi\u00f9 votata.\nIl testo racconta la vita e le abitudini dell'Italia travolta da scandali su scandali (il pizzo, gli episodi criminali e terroristici mai puniti, la malasanit\u00e0) ed i comportamenti tipici dei cittadini italiani, come la passione per il calcio e per il buon cibo (si citano due dei piatti italiani pi\u00f9 famosi nel mondo, la pizza e gli spaghetti).\nIl brano \u00e8 stato la sigla della trasmissione \"Italia s\u00ec, Italia no\" (che prende il nome proprio dalle parole pi\u00f9 ricorrenti nel testo del ritornello), andata in onda su Rai 2 dal 24 settembre al 15 ottobre 2004 con Giovanni Masotti, della trasmissione \"La terra dei cuochi\", andata in onda su Rai 1 nel 2013 con Antonella Clerici, e della trasmissione \"Il grande match\", andata in onda su Rai 1 nel 2016 con Flavio Insinna.\nVersioni.\nLa canzone, nella versione studio, fu inizialmente pubblicata solamente nella compilation \"Supersanremo 1996\", per poi essere reincisa sulla raccolta \"Del meglio del nostro meglio Vol. 1\", contenente inediti e \"nuove versioni\" dei successi di Elio e le Storie Tese. Sull'album \"Eat the Phikis\" compare la versione live cantata a Sanremo durante la serata finale del festival.\nGi\u00e0 a Sanremo il gruppo suon\u00f2 una versione velocizzata e quasi integrale della canzone, in 55 secondi, per arginare l'obbligo di esibirsi in un solo minuto. Questa versione, in \"Eat the phikis\" venne chiamata \"Neanche un minuto di non caco\" (titolo che \u00e8 una citazione evidente della canzone di Mogol e Lucio Battisti Neanche un minuto di 'non amore').\nNe furono pubblicati due singoli: \"La terra dei cachi - Prezioso remix\" e \"La terra dei cachi (The Rimini Tapes)\". Questi ultimi riproponevano la canzone in versioni differenti.\n\"La terra dei cachi (The Rimini Tapes)\" fu arrangiata in versione liscio ed eseguita con l'Orchestra Casadei. Il singolo contiene \"La terra dei cachi (The Rimini Tapes)\", dove a cantare \u00e8 in prevalenza Moreno Conficconi, una delle voci principali dell'Orchestra: quindi si trova \"Gli occhiali dell'amore\" (poi inclusa in \"Peerla\"), registrato a Bolzano durante un concerto del 1990, e \"Mambo Italiano\", arrangiata da Casadei e interpretata dalla voce femminile al seguito dell'artista romagnolo.\nLa canzone venne inoltre stampata per i juke-box su 45 giri, con sul lato B il brano \"Non \u00e8 amore\" della cantante Mara, della stessa casa discografica del gruppo, prodotta da Cesareo."}
{"id": "1319727", "revid": "729019", "url": "https://it.wikipedia.org/wiki?curid=1319727", "title": "Brion (Irlanda)", "text": "Brion figlio di Eochaid Mugmedon, fratellastro pi\u00f9 anziano di Niall Noigiallach, era uno dei tre fratelli i cui discendenti furono conosciuti come Connachta e che diedero il loro nome al Connacht (Irlanda occidentale). Da un ramo di questi, gli U\u00ed Bri\u00fain, vennero molti re del Connacht e famiglie regnanti per i successivi mille anni. Uno di costoro, Tairrdelbach Ua Conchobair, fu re supremo d'Irlanda nel 1166."}
{"id": "1319737", "revid": "36426", "url": "https://it.wikipedia.org/wiki?curid=1319737", "title": "Palazzo delle Colonne di marmo", "text": "Il Palazzo delle Colonne di marmo \u00e8 un edificio che si trova a Livorno, nel quartiere della Venezia Nuova.\nDeve il suo nome alla presenza di due colonne in marmo ai lati del portale d'accesso, posto sulla via Borra 29.\nStoria.\nSul finire del XVII secolo, il governatore Marco Alessandro Del Borro decret\u00f2 la riduzione della Fortezza Nuova allo scopo di ottenere nuove aree edificabili all'interno della citt\u00e0 fortificata.\nIl nuovo nucleo urbano, che si poneva come accrescimento del vicino quartiere della Venezia Nuova (iniziato nei primi decenni del Seicento), fu oggetto di un crescente interesse da parte di numerosi mercanti, intenzionati ad erigervi le proprie residenze.\nIntorno al 1703, il mercante lucchese Ottavio Gamberini acquist\u00f2 un lotto di terreno che dall'attuale via Borra si estendeva sino al retrostante Fosso della Venezia e vi edific\u00f2 un elegante palazzo, il cui disegno \u00e8 stato attribuito, non senza incertezze, a Giovan Battista Foggini.\nI lavori furono conclusi rapidamente, ma nei decenni successivi furono apportante notevoli modifiche, che portarono alla sopraelevazioni di un piano.\nNel 1912 l'edificio, di propriet\u00e0 della famiglia Bicchierai dal 1718 , fu ceduto al Monte di piet\u00e0, la cui sede era proprio nel lotto adiacente. In passato ha ospitato anche i locali dell'Archivio di Stato.\nDescrizione.\nIl palazzo presenta una pianta rettangolare, con i lati brevi aperti sulla strada principale e sul Fosso. Il prospetto sulla via Borra fa parte di un fronte continuo costituito da altri importanti edifici come il vicino Palazzo Huigens.\nLa facciata, impreziosita da finiture in marmo di Carrara, \u00e8 senza dubbio l'elemento pi\u00f9 caratterizzante del complesso.\nDue colonne d'ordine tuscanico sottolineano l'ingresso principale con una leggera rotazione dei basamenti e dei capitelli, quasi ad aprire l'edificio verso la via pubblica e sottolineandone il carattere vagamente barocco.\nFrontoni dal sinuoso andamento, adornati dalle statue delle \"Quattro stagioni\", arricchiscono il registro inferiore della facciata, mentre, al piano superiore, le aperture sono sottolineate da alte cornici e mascheroni.\nL'interno presenta un piccolo cortile in parte circondato da un porticato; su un lato, due grandi finestroni servono per l'illuminazione della scala. Nel cortile il marmo lascia il posto alla severa pietra serena, riconducendo l'edificio ai moduli delle residenze fiorentine del XVI secolo."}
{"id": "1319742", "revid": "56378", "url": "https://it.wikipedia.org/wiki?curid=1319742", "title": "Velocimetro", "text": ""}
{"id": "1319750", "revid": "188402", "url": "https://it.wikipedia.org/wiki?curid=1319750", "title": "Civica raccolta delle stampe Achille Bertarelli", "text": "La Civica raccolta delle stampe \"Achille Bertarelli\" ha sede presso il Castello Sforzesco di Milano.\nDescrizione e storia.\n\u00c8 probabilmente una delle pi\u00f9 ampie collezioni mondiali di opere a stampa. La raccolta porta il nome del suo fondatore, Achille Bertarelli (Milano, 1863 - Roma, 1938), che nel 1925 fece dono al Comune di Milano della sua collezione di stampe e manifesti, gi\u00e0 ricca di circa 300.000 documenti.\nNegli anni successivi la raccolta \u00e8 andata accrescendosi con acquisizioni e donazioni e attualmente arriva a possedere oltre un milione di opere. Comprende stampe artistiche di ogni genere, tecnica ed epoca, dalle xilografie del XV secolo alla grafica contemporanea.\nAlle opere d'arte si aggiungono tutti gli altri generi di materiale stampato: incisioni di vario genere (con soggetti d'arte popolare e religiosa). Scene di feste, almanacchi, calendari, giochi, cartoline, men\u00f9, inviti, biglietti da visita, santini devozionali. Piante di citt\u00e0 e carte geografiche. Storie del costume e della moda, soldatini, ventagli, segnalibri, ex libris e manifesti pubblicitari."}
{"id": "1319758", "revid": "1305772", "url": "https://it.wikipedia.org/wiki?curid=1319758", "title": "Changquan", "text": "Changquan (\u957f\u62f3, Pugno lungo) \u00e8 un termine legato alle arti marziali cinesi che, comunemente, sta a designare uno stile codificato da gare del wushu moderno. Tuttavia questo termine ha una storia ben pi\u00f9 antica ed \u00e8 stato variamente usato (e viene usato a tutt'oggi) anche per indicare un'intera categoria di stili o anche (pi\u00f9 raramente) come sinonimo di Taijiquan\nIl Changquan nella classificazione delle arti marziali cinesi.\nL'utilizzo del termine Changquan come insieme di stili avviene gi\u00e0 all'epoca della dinastia Ming ad opera del generale Qi Jiguang (\u621a\u7ee7\u5149) e del maestro di wushu Cheng Chongdou (\u7a0b\u6c96\u6597) individuarono e proposero la differenziazione tra il Changquan ed il Duanda (\u77ed\u6253).\nOggi la classificazione degli stili di wushu si \u00e8 ampliata ed arricchita, perci\u00f2 il Changquan si \u00e8 andato ad identificare con gli stili del nord della Cina, cio\u00e8 con gli stili malamente definiti Bei Shaolin, in contrapposizione al Nanquan, in un sistema in cui Changquan e Nanquan rientrano negli stili Waijia.\nQuesta contrapposizione \u00e8 un po' fittizia e di seguito spiegheremo meglio il perch\u00e9:\nessa segue un criterio geografico, dovuto al fatto che gli stili Changquan sono praticati nel nord della Cina, inoltre questa distinzione poggia anche sul famoso aforisma \u201cNanquan Beitui\u201d (\u5357\u62f3, \u5317\u817f), cio\u00e8 \u201cPugni al sud, calci al nord\u201d, in cui, attuando una estrema semplificazione, si \u00e8 voluto individuare due grandi famiglie, una a nord e l'altra a sud del Changjiang, il grande spartiacque che divide appunto la Cina geograficamente.\nIl termine Changquan, usato correttamente in opposizione a Duanda, \u00e8 qui utilizzato in maniera scorretta, perch\u00e9 esso nasce con una valenza tecnica, legata all'utilizzo di posizioni ampie, strategie di attacco e di difesa sulla lunga distanza, e non in una valenza geografica, a cui infatti non tutti gli stili del nord si adattano. Da quest'ultimo punto di vista sarebbe pi\u00f9 corretto utilizzare il termine Beipai (\u5317\u6d3e) o Beiquan (\u5317\u62f3), mentre risultano pi\u00f9 utilizzati, anche se non correttissimi, Changquan, Bei Shaolin o addirittura Bei Pai Shaolin.\nA questa categoria appartengono per esempio: Chaquan; Hongquan; Huaquan; Meihuaquan; Paochui; ecc.\nIl Changquan come categoria da gara del wushu moderno.\nI Taolu codificati da gara del wushu moderno, sono idealmente l'espressione della classificazione a cui accennavamo sopra, in particolare le forme del Changquan avrebbero la presunzione ed in qualche modo anche il merito di riunire le tecniche dei Pugilati Lunghi. Se a livello ideale e nazionalistico questo risultato \u00e8 stato raggiunto trasformando tantissimi Laoshi di stili storici in Jiaolian, cio\u00e8 allenatori di wushu moderno, a livello pratico c'\u00e8 da registrare una prevalenza dello stile Chaquan (70%) rispetto agli altri stili.\nLe prime forme ad essere codificate furono, nel 1957 e nel 1958, i tre Chuji changquan (\u521d\u7ea7\u957f\u62f3, forme di pugilato lungo elementari, \u4e00\u8def Yilu, \u4e8c\u8def Erlu,\u4e09\u8def Sanlu) ed il Jiazu changquan (\u7532\u7ec4\u957f\u62f3) in una versione maschile (\u7537, nan) che conta 63 movimenti ed una femminile (\u5973, nu) che ne conta 58.\nIn seguito sono stati aggiunti: Yizu Changquan (\u4e59\u7ec4\u957f\u62f3); Qingnian changquan (\u9752\u5e74\u957f\u62f3) che \u00e8 una forma per i giovani, e la possibilit\u00e0 di creare concatenazioni libere dette Zixuan taolu (\u81ea\u9009\u5957\u8def), e naturalmente Duilian e Qixie Taolu."}
{"id": "1319759", "revid": "1543377", "url": "https://it.wikipedia.org/wiki?curid=1319759", "title": "Dichiarazione ambientale dei prodotti da costruzione", "text": "Nel settore delle costruzioni, la Dichiarazione ambientale di prodotto (DAP o EPD Environmental Product Declaration) \u00e8 disciplinata, a livello internazionale, dalla norma ISO 21930:2007 \u201cSustainability in building construction \u2013 Environmental declaration of building products\u201d elaborata dal sottocomitato TC 59/SC 17 \u201cSustainability in building construction\u201d della commissione tecnica ISO TC 59 \u201cBuilding in Construction\u201d.\nLa ISO 21930 \u00e8 uno Standard Internazionale che in accordo con i principi della ISO 14025 \u201cDichiarazioni ambientali di Tipo III\u201d e della ISO/DIS 15392 \u201cGeneral Principles\u201d, ha lo scopo di descrivere i principi, i requisiti e la struttura della dichiarazione ambientale di Tipo III dei prodotti da costruzione al fine di dare uniformit\u00e0 dei mezzi, delle modalit\u00e0 e di garantire la trasparenza, la coerenza e la solidit\u00e0 scientifica della metodologia con cui si giunge alla dichiarazione ambientale dei prodotti da costruzione.\nLa ISO 21930, che tratta nell'ambito della sostenibilit\u00e0 in modo specifico degli impatti e degli aspetti ambientali dei prodotti da costruzione, escludendo gli aspetti economici e sociali, fa parte di una serie di standards (al 2007 allo stato di elaborazione) che include:\nIn sede di normazione europea CEN \u00e8 stata costituita, su mandato della Commissione Europea del 2004, la Commissione Tecnica CEN/TC 350 \u201cSustainability of construction work\u201d per la standardizzazione nel campo delle prestazioni ambientali degli edifici. \nLa CEN/TC 350/WG 3 \u201cProduct level\u201d, una delle tre sotto strutture in cui \u00e8 organizzata la CEN/TC 350, ha il compito di produrre nei prossimi anni (entro il 2009) sulla base degli Standard UNI tre documenti relativi alla Dichiarazione Ambientale dei Prodotti da costruzione:\nObiettivo.\nLo scopo principale della EPD dei prodotti da costruzione \u00e8 la comunicazione di informazioni complete, verificabili, esatte e non ingannevoli riguardo agli aspetti ambientali dei prodotti da costruzione durante tutto l'arco della loro vita.\nLa dichiarazione ambientale, descritta nella norma ISO 21930, \u00e8 di tipo volontaria ed \u00e8 finalizzata principalmente alla comunicazione tra imprese (business-to-business) ma non esclude la comunicazione tra impresa e consumatori (business-to-consumer). \nLa EPD fornisce informazioni utili per la progettazione, la valutazione dei prodotti da costruzione e per effettuare confronti tra i diversi prodotti quando sottoposti alle medesime condizioni, ad esempio nelle fasi di progettazione, realizzazione e gestione di un green building.\nSecondo la ISO 21930 \u00e8 possibile avere un EPD per un materiale, per un prodotto e per un componente. L'EPD di un componente si ottiene unendo i risultati dell'EPD di tutti i materiali/ gli elementi / i prodotti assemblati (come riportato nella ISO 14025).\nStruttura.\nGli elementi portanti della EPD dei prodotti da costruzione, secondo quanto riportato nella ISO 21930, sono:\nResponsabilit\u00e0.\nIl produttore o il gruppo di produttori di prodotti da costruzione riferibile alle stesse PCR sono gli unici proprietari dei dati ed hanno l'obbligo e la responsabilit\u00e0 della EPD per il prodotto da costruzione, nessun altro soggetto pu\u00f2 essere autorizzato a dichiarare le performance del prodotto da costruzione.\nMetodologia.\nLa Dichiarazione Ambientale dei Prodotti da costruzione si basa, sulla metodologia LCA come regolamentata della serie ISO14040.\nLe principali fasi della LCA secondo le norme ISO 14040 sono:\nLe informazioni ambientali riportate nella EPD di un prodotto da costruzione coprono tutte le fasi del ciclo di vita (\u201cdalla culla alla tomba\u201d) e sono suddivise in tre fasi principali:\nDocumenti.\nLa sequenza dei documenti che portano dal PRC alla EPD sono, secondo la ISO 21930:\nPCR \u201cProduct Category Rules\u201d.\nIl PCR deve regolamentare i seguenti aspetti:\nProject Documentation.\nLa documentazione del progetto deve fornire i seguenti dati:\nProject Report.\nIl Project Report dello studio LCA deve essere redatto secondo i requisiti e le indicazioni della ISO/DIS 14044. Il rapporto del progetto contiene ogni dato ed informazione importanti relativi ai dati pubblicati nell'EPD e come richiesto nel PCR.\nEPD.\nLa EPD deve riportare le seguenti informazioni:\nVerifica della EPD.\nLa verifica della EPD dei prodotti da costruzione deve seguire le indicazione dell'articolo 8 della ISO14025."}
{"id": "1319777", "revid": "290948", "url": "https://it.wikipedia.org/wiki?curid=1319777", "title": "Dichiarazione ambientale di prodotto", "text": ""}
{"id": "1319778", "revid": "287204", "url": "https://it.wikipedia.org/wiki?curid=1319778", "title": "Johann Jakob Walther", "text": "Secondo quanto riportato nell'opera \u00abMusikalischen Lexikon\u00bb di Johann Gottfried Walther, cugino di Johann Sebastian Bach, egli apprese il violino da un polacco da cui era a servizio.\nTra il 1670 e la fine del 1673 (al pi\u00f9 tardi) fu maestro di cappella a Firenze presso la corte di Cosimo III dei Medici, poi torn\u00f2 in Germania. Dal 1674 fu a Dresda in qualit\u00e0 di \"primo violinista da camera\". Nel 1681 si trasfer\u00ec a Mainz, dove rimase fino alla morte.\nCon Johann Paul von Westhoff e Heinrich Ignaz Franz Biber fu tra i maggiori esponenti della scuola violinistica tedesca del XVII secolo per lo sviluppo apportato alla scrittura virtuosistica, soprattutto nell'uso delle corde doppie e delle posizioni acute.\nPubblic\u00f2 due raccolte di musiche per violino e basso continuo: gli \"Scherzi da Violino solo con il basso continuo per l'organo o cembalo accompagnabile anche con una viola o leuto\" (1676) e \"Hortus Chelicus Waltherianus\" (1688).\nLa prima consiste prevalentemente in sonate avvicinabili al modello di Johann Heinrich Schmelzer, nelle quali vi \u00e8 un uso moderato delle danze e delle arie con variazioni; in essa \u00e8 contenuta una bella sonata sopra il verso del cuculo, nella quale il caratteristico intervallo melodico viene sviluppato nelle forme pi\u00f9 fantasiose. La seconda, invece, vede una prevalenza di forme di danza e di variazioni, insieme a spiritose imitazioni di altri strumenti o animali, quali il \"Leuto Harpeggiante e Rossignolo\", lo \"Scherzo d'augelli con il Cuccu\" o la \"Serenata \u00e0 un Coro di Violini, Organo tremolante, Chitarrino, Pivo, Trombe e Timpani, Lira Todesca, &amp; Harpa smorzata, il tutto sopra un violino solo\"."}
{"id": "1319787", "revid": "74801", "url": "https://it.wikipedia.org/wiki?curid=1319787", "title": "Delray Beach", "text": "Delray Beach \u00e8 un comune degli Stati Uniti d'America, nella contea di Palm Beach, nello stato della Florida. Conta circa abitanti.\nGeografia fisica.\nDelray Beach \u00e8 localizzata a nord di Boca Raton ed a sud di Boynton Beach. Secondo lo United States Census Bureau, la citt\u00e0 ha un'area complessiva di , dei quali 39,8 sono di terra e 1,4 di acque interne (3,34%)."}
{"id": "1319805", "revid": "99296092", "url": "https://it.wikipedia.org/wiki?curid=1319805", "title": "Mammiferi velenosi", "text": "Per mammiferi velenosi s'intendono quei mammiferi in grado di produrre sostanze tossiche, utilizzate poi per mettere fuori combattimento eventuali predatori o per paralizzare le prede.\nL'evoluzione del veleno.\nSi pensa che un tempo la presenza di mammiferi velenosi fosse una cosa tutt'altro che rara: lo studio dei denti di alcuni piccoli mammiferi vissuti circa 60 milioni di anni fa (\"Bisonalveus browni\" ed un altro mammifero non classificato simile a un toporagno) ha rivelato della scanalature presenti nei canini che si ipotizza servissero a far scorrere il veleno nel corpo della vittima durante il morso, anche se la presenza di canali dentali non \u00e8 obbligatoriamente indice di velenosit\u00e0 (scanalature dentali sono presenti anche nei primati, nei coati e nei megachirotteri). I mammiferi velenosi attualmente esistenti sono molto pochi; infatti la propriet\u00e0 di secernere sostanze tossiche \u00e8 appannaggio tipico di molti invertebrati o degli altri vertebrati (si pensi ai serpenti, alle rane del genere \"Dendrobates\", ai pesci pietra, o addirittura agli uccelli velenosi come i pitohui e l'ifrita della Nuova Guinea). La rarit\u00e0 della velenosit\u00e0 nei mammiferi attuali \u00e8 stata spiegata ipotizzando che le loro capacit\u00e0 intellettive li rendano in grado di difendersi e/o predare senza dover ricorrere all'uso di apparati veleniferi costosi in termini energetici.\nI mammiferi velenosi attuali.\nDi seguito \u00e8 riportata una lista di mammiferi moderni in grado di produrre sostanze velenose."}
{"id": "1319806", "revid": "118294284", "url": "https://it.wikipedia.org/wiki?curid=1319806", "title": "Bartolomeo Campagnoli", "text": "Biografia.\nDopo aver studiato con Pietro Nardini, intraprese una carriera concertistica che lo port\u00f2 nelle maggiori citt\u00e0 europee. In particolar modo nel 1776 ottenne l'incarico di primo violino presso la corte del vescovo di Frisinga e quattro anni dopo la direzione musicale presso il duca di Curlandia.\nNel 1797 divenne primo violino al Gewandhaus di Lipsia oltre al titolo di maestro di cappella di corte nella localit\u00e0 di Neustrelitz.\nFu anche autore di opere didattiche ancora in uso, tra le quali il \"Nouvelle m\u00e9thode\".\nIl 6 dicembre 1808 fu iniziato in Massoneria nella Loggia \"Minerva zu den drei Palmen\" di Lipsia."}
{"id": "1319810", "revid": "324090", "url": "https://it.wikipedia.org/wiki?curid=1319810", "title": "Ferdinand David", "text": "Biografia.\n\"Enfant prodige\", nel 1835, notato da Felix Mendelssohn, diviene violino solista al Gewandhaus di Lipsia, eseguendo il concerto per violino e orchestra in mi minore op. 64 del grande compositore tedesco, che era a lui dedicato. Dal 1843 insegna violino al conservatorio di Lipsia continuando a suonare in tutta Europa. Tra le sue opere sono degni di nota i cinque concerti per violino e orchestra. Compose comunque anche musica sinfonica, musica da camera, trascrizioni e opere didattiche per violino.\nMolto importante nella letteratura musicale per trombone \u00e8 il suo \"Konzertino\" op.4 per trombone e orchestra.\nTra i suoi allievi si annoverano Alexander Ritter, August Wilhelmj, Richard Sahla, Ludwig Abel, il giovane Max Brode, Evgenij Karlovi\u010d Albrecht e per breve tempo anche Joseph Joachim.\nMassone, fu membro della Loggia di Lipsia \"Minerva zu den drei Palmen\"."}
{"id": "1319812", "revid": "228587", "url": "https://it.wikipedia.org/wiki?curid=1319812", "title": "Durabilit\u00e0 dei componenti edilizi", "text": "La durabilit\u00e0 dei componenti edilizi \u00e8 un requisito relativo al comportamento nel tempo dei componenti edilizi ed \u00e8 definito in Italia dalla norma UNI 11156, \u201cValutazione della durabilit\u00e0 dei componenti edilizi\u201d, come la capacit\u00e0 di svolgere le funzioni richieste durante un periodo di tempo specificato, sotto l'influenza degli agenti previsti in esercizio.\nLa propensione prestazionale del componente studiato in relazione al requisito di durabilit\u00e0 si deduce dalla conoscenza della sua durata, o vita utile, accompagnata dalla affidabilit\u00e0 del componente stesso, che rappresenta la probabilit\u00e0 che l'elemento tecnico funzioni senza guastarsi nell'arco di tempo che va dal tempo zero, momento in cui il componente viene installato e messo in opera, al tempo di fine vita utile del componente stesso in esercizio, ad esempio nelle fasi di progettazione, realizzazione e gestione di un \"green building\".\nL'elemento tecnico subisce una naturale caduta prestazionale nel tempo in relazione anche alla vita utile propria dei materiali impiegati per realizzarla, alla loro messa in opera e all'interfaccia che si crea tra i differenti materiali della stratigrafia realizzata. Oltre un certo limite di soglia la prestazione del componente raggiunge valori sotto i quali non \u00e8 pi\u00f9 in grado di dare una risposta efficace in relazione alla funzione richiestagli e decretando cos\u00ec la sua fine di vita utile. Ponendosi in linea con la ISO 15686, \"Buildings and constructed assets. Service life planning\", che fornisce il quadro generale a livello internazionale in merito alla valutazione e alla gestione della vita utile dell'edificio, la UNI 11156 definisce appunto questa durata o vita utile del componente (\"Service life\") come il periodo di tempo dopo l'installazione durante il quale l'elemento tecnico mantiene livelli prestazionali superiori o uguali ai limiti di accettazione definiti in relazione al soddisfacimento delle funzioni richiestegli e alle esigenze espresse dall'utenza, e considerando un livello di manutenzione minimo assimilabile alle operazioni di manutenzione ordinaria che normalmente si effettuano sempre durante il periodo di uso e gestione del manufatto edile.\nLa valutazione della vita utile (\"Service life\") trova nel valore della cosiddetta \u201cdurata spontanea\u201d il dato di input per la sua valutazione: questa durata \u00e8 quindi quella ottenuta sperimentalmente attraverso prove di invecchiamento sotto l'azioni di agenti sollecitanti. Inoltre la Service Life si articola poi in una valutazione di \u201cvita utile di riferimento\u201d (\"Reference service life\") e di \u201cvita utile stimata\u201d (\"Estimated service life\"), a seconda di chi effettua la valutazione e di quale obiettivo si pone. La valutazione della \u201cvita utile di riferimento\u201d \u00e8 infatti per lo pi\u00f9 indirizzata a quegli Enti preposti al controllo della durabilit\u00e0 degli elementi tecnici nella fase di produzione e in particolar modo per la certificazione di durabilit\u00e0 dei prodotti, che si vuole inserire come ulteriore prova da effettuare da parte dei produttori per l'ottenimento del marchio CE relativamente alla Direttiva CEE 89/106 sui prodotti da costruzione. Il termine \u201criferimento\u201d sta quindi ad indicare le condizioni al contorno assunte dal produttore che certifica la durabilit\u00e0 del suo prodotto fuori sistema e considerando condizioni di uso e di degrado plausibili e che mediamente si verificano. La \u201cvita utile stimata\u201d, invece, \u00e8 quella calcolata dal progettista e quindi relativa alle condizioni reali in cui si colloca il suo progetto. Partendo dai dati di durata dichiarati nella \"Reference service life\", il progettista pu\u00f2 renderli pi\u00f9 reali rispetto al suo specifico progetto modificando le condizioni di riferimento assunte dal produttore perch\u00e9 risultino pi\u00f9 veritiere rispetto alle condizioni del contesto progettuale specifico. Per effettuare questo passaggio la norma mette a disposizione del progettista diversi metodi, pi\u00f9 o meno complessi e pi\u00f9 o meno affidabili, utilizzando fattori correttivi o basandosi su analisi statistiche sia del contesto sollecitante che del comportamento dei materiali.\nSia la ISO 15686 che la norma UNI 11156, infine, introducono anche il termine di \"Design Life\" o \u201cvita utile di progetto\u201d che indica la vita utile che il progettista pone come obiettivo, in termini di durata, del suo progetto e che trova una sua verifica nella procedura di valutazione della \"Estimated service life\"."}
{"id": "1319818", "revid": "773636", "url": "https://it.wikipedia.org/wiki?curid=1319818", "title": "Chiesa del Beato Antonio Patrizi", "text": "La chiesa del Beato Antonio Patrizi \u00e8 un edificio sacro che si trova a Monticiano ed \u00e8 consacrata ad Antonio Patrizi. La chiesa \u00e8 documentata dal 1291.\nDescrizione.\nL'ampia navata, rimaneggiata nella parte terminale, presenta una semplice facciata a capanna dove si apre un bel portale con arco a tutto sesto. Lunghe monofore gotiche, con arco trilobato, sono inserite nelle pareti laterali. Sul lato sinistro si apre il chiostro cinquecentesco. Nell'interno, rimaneggiato in et\u00e0 barocca, si osservano affreschi staccati del XIV secolo e la tela di Rutilio Manetti che raffigura la \"Morte del beato Antonio Patrizi\". Nella sala capitolare dell'ex convento si trovano interessanti affreschi monocromi, opera di artisti senesi vicini a Carlo di Giovanni, Pietro di Giovanni d'Ambrogio e Giovanni di Paolo (met\u00e0 del Quattrocento)."}
{"id": "1319820", "revid": "123952558", "url": "https://it.wikipedia.org/wiki?curid=1319820", "title": "Ole Bull", "text": "Considerato uno dei maggiori interpreti romantici alla pari di Fryderyk Chopin e Liszt, scrisse due concerti e numerosi pezzi brillanti per violino. Per la sua abilit\u00e0 venne definito \"il Paganini del Nord\".\nBiografia.\nVenne ammesso a suonare nell'orchestra \u201cArmonie\u201d di Bergen a solo otto anni, mentre a tredici sapeva eseguire tutti i \"Capricci\" di Paganini. Pi\u00f9 tardi lasci\u00f2 gli studi di teologia gi\u00e0 avviati all'Universit\u00e0 di Christiania per dedicarsi alla carriera musicale. Nel 1828 a Oslo venne designato direttore delle societ\u00e0 musicali della citt\u00e0, \u201cIl Liceo Musicale\u201d e l'orchestra del teatro, mentre nel 1829 si rec\u00f2 a Kassel per vedere ed udire il violinista Louis Spohr. Nel 1831 si rec\u00f2 a Parigi, dove incontr\u00f2 Paganini e studi\u00f2 con uno dei suoi allievi, Heinrich Wilhelm Ernst. Il suo debutto parigino risale al 1832, grazie all'influenza di Chopin e dello stesso Ernst. Bull effettu\u00f2 la sua prima tourn\u00e9e in Svizzera e Italia nel 1833; impar\u00f2 da un tenore come far \u201ccantare\u201d il violino e svilupp\u00f2 la tecnica di suonare sulle quattro corde contemporaneamente per imitare armonie organistiche. Era anche un vero maestro nell'improvvisare su temi dati dal pubblico.\nIl suo debutto come virtuoso avvenne a Bologna nell'aprile del 1834, in maniera fortuita, dovendo sostituire all'ultimo momento la famosa cantante Maria Malibran indisposta. Da quella data il successo gli arrise. Abile propagandista di se stesso, nei concerti italiani invitava e perfino pagava gente per applaudire. Ritornato a Parigi all'et\u00e0 di venticinque anni, pag\u00f2 un giornalista per scrivere una sua breve biografia, assunse una segretaria per organizzare i concerti. In Italia fece realizzare suoi ritratti e piccoli busti in serie, da vendere come propaganda nei negozi musicali.\nLa stampa dipingeva un modesto giovane quasi agli antipodi rispetto a Paganini, che pare fosse cos\u00ec avaro da suonare con la sordina, in modo che nessuno potesse sentirlo senza dover pagare. Ole Bull suonava spesso per beneficenza, per vittime di incendi o di guerra. Era molto orgoglioso; in Italia si rifiut\u00f2 di suonare perch\u00e9 una dama di compagnia della regina chiacchierava. A San Pietroburgo si rifiut\u00f2 di suonare mentre lo zar stava aspettando. Al cospetto di re Carl Johan di Svezia si sent\u00ec insultato perch\u00e9 il re disse allo zar che anch'egli aveva dei polacchi nel suo regno: i Norvegesi.\nGlorificato o definito un ciarlatano, la sua carriera divenne inarrestabile con prezzi dei biglietti il triplo del normale perch\u00e9 tutti volevano sentirlo. Dal 1834 fino al 1880 diede ininterrottamente tourn\u00e9e concertistiche in tutto il mondo a ritmi pazzeschi, mentre Paganini e Franz Liszt diedero tourn\u00e9e rispettivamente per dieci e quindici anni. Nel 1836, per esempio, tenne duecentoquarantasette concerti nella sola Inghilterra. In Germania nel 1838 si fece costruire una carrozza speciale, per viaggiare immediatamente dopo un concerto, svegliarsi in un'altra citt\u00e0 per provare immediatamente con l'orchestra. Talvolta si esibiva due volte nello stesso giorno. Grazie al suo fisico d'acciaio, tenuto in allenamento con una condotta naturista \"ante litteram\", sostenne le tourn\u00e9e per circa cinquant'anni, girando in tutto il mondo con le pi\u00f9 diverse condizioni atmosferiche, da Cuba a San Pietroburgo, dal Cairo e Algeri a pressoch\u00e9 tutta l'America, oltre che naturalmente l'Europa.\nA proposito del rapporto tra Liszt e Bull, \u00e8 celebre la loro lite avvenuta a Budapest:\nDa Jean Baptiste Vuillaume apprese l'arte del liutaio divenendo molto esperto. Costru\u00ec un arco speciale, poco pi\u00f9 lungo di quello moderno; sperimentava vernici per migliorare il suono. Compr\u00f2 e rivendette come un vero mercante decine di violini storici, di Nicola Amati, Giuseppe Guarneri, Antonio Stradivari, Giovanni Paolo Maggini, Gasparo da Sal\u00f2, Matteo Benti, Santo Serafin, Claude Miremont, Antonio Mariani.\nSuon\u00f2 pressoch\u00e9 esclusivamente su Guarneri del Ges\u00f9, Gasparo da Sal\u00f2 e un Nicola Amati di misura grande; non predilesse gli Stradivari, pur possedendone li vendette quasi sempre. I suoi due violini prediletti per 40 anni di tourn\u00e9e mondiali infuocate come ritmi e livello delle esecuzioni, furono un Guarneri del Ges\u00f9 e il Gasparo da Sal\u00f2 appartenuto alle collezioni imperiali degli Asburgo, con testa riccamente intagliata e cosparsa di pietre preziose, visto a Vienna da un collezionista di nome Rehaczec e poi da lui acquistato nel 1841.\nNel 1851 fond\u00f2 a Bergen il primo teatro di prosa norvegese. Negli Stati Uniti costru\u00ec un nuovo tipo di pianoforte gran coda basato sui princ\u00ecpi della costruzione violinistica. Ottenne per tale strumento perfino un brevetto e ne produsse alcuni esemplari che per\u00f2 non incontrarono molto successo.\nNel 1872 Ole Bull compr\u00f2 l'isola di Lys\u00f8en in Os, a sud di Bergen e assunse l'architetto Conrad Fredrik von der Lippe per progettare e costruire una residenza sull'isola, oggi di propriet\u00e0 della Societ\u00e0 per la conservazione dei monumenti norvegesi.\nSi spense a seguito di un cancro nella villa di Lys\u00f8en il 17 agosto 1880. Non molto tempo prima, nonostante la malattia, aveva tenuto il suo ultimo concerto a Chicago. Il suo corteo funebre fu in stile molto pomposo, a testimonianza della grande fama acquisita negli anni e dell'affetto dei norvegesi: il suo feretro venne trasportato da una nave scortata da 15 altre e un gran numero di imbarcazioni pi\u00f9 piccole.\nOle Bull occupa un posto speciale nella storia della Norvegia, per la sua fiera lotta per la libert\u00e0 politica, l'indipendenza della Norvegia dalla Svezia e la cultura nazionale; Edvard Grieg lo defin\u00ec un \u201cpioniere per la nostra giovane musica nazionale\u201d.\nOpere.\nElenco parziale delle composizioni per anno di composizione"}
{"id": "1319828", "revid": "6923", "url": "https://it.wikipedia.org/wiki?curid=1319828", "title": "Henryk Wieniawski", "text": "Biografia.\nHenryk Wieniawski nacque a Lublino, allora facente parte del Regno del Congresso nell'Impero russo. Suo padre, Tobiasz Pietruszka (Wolf Helman), era figlio di un barbiere ebreo di nome Herschel Meyer Helman, del quartiere ebraico di Lublino a Wieniawa, quando i barbieri praticavano anche come dentisti, guaritori e cavasangue. Wolf Helman, noto anche come Tobiasz Pietruszka, cambi\u00f2 il suo nome in Tadeusz Wieniawski, assumendo il nome del suo quartiere per integrarsi meglio nel suo ambiente polacco. Prima di ottenere la laurea in medicina si era convertito a cattolicesimo. Spos\u00f2 Regina Wolff, figlia di un noto medico ebreo di Varsavia e da questo matrimonio nacque Henryk.\nIl talento di Henryk nel suonare il violino fu riconosciuto presto e nel 1843 fu accettato dal Conservatorio di Parigi, dove furono fatte speciali eccezioni per ammetterlo, poich\u00e9 non era francese e aveva solo nove anni. Dopo aver terminato gli studi Henryk intraprese una vasta carriera concertistica, spesso accompagnato al pianoforte dal fratello J\u00f3zef. Fu anche membro della Beethoven Quartet Society di Londra, dove suonava anche la viola.\nNel 1847 pubblic\u00f2 la sua prima composizione, il \"Grand Caprice Fantastique\", primo di un catalogo di 24 numeri di opus. Quando il suo fidanzamento con Isabella Hampton fu contrastato dai suoi genitori, Wieniawski scrisse la \"L\u00e9gende\", op. 17; questo lavoro aiut\u00f2 i suoi genitori a cambiare idea e la coppia si spos\u00f2 nel 1860.\nSu invito di Anton Rubinstein, Wieniawski si trasfer\u00ec a San Pietroburgo, dove visse dal 1860 al 1872. Insegn\u00f2 a molti studenti di violino e diresse l'orchestra e il quartetto d'archi della Societ\u00e0 musicale russa. Dal 1872 al 1874 Wieniawski and\u00f2 in tourn\u00e9e negli Stati Uniti con Rubinstein.\nNel 1875 sostitu\u00ec Henri Vieuxtemps come professore di violino al Conservatorio Reale di Bruxelles.\nDurante la sua residenza a Bruxelles, la salute di Wieniawski declin\u00f2, costringendolo anche a dover interrompere i suoi concerti nel bel mezzo. Inizi\u00f2 un tour in Russia nel 1879 ma non fu in grado di completarlo e fu portato in un ospedale a Odessa dopo un concerto. Il 14 febbraio 1880 Nadezhda von Meck (protettrice di Tchaikovski) lo prese nella sua casa, facendosi carico delle sue cure. I suoi amici organizzarono anche un concerto di beneficenza per aiutare a provvedere alla sua famiglia.\nMor\u00ec a Mosca poche settimane dopo per infarto del miocardio e fu sepolto nel cimitero Pow\u0105zki di Varsavia.\nSua figlia R\u00e9gine Wieniawski, nata a Bruxelles l'anno prima della sua morte, divenne compositrice. Pubblic\u00f2 i suoi primi lavori come \"Ir\u00e8ne Wieniawska\", ma dopo aver sposato Sir Aubrey Dean Paul ed essere diventata cittadina britannica us\u00f2 lo pseudonimo di Poldowski. Un'altra figlia, Henriette, violinista, avrebbe sposato Joseph Holland Loring nel 1904, che fu tra le vittime del naufragio del Titanic.\nOpere.\nHenryk Wieniawski scrisse opere molto importanti nel repertorio violinistico, tra cui due concerti per violino tecnicamente impegnativi, il secondo dei quali (in re minore, 1862) viene eseguito pi\u00f9 spesso del primo (in fa diesis minore, 1853). \"L'\u00c9cole moderne: 10 \u00c9tudes-caprices\" \u00e8 un'opera molto conosciuta per gli aspiranti violinisti. Anche la sua \"Polonaise Brillante\", Op.4, \"Scherzo-Tarantelle\", Op.16 e \"L\u00e9gende\", Op.17 sono lavori eseguiti spesso. Wieniawski ha anche scritto diverse mazurke per violino con accompagnamento di piano (incluso il popolare \"Obertass\" in sol maggiore), usando tecniche come pizzicato per la mano sinistra, armoniche, grandi salti e doppi registri.\nEredit\u00e0.\nWieniawski ricevette numerosi onori postumi. Il suo ritratto apparve su un francobollo della Polonia nel 1952 e di nuovo nel 1957. Nel 1979 fu emessa una moneta da 100 z\u0142oty recante la sua immagine.\nQuella che viene comunemente chiamata \"presa di archetto russa\" \u00e8 talvolta chiamata \"presa di archetto di Wieniawski\", in quanto Wieniawski insegnava ai suoi studenti il suo tipo di tecnica di archetto molto rigida (come la presa russa) che gli permetteva di suonare ci\u00f2 che chiamava \"staccato del diavolo\" con facilit\u00e0. Questo \"staccato del diavolo\" veniva usato per disciplinare la tecnica degli studenti.\nIl primo concorso per violino intitolato a Wieniawski ebbe luogo a Varsavia nel 1935. Ginette Neveu vinse il primo premio, David Oistrakh il secondo e Henri Temianka il terzo. Il Concorso Internazionale di Violino Henryk Wieniawski si tiene ogni cinque anni dal 1952."}
{"id": "1319833", "revid": "1534111", "url": "https://it.wikipedia.org/wiki?curid=1319833", "title": "Acquafredda", "text": "Acquafredda (\"Aquofredo\u2019\" in dialetto bresciano) \u00e8 un comune italiano di abitanti della provincia di Brescia in Lombardia, situato nella bassa bresciana orientale.\nGeografia fisica.\nIl suo territorio \u00e8 distribuito su una superficie esclusivamente pianeggiante. \u00c8 posto territorialmente a met\u00e0 strada tra Brescia e Mantova quindi gode di una posizione privilegiata ed \u00e8 distante poco pi\u00f9 di 15\u00a0chilometri da Desenzano del Garda.\nSociet\u00e0.\nAcquafredda \u00e8 un piccolo paese di provincia che porta con s\u00e9 numerose tradizioni: \nEtnie e minoranze straniere.\nGli stranieri residenti nel comune sono 228, ovvero il 14,1% della popolazione. Di seguito sono riportati i gruppi pi\u00f9 consistenti:"}
{"id": "1319842", "revid": "1935652", "url": "https://it.wikipedia.org/wiki?curid=1319842", "title": "Gabriele Malaspina", "text": "Biografia.\nFu vescovo della Diocesi di Luni dal 1351 al 1359. Figlio di Azzolino II Malaspina, fratello di Spinetta \"il Grande\" Marchese di Verrucola e di Barnaba, dal 1370 Vescovo di Atri e Penne, e successivamente arcivescovo di Pisa. Votatosi anch'egli alla carriera ecclesiastica, venne nominato Vescovo di Luni da Papa Clemente VI nel 1351 e quattro anni dopo, a Pisa, Carlo IV con diploma imperiale non solo gli ripristin\u00f2 gli antichi privilegi da Vescovo-Conte di cui, quarant'anni prima il suo predecessore Gherardino Malaspina era stato spogliato da Arrigo VII, ma addirittura lo cre\u00f2 Principe del Sacro Romano Impero. Titoli e fasti solo onorifici, poich\u00e9 tutti i possedimenti usurpati nel tempo restarono a chi li possedeva.\nNel 1353 per il suo prestigio guelfi e ghibellini lo scelsero per mettere pace fra le loro due fazioni e alla sua presenza, a Sarzana, strinsero accordi che durarono ben poco. Constatato che oramai era inutile accanirsi nel recuperare i beni temporali, si dedic\u00f2 con solerzia alla missione di pastore, limitandosi, in campo politico, ad appoggiare i molteplici parenti malaspiniani e, se necessario, ad essere mediatore. Questo gli permise di essere il fedele esecutore testamentario dello zio Spinetta \"il Grande\" Marchese di Verrucola, che lo aveva nominato patrono per la chiesa di San Giovanni Battista in Sacco presso Verona, dove volle essere tumulato.\nAlla morte dello zio Spinetta Malaspina, avvenuta nel 1352, non avendo questi figli maschi legittimi, i suoi domini passarono ai nipoti: Gabriele, Galeotto e Guglielmo Malaspina, che ottennero l'investitura a Marchesi da parte dell'imperatore Carlo IV nel 1355.\nIl governo detenuto pro indiviso sulle terre di Fosdinovo dur\u00f2 fino alla morte di Gabriele, che dei fratelli era la personalit\u00e0 pi\u00f9 in vista. Dopodich\u00e9 la signoria fu divisa."}
{"id": "1319844", "revid": "1504506", "url": "https://it.wikipedia.org/wiki?curid=1319844", "title": "Bernab\u00f2 Malaspina (vescovo)", "text": "Biografia.\nNato nel 1274, apparteneva probabilmente al ramo dei Malaspina di Mulazzo. Votato alla vita ecclesiastica, nel 1302 divenne canonico della cattedrale di Genova e rinunci\u00f2 alle pretese sui feudi paterni, diventando francescano: passando da Sarzana pochi giorni dopo la notizia della morte in esilio del vescovo Gherardino Malaspina, il capitolo della cattedrale, nonostante la pessima scelta del predecessore, punt\u00f2 di nuovo su un membro della dinastia locale per tentare di recuperare, se non i feudi, almeno un po' di diritti e di pedaggi usurpati negli anni dell'esilio di Gherardino.\nBernab\u00f2 per\u00f2 si trov\u00f2 con ben pochi margini di manovra e fu costretto a confermare la scelta del suo predecessore, concedendo in locazione a Castruccio Castracani per nove anni tutti i frutti, i redditi, la dogana del sale, mulini, pascoli, castelli e terre spettanti alla diocesi, in cambio della met\u00e0 delle entrate della dogana, dei pedaggi ed altre piccole entrate: Castruccio divenne \"verus vicecomes et defensor episcopi capituli ecclesie\" e tale rest\u00f2 fino alla morte improvvisa, nel 1328. Nel vuoto causato dall'improvvisa dipartita, i potenti vicini della diocesi si gettarono a capofitto nell'occupazione e saccheggio di terre e castelli. Bernab\u00f2 Malaspina, pi\u00f9 feudatario che pastore, scese in guerra, mostrando perizia ed intelligenza: si alle\u00f2 con i Della Scala di Verona, con i Fiorentini e con Luchino Visconti riuscendo a sconfiggere e cacciare i Pisani che avevano occupato Sarzana, Massa ed Avenza, ed occupando nel gennaio 1335, con l'aiuto del cugino Spinetta Malaspina \"il Grande\", Sarzana. L'anno successivo consacrava la chiesa di San Giovanni Battista di Fivizzano e poi si impadroniva di Massa, tenendo a bada nel frattempo il famelico capitolo della cattedrale, che non approvava come Bernab\u00f2 giostrasse e spartisse le rendite per pagare e finanziare alleati ed amici.\nMor\u00ec il 5 agosto 1338, venendo sepolto nella chiesa di San Francesco a Sarzana in un mausoleo opera del pisano Giovanni di Balduccio: nella sua lunga epigrafe, tralasciando le indubbie virt\u00f9 guerriere, si citano solo quelle morali: \"Sobrius et lenis, castus, misurator egenis / Compatiens mestis et moribus aptus honestis\"."}
{"id": "1319849", "revid": "125854953", "url": "https://it.wikipedia.org/wiki?curid=1319849", "title": "Gherardino Malaspina", "text": "Biografia.\nFu vescovo della Diocesi di Luni dal 1312. La sua ascendenza \u00e8 controversa: alcuni ritengono sia figlio di Alberto marchese di Filattiera e di Fiesca Fieschi (figlia di Nicol\u00f2 conte di Lavagna e sorella di Alagia moglie di Moroello Malaspina marchese di Giovagallo); altri lo ritengono figlio di Gabriello marchese di Verrucola.\nMorto il vescovo Antonio Nuvolone da Camilla, protagonista di quella Pace di Castelnuovo della quale era stato indiscutibile artefice Dante Alighieri, i canonici della Cattedrale elessero Gheradino Malaspina, allora pievano della Pieve di San Piero in Campo presso Pescia. Un dissidente gruppo di loro, in disaccordo, si riun\u00ec a Ponzanello ed elesse un certo fra' Guglielmo: questo scisma era dovuto a cause politiche, essendo il primo guelfo e legato ai \"neri\", il secondo ghibellino e dei \"bianchi\". &lt;br&gt;Entrambe le fazioni si appellarono al Cardinale Napoleone Orsini, che si astenne, ed in seguito a questo Gherardino si rec\u00f2 ad Avignone da Papa Clemente V, che annull\u00f2 entrambe le elezioni. \nLa sede vacante in un luogo strategico della costa tirrenica indussero il Re di Francia Filippo IV \"il Bello\" a spingere per far nominare un suo protetto, ma Clemente V, valutata l'onest\u00e0, il carattere, le potenti parentele e le amicizie del Malaspina, in grado di permettergli di rivendicare e magari recuperare ci\u00f2 che col tempo era stato perso, ceduto o alienato, lo nomin\u00f2 vescovo. I calcoli, per\u00f2, si rivelarono del tutto errati.\nSette mesi dopo, nel dicembre 1312, l'imperatore Arrigo VII, sceso in Italia, nomin\u00f2 Guido Novello capitano generale della diocesi di Luni e della relativa contea, esautorando in pratica Gherardino. Questi quindi si rifiut\u00f2 di accompagnare con i propri armigeri il sovrano a Roma, reato da espiare \"sub poena privationis feudorum, privilegiorum\", di aiutarlo nell'assedio di Firenze e poi di comparire davanti a lui per discolparsi delle sue disobbedienze, venendo per questo nel febbraio 1313 condannato per fellonia, privato della signoria temporale e messo al bando.\nNello stesso periodo Gherardino era fatto oggetto di pesante scherno nella celebre, sferzante \"Epistola IV ai Cardinali\", con cui Dante Alighieri esortava i vescovi riuniti in conclave per la sovvenuta morte di Clemente V (lo stesso che aveva sancito la fine dei templari e spostato la sede papale ad Avignone) a risolvere l'assurda situazione in cui era precipitata la Chiesa di Roma.\nGherardino si rifugi\u00f2 allora a Fucecchio, confidando in un mutamento della sorte: Arrigo VII mor\u00ec pochi mesi dopo, ma Genova, Pisa, Lucca e i vari Malaspina della Lunigiana si avventarono sulle terre della Diocesi, spartendosene i residui diritti e possessi vescovili.\n&lt;br&gt;Senza possibilit\u00e0 di rifiutare, l'esule dovette cedere alle pressioni di Uguccione della Faggiola, signore di Lucca, e nel luglio 1314 nomin\u00f2 proprio visconte del comitato lunense il giovane condottiero Castruccio Castracani, che prese a gestirlo come cosa propria e ponendolo a base dei suoi futuri domini. \nPoich\u00e9 il Castracani non forniva al Vescovo Gherardino neppure il minimo necessario per continuare a vivere a Fucecchio, sempre pi\u00f9 disperato l'esule chiese aiuto e rifugio al convento fiorentino di San Iacopo d'Oltrarno, dove sarebbe rimasto fino alla morte, nel gennaio 1318.\nMossosi a compassione, Papa Giovanni XXII aveva chiesto ai vescovi di Fiesole e di Firenze di aiutarlo in qualche modo, ma invano poich\u00e9 il Comune di Pisa, dal quale dipendeva Sarzana, non riconosceva pi\u00f9 alcun diritto a Gherardino. \nGli succedette il cugino Bernab\u00f2 Malaspina."}
{"id": "1319855", "revid": "729019", "url": "https://it.wikipedia.org/wiki?curid=1319855", "title": "Baltimax", "text": "Con il termine Baltimax ci si riferisce ad una tipologia di navi le cui dimensioni permettono loro il transito negli stretti, Skagerrak e il Kattegat, che collegano il Mare del Nord al Mar Baltico. La profondit\u00e0 massima di questo tratto di mare \u00e8 di 23 metri.\nIl limite dimensionale in questo caso \u00e8 dato dal pescaggio della nave che non deve superare i 15,4 metri. La lunghezza massima di queste navi \u00e8 di solito compresa tra i 240 e i 260 metri con una larghezza di 42 - 48 metri.\nLa \"classe\" Baltimax \u00e8 stata originariamente realizzata dalla Russia per poter esportare il petrolio verso il golfo di Finlandia, ma oggi \u00e8 spesso costituita da navi Portacontainer. La portata lorda varia tra le 100.000 e le 120.000 tonnellate. Esistono comunque petroliere che hanno la capacit\u00e0 di 220.000 tonnellate dette \"B-Max\"."}
{"id": "1319860", "revid": "339392", "url": "https://it.wikipedia.org/wiki?curid=1319860", "title": "Marc-Andr\u00e9 Zoro Kpolo", "text": ""}
{"id": "1319863", "revid": "767487", "url": "https://it.wikipedia.org/wiki?curid=1319863", "title": "Gettin' Smile", "text": "Gettin' Smile \u00e8 il primo e unico EP del gruppo musicale britannico Smile, pubblicato postumo nel 1982.\nLa particolarit\u00e0 di \"Gettin' Smile\" \u00e8 che \u00e8 stato inciso solo per il mercato giapponese nel 1982, con l'approvazione di Brian May, negli anni in cui il successo dei Queen impazzava anche nel Sol Levante. Tra le 6 tracce dell'album trova posto anche la canzone \"Doin' Alright\", scritta da May e Staffell, che \u00e8 apparsa anche nel primo album dei Queen, nel 1973. Tutti i pezzi sono stati registrati nei Trident Studios di Londra nel 1969.\nNel 1997 l'EP \u00e8 stato ripubblicato con il titolo \"Ghost of a Smile\", con i brani in un ordine differente e con l'aggiunta di due versioni del brano \"Man from Manhattan\", cantate da Eddie Howell."}
{"id": "1319864", "revid": "767487", "url": "https://it.wikipedia.org/wiki?curid=1319864", "title": "Il mistero del dinosauro scomparso", "text": "Il mistero del dinosauro scomparso (\"One of Our Dinosaurs Is Missing\") \u00e8 un film del 1975 diretto da Robert Stevenson.\nTrama.\nUn prezioso microfilm \u00e8 stato trafugato dalla Cina e trasportato in Inghilterra, a Londra. Un detective cinese viene pertanto incaricato della ricerca del microfilm. \nLa spia che ha sottratto il microfilm lo nasconde attaccandolo allo scheletro di un dinosauro esposto al museo naturale. \nA ingarbugliare la vicenda intervengono un'energica tata e le sue colleghe che trafugano il dinosauro stesso."}
{"id": "1319867", "revid": "125978274", "url": "https://it.wikipedia.org/wiki?curid=1319867", "title": "Acquedotto di Segovia", "text": "Lacquedotto di Segovia \u00e8 uno dei monumenti pi\u00f9 importanti e meglio conservati tra quelli lasciati dagli antichi romani nella penisola iberica. \u00c8 uno dei simboli della citt\u00e0 di Segovia, come evidenziato anche dalla sua presenza nello stemma cittadino.\nNel 1985 \u00e8 stato inserito, insieme alla citt\u00e0 vecchia, tra i Patrimoni dell'umanit\u00e0 dell'UNESCO.\nDescrizione.\nDal momento che mancano iscrizioni leggibili (una sembra trovarsi sopra la porzione superiore dell'acquedotto), la data di costruzione non pu\u00f2 essere determinata con precisione. Gli studiosi l'hanno identificata tra la seconda met\u00e0 del primo secolo d.C. ed i primi anni del secondo secolo, durante il regno dell'imperatore Vespasiano o in quello di Nerva o in quello di Traiano. Anche la data di fondazione della stessa Segovia \u00e8 dubbia. Si sa che i Vaccaei popolarono l'area prima della conquista romana. Le truppe romane che presero il controllo della regione, che cadde sotto la giurisdizione romana (in latino \"conventus iuridici\", in spagnolo \"convento jur\u00eddico\") situata a Clunia, si stabilirono in questa zona.\nL'acquedotto trasporta acqua dalla sorgente della Fuenfr\u00eda, situata nelle montagne vicine, a 17 chilometri dalla citt\u00e0, in una regione nota come La Acebeda. Percorre oltre 15 chilometri prima di arrivare in citt\u00e0. L'acqua viene prima raccolta in una vasca chiamata El Caser\u00f3n (\"la grande cisterna\"), e quindi incanalata verso una seconda torre nota come \"Casa de Aguas\", che funge sia da dissabbiatore, che da torrino piezometrico. In questo luogo, infatti, l'acqua viene fatta decantare in modo che la sabbia si depositi prima di riprendere il viaggio e nello stesso tempo si assicura una quota certa alla linea piezometrica. Da qui viaggia per 728 metri con una pendenza di circa l'1% fino a raggiungere il \"Postigo\", un affioramento roccioso al centro della citt\u00e0 vecchia, dove sorge l'Alc\u00e0zar.\nUna volta raggiunta Plaza de D\u00edaz Sanz la condotta compie una brusca deviazione dirigendosi verso Plaza Azoguejo. \u00c8 qui che l'opera si mostra in tutto il suo splendore. Nel punto pi\u00f9 alto l'acquedotto raggiunge i 28,5 metri, inclusi circa 6 metri di fondamenta.\n\u00c8 composto sia da archi singoli sia da doppi archi supportati da pilastri perfettamente centrati gli uni sugli altri per assicurare la perfetta staticit\u00e0 a quest'opera che altrimenti difficilmente avrebbe superato tanto brillantemente quasi due millenni di storia.\nNel tratto che va dall'entrata in citt\u00e0 a Plaza de D\u00edaz Sanz si contano 75 archi singoli e 44 doppi, seguiti da altri quattro archi singoli, per un totale di 167 archi.\nLa prima sezione, composta da 36 archi, fu ricostruita nel quindicesimo secolo per recuperare una porzione distrutta dai mori nel 1072.\nLa linea architettonica degli archi \u00e8 essenziale. Essi sono organizzati su uno o due livelli adattandosi all'altimetria del terreno di posa, e costruiti \"a tutto sesto\", come tipico dell'Architettura romana, dove la semplicit\u00e0 della trasmissione dei carichi fornisce l'adeguato supporto alla struttura. Nel livello superiore gli archi hanno una luce libera di 5,1 metri. I pilastri superiori appaiono pi\u00f9 tozzi rispetto a quelli del livello inferiore per la loro minore altezza, mentre in realt\u00e0 sono anche pi\u00f9 stretti, presentando un'ulteriore risega per ovvi motivi di alleggerimento dei carichi che gravano sulla campata inferiore, che si mostra pi\u00f9 \"snella\" in rapporto all'esilit\u00e0 complessiva della struttura a causa della maggiore altezza di quasi tutti i piedritti. Infatti qui ciascun pilastro presenta da due a quattro riseghe per assicurare una quota costante alla campata superiore, rispetto alle variazioni altimetriche del terreno, raggiungendo altezze notevolissime (nel tratto di maggior dislivello dalla quota fissa superiore i quattro pilastri corrispondenti nella campata inferiore raggiungono un'altezza superiore ai 15 metri) rispetto all'esilit\u00e0 trasversale della struttura ed alla sua notevole lunghezza.\nL'estremit\u00e0 superiore della struttura \u00e8 costituita dal canale vero e proprio che la percorre longitudinalmente e all'interno del quale scorre l'acqua, in una sezione \"a U\" di 1,5 metri X 1,8 metri. Gli archi del livello inferiore hanno una luce approssimativamente ampia 4,5 metri. I loro pilastri aumentano gradualmente di spessore (dall'alto verso il basso) man mano che la topografia del terreno ne fa aumentare l'altezza, dovendo rimanere fissa la quota del canale superiore, dove \u00e8 necessario che la piezometrica resti quella determinata in sede di progetto. La parte superiore dei pilastri ha una sezione di 1,8 per 2,5 metri, mentre la base \u00e8 di 2,4 per 3 metri.\nL'acquedotto \u00e8 costruito con blocchi di granito assemblati a secco, come mattoni, assicurando la staticit\u00e0 dell'opera grazie al loro perfetto incastro ed al proprio carico gravitazionale (peso proprio). Durante il periodo della dominazione romana ognuno dei tre archi pi\u00f9 grandi mostrava un'insegna in lettere di bronzo, contenente il nome del costruttore e della data di costruzione. Attualmente sono visibili ancora due nicchie, una per ciascun lato dell'acquedotto. Si sa che una di loro conteneva l'immagine dell'Eracle egizio, che secondo la leggenda sarebbe il fondatore della citt\u00e0. L'altra nicchia conteneva l'immagine della Vergine della Fuencisla (la santa patrona di Segovia) e di Santo Stefano.\nImportanza dell'opera.\nLa prima ricostruzione dell'acquedotto ebbe luogo durante il regno di re Ferdinando e della consorte Isabella, conosciuti come i \"Regnanti Cattolici\" o Monarchi cattolici. Il progetto venne guidato da Don Pedro Mesa, priore del vicino monastero di Jer\u00f3nimos del Parral. Vennero ricostruiti un totale di 36 archi, con grande cura nel non modificare nulla del lavoro originale. In seguito, nel sedicesimo secolo, vennero piazzate nella struttura le nicchie centrali e la statua su citata. Il giorno di Santa Barbara (4 dicembre), patrona dell'artiglieria, i cadetti della locale scuola militare avvolgono l'immagine della Vergine in una bandiera.\nL'acquedotto \u00e8 il simbolo della citt\u00e0. \u00c8 stato mantenuto funzionante nel corso dei secoli e preservato in eccellenti condizioni. Ha rifornito di acqua Segovia, e soprattutto il suo Alc\u00e1zar, fino a poco tempo fa. Durante il ventesimo secolo l'acquedotto ha sofferto, come tutti i monumenti del mondo occidentale, le condizioni atmosferiche gravate dall'inquinamento (piogge acide), deteriorandosi a causa dello smog provocato dagli scarichi degli impianti di riscaldamento e delle automobili. Queste ultime circolavano proprio sotto gli archi. L'erosione naturale del granito ha contribuito a insidiare la struttura nel corso degli anni. Contrariamente a quanto comunemente temuto, le vibrazioni causate dal traffico non hanno portato danni all'acquedotto a causa della sua massa imponente. I progetti di restauro, supervisionati dall'architetto Francisco Jurado, sono in corso dal 1997 al fine di garantirne la sopravvivenza. Durante il restauro, il traffico \u00e8 stato deviato e Plaza Azoguejo \u00e8 diventata un'isola pedonale.\nLa leggenda.\nSecondo una leggenda popolare fu il diavolo, e non i romani, a costruire l'acquedotto. Una donna che lavorava come portatrice d'acqua, trasportando la propria secchia tra le strette strade della citt\u00e0, incontr\u00f2 il diavolo: lei gli promise la propria anima se fosse riuscito a portare l'acqua a casa sua prima del canto del gallo. Quando scese la notte una grossa tempesta invase la citt\u00e0. Nessun cittadino, a parte la donna, sapeva che aveva origini soprannaturali, e lavorava per conto del demonio al fine di portare a termine la sua parte del contratto. Lei si pent\u00ec dell'accordo fatto e preg\u00f2 tutta la notte per evitare di doverlo rispettare. Secondo la leggenda il gallo cant\u00f2 poco prima che il diavolo potesse posare l'ultima pietra, per cui la sua anima fu salva.\nLa donna confess\u00f2 il proprio peccato ai cittadini che, dopo aver spruzzato gli archi con acqua santa, furono felici di accettare la nuova aggiunta alla citt\u00e0. Convinti che fosse stato un miracolo a salvare l'anima della donna, i cittadini posero le statue della Vergine e di Santo Stefano come ricordo.\nL'Acquedotto di Segovia nel Mondo.\nNel 2004 \u00e8 nata una curiosa iniziativa per far conoscere l'Acquedotto di Segovia fino ai pi\u00f9 lontani confini del mondo.\nLa mente dell'ingegnere segoviano Miguel \u00c1ngel Rubio Garc\u00eda ha partorito l'idea di creare il \"Club degli Amici dell'Acquedotto\", con lo scopo di portarne un modello in gesso nel maggior numero possibile di Paesi.\nCentinaia di soci del club portano sempre con s\u00e9 nei loro viaggi una copia in gesso dell'acquedotto, che in tal modo \u00e8 giunto nei luoghi pi\u00f9 disparati, quali il Nepal, l'India, la Tanzania, l'Argentina, l'Iran, l'Isola di Pasqua o il Grand Canyon ed ha visitato luoghi emblematici quali la tomba del Maresciallo Tito, le spianate delle preghiere del buddismo, il ghiacciaio del Perito Moreno, eccetera."}
{"id": "1319877", "revid": "304077", "url": "https://it.wikipedia.org/wiki?curid=1319877", "title": "AVC", "text": ""}
{"id": "1319878", "revid": "767487", "url": "https://it.wikipedia.org/wiki?curid=1319878", "title": "Tempo di pic-nic", "text": "Tempo di pic-nic (\"Perfect day\", nell'originale inglese) \u00e8 un cortometraggio del 1929 con Stanlio e Ollio.\nTrama.\nStanlio e Ollio, con le loro mogli ed il brontolone zio Edgardo, sofferente di gotta ad un piede, decidono di andare a fare un pic-nic. Tutti salgono in macchina, salutano pi\u00f9 e pi\u00f9 volte i vicini e partono, ma dopo pochi metri una ruota si buca a causa di un chiodo. Tutti scendono per poter sistemare la gomma; Stanlio, per\u00f2, posiziona il cric in modo errato e nel tentativo di trovare una soluzione rapida, spinge accidentalmente l'auto che schiaccia, col cerchione scoperto, il piede fasciato dello zio Edgardo.\nSostituita finalmente la gomma, al momento di ripartire s'accorgono che non \u00e8 stato tolto il cric, cos\u00ec che una delle ruote gira a vuoto. Stanlio toglie il cric, ma Ollio s'accorge che \u00e8 stata rimontata per errore la gomma bucata al posto di quella di scorta. Infuriato, gli lancia il cric che per\u00f2 va a rompere il vetro di una finestra di uno dei vicini, il quale ricambia il favore rompendogli il parabrezza dell'auto. Lo scontro viene interrotto dal passaggio casuale di un sacerdote ed in preda al panico, poich\u00e9 superstiziosi di iella, si rifugiano tutti in casa. Con la batteria scarica, Ollio tenta di avviare l'auto con la manovella, chiedendo a Stanlio di staccare la frizione: Stanlio equivoca e la stacca con tutto il pedale. Una volta partito, il motore esplode prendendo immediatamente fuoco e Stanlio spegne le fiamme con la pompa d'acqua del vicino infuriato, con Ollio che dalla disperazione per essere rimasto bagnato fradicio, spinge Stanlio contro la macchina facendola finalmente partire. Il corto termina con l'auto che finisce dentro un'enorme e profonda buca nell'asfalto piena d'acqua, dovuta ai lavori in corso.\nProduzione.\nIl cortometraggio venne scritto nel maggio del 1929 e girato dal primo all'8 giugno dello stesso anno. Nella prima versione non erano presenti musiche n\u00e9 crediti iniziali. Gli Hal Roach Studios ha aggiunto alcune canzoni. Fino al 2011 era stata considerata perduta quando fu pubblicata \"Laurel and Hardy: The Essential Collection\".\nPer la realizzazione del cortometraggio, vennero sfruttati gli Hal Roach Studios a Culver City per le scene interne della casa, mentre le scene esterne vennero girate davanti all'attuale 3118 di Vera Avenue, a Los Angeles."}
{"id": "1319879", "revid": "767487", "url": "https://it.wikipedia.org/wiki?curid=1319879", "title": "Liberata da Como", "text": "Biografia.\nLiberata nacque agli inizi del VI secolo a Rocca d'Olgisio (Piacenza), da famiglia molto benestante (il padre Giovannato, nobile della val di Taro, possedeva un importante maniero posto sui fianchi della val Tidone ancora oggi esistente). \nElla aveva una sorella, pure lei venerata come santa dalla tradizione cattolica, di nome Faustina.\nLe due sorelle persero la madre in giovane et\u00e0 e furono affidate ad un tutore di nome Marcello. Il padre non avendo altri figli voleva che le figlie trovassero un degno e nobiliare matrimonio. Ma le figlie erano intenzionate a seguire un altro tipo di vita, quello della contemplazione e della preghiera, al servizio di Dio. Questi desideri vennero contrastati dal padre e le figlie per realizzarlo dovettero fuggire da casa.\nEsse riparano a Como dove presero il velo dal vescovo Agrippino. Esse adottarono la regola di Benedetto, che proprio in quegli anni inizi\u00f2 ad espandersi. Fondarono un monastero dedicato a santa Margherita con annesso oratorio dedicato a san Giovanni Battista, monastero che fu vitale per oltre un millennio e venne poi soppresso nel 1810, per ordine napoleonico, quando vi erano ancora presenti dieci monache.\nAlla loro morte, intervenuta negli ultimi anni del VI secolo, le due sorelle vennero inumate nel complesso monastico presso Como. Attorno all'anno mille, resosi il luogo poco sicuro per continue incursioni barbare, i corpi vennero traslati nella cattedrale di Santa Maria di Como, nel 1317 vennero posti nell'altare maggiore della cattedrale che ancora oggi \u00e8 dedicata a queste sante. Nel 1618 una parte delle reliquie venne donata a Piacenza, citt\u00e0 di origine delle sante, e attualmente conservate nella chiesa di Sant'Eufemia. Le due sorelle Liberata e Faustina, vengono celebrate come sante vergini nel nuovo \"Martyrologium Romanum\" della Chiesa cattolica, il 19 gennaio.\nTradizione.\nLa tradizione racconta di un miracoloso intervento di Liberata che salv\u00f2 una nobile della regione. Essa era stata straziata dal marito con il supplizio della croce, Liberata salv\u00f2 la povera donna che era in fin di vita, sanandola delle tremende ferite. Questo racconto tramandatosi nel tempo la fece confondere con la figura di Vilgefortis, che mor\u00ec con il supplizio della croce, e che aveva gi\u00e0 \"contaminato\" la tradizione agiografica di Santa Liberata (o Librada), vergine e martire. L'esistenza di pi\u00f9 sante con lo stesso nome di Liberata, comprensibile se pensiamo al grande valore simbolico che il nome \"Liberata\" porta con s\u00e9, ha purtroppo prodotto nel tempo molti danni alle tradizioni di culto delle varie comunit\u00e0 dove esse sono venerate. \nLa tradizione nord italiana la vuole (al pari Santa Margherita alla quale si era votata) protettrice delle puerpere, delle nutrici e degli infanti.\nIn Val Camonica si \u00e8 tramandata la leggenda che vede le sante Faustina e Liberata, vivere in penitenza in una grotta della regione presso Capo di Ponte. Esse intervennero miracolosamente a fermare con le loro mani due massi che minacciavano il borgo. Ancora oggi vicino alla chiesa a loro dedicata, si possono vedere due enormi massi che recano impronte di mani e che sono ancora venerate dalla popolazione del luogo.\nIconografia.\nLa santa \u00e8 spesso raffigurata in compagnia della sorella in abito benedettino, con in mano un giglio segno di verginit\u00e0; ma l'immagine forse pi\u00f9 diffusa \u00e8 quella che vede Liberata con in braccio due neonati in fasce, come santa protettrice contro i pericoli del parto e della mortalit\u00e0 infantile. \nFamoso \u00e8 il ciclo di affreschi sulla vita di Liberata e Faustina del XIV secolo, che originariamente si trovava nel monastero di Santa Margherita e che oggi \u00e8 conservato presso il Museo Civico di Como: nei vari episodi del ciclo le sante vengono mostrate mentre partono da casa, mentre attraversano con il loro tutore Marcello il fiume Po, il loro arrivo a Como, e vari altri episodi non ben conservati.\nIn numerose aree lombarde, piemontesi e valdostane si sono conservate immagini di santa Liberata che la ritraggono mentre regge in braccio due bimbi in fasce risalenti al XV secolo. In tali immagini i due bimbi compaiono con l'aureola in capo e in qualche caso (ad es. nell'affresco nel Castello di Montalto Dora) sono leggibili le scritte che identificano i due infanti come i santi Gervasio e Protasio, fratelli gemelli figli di san Vitale e santa Valeria. Si deve dunque pensare ad una sovrapposizione del culto di santa Liberata e di santa Valeria: la santa \u00e8 invocata a protezione contro i pericoli del parto e della mortalit\u00e0 infantile. "}
{"id": "1319882", "revid": "486946", "url": "https://it.wikipedia.org/wiki?curid=1319882", "title": "Hotfix", "text": ""}
{"id": "1319884", "revid": "339392", "url": "https://it.wikipedia.org/wiki?curid=1319884", "title": "Hot fix", "text": ""}
{"id": "1319896", "revid": "152551", "url": "https://it.wikipedia.org/wiki?curid=1319896", "title": "Niccol\u00f2 Cusano", "text": ""}
{"id": "1319903", "revid": "320578", "url": "https://it.wikipedia.org/wiki?curid=1319903", "title": "Alpenfaunamuseum &quot;Beck-Peccoz&quot;", "text": ""}
{"id": "1319908", "revid": "196390", "url": "https://it.wikipedia.org/wiki?curid=1319908", "title": "Adenoidi", "text": ""}
{"id": "1319910", "revid": "196390", "url": "https://it.wikipedia.org/wiki?curid=1319910", "title": "Adenoide", "text": ""}
{"id": "1319919", "revid": "20768", "url": "https://it.wikipedia.org/wiki?curid=1319919", "title": "Hockey Club Superba", "text": "L'Hockey Club Superba, o HC Superba, o semplicemente Superba, \u00e8 una societ\u00e0 italiana di hockey su prato con sede a Genova.\nDisputa i suoi incontri al campo sportivo Giorgio Arnaldi, intitolato a un hockeista genovese e finito di costruire nel 1993, che si trova nella zona del Lagaccio.\nStoria.\nL'HC Superba nasce nel 1998 con l'intento di essere la societ\u00e0 di gestione dell'impianto sportivo G. Arnaldi. Alla sua fondazione partecipano, per questo motivo, hockeisti di tutte le societ\u00e0 genovesi dell'epoca: CUS Genova, Real Genova, Hockey Club Genova, Hockey Club Sestri. Fallito il progetto diventa una societ\u00e0 con finalit\u00e0 agonistiche reclutando giocatori da altre squadre genovesi (in particolare dal CUS Genova e dall'ormai defunta Real Genova), con l'obiettivo di giocare campionati ad alti livelli: per fare questo nei primi anni ha sostenuto una vasta campagna acquisti di stranieri affermati, inizialmente bielorussi e successivamente argentini.\nDopo un primo periodo di assestamento nel 2004 \u00e8 riuscita nella promozione in Serie A1, nella quale \u00e8 rimasta fino al 2006/2007.\nDa allora milita in A2, avendo sfiorato per tre volte il ritorno della massima divisione. La squadra oggi \u00e8 formata in massima parte da atleti cresciuti nel vivaio."}
{"id": "1319920", "revid": "46523", "url": "https://it.wikipedia.org/wiki?curid=1319920", "title": "Indumento", "text": ""}
{"id": "1319922", "revid": "631536", "url": "https://it.wikipedia.org/wiki?curid=1319922", "title": "Campionato europeo di pallavolo maschile 2007", "text": "Il XXV campionato europeo di pallavolo maschile si svolse a Mosca e San Pietroburgo, in Russia, dal 6 al 16 settembre 2007. Al torneo parteciparono 16 squadre nazionali europee e la vittoria finale and\u00f2 per la prima volta alla Spagna.\nQualificazioni.\nAl campionato europeo partecipano la nazionale del paese ospitante, le prime 6 squadre classificate nel campionato del 2005 (in questo caso partecipa la settima classificata visto che la Russia, giunta seconda, \u00e8 qualificata di diritto in quanto ospita la competizione) e 9 squadre provenienti dai gironi di qualificazione.\nLa formula.\nLe sedici squadre ammesse alla fase finale sono state suddivise in quattro gironi da quattro.\nDopo la prima fase le prime tre di ogni raggruppamento si qualificano per la seconda e vengono inserite in pool da sei E (1A 2A 3A 1C 2C 3C) ed F (1B 2B 3B 1D 2D 3D), portandosi dietro i risultati degli scontri diretti.\nDelle sei squadre presenti nei gironi E ed F della seconda fase, passano il turno e accedono alle semifinali le prime due di ogni girone. Le semifinali vengono sorteggiate, quindi \u00e8 possibile che si incontrino per la seconda volta le squadre di uno stesso girone della seconda fase. Le vincenti si affrontano per il titolo in finale a Mosca.\nPodio.\nCampione.\nSpagna(Primo titolo)\nSecondo posto.\nRussia\nTerzo posto.\nSerbia"}
{"id": "1319925", "revid": "1591878", "url": "https://it.wikipedia.org/wiki?curid=1319925", "title": "Alfredo Giuliani", "text": "Biografia.\nAlfredo Giuliani si laure\u00f2 in Filosofia alla Sapienza - Universit\u00e0 di Roma nel 1949, con una tesi su Carlo Michelstaedter. Lavor\u00f2 per alcuni anni nell'ufficio stampa di un ente statale e in seguito si dedic\u00f2 all'insegnamento. Insegn\u00f2 dal 1971 al 1979 Letteratura italiana moderna e contemporanea presso il DAMS dell'Universit\u00e0 di Bologna, e dal 1980 al 1995 presso la Facolt\u00e0 di Lettere dell'Universit\u00e0 di Chieti come professore ordinario.\nNegli anni cinquanta inizi\u00f2 ad occuparsi, come critico militante, della rubrica di poesia sulla rivista \"Il Verri\" di Luciano Anceschi, con il quale fu amico, e continu\u00f2 con impegno questa attivit\u00e0 fino al 1961.\nTutte le recensioni che sono apparse sulla rivista sono state pubblicate nel 1965 dalla casa editrice Feltrinelli con il titolo \"Immagini e maniere\", nella collana \"Materiali\" (ripubblicate poi nel 1996 dalle Edizioni scientifiche italiane).\nNel 1955 venne pubblicata la sua prima raccolta poetica dal titolo \"Il cuore zoppo\".\nFece parte del Gruppo 63 e nel 1961 cur\u00f2 la pubblicazione dell'antologia \"I novissimi\", uno dei testi fondamentali della neoavanguardia, nella quale sono raccolte sue poesie accanto a quelle di Edoardo Sanguineti, Elio Pagliarani, Antonio Porta e Nanni Balestrini.\nFu direttore responsabile della rivista del Gruppo 63 \"Quindici\" fondata a Roma nel 1967 e collabor\u00f2 al quotidiano \"La Repubblica\" e alle riviste \"Il cavallo di Troia\", \"Testuale\" e \"Gradiva\".\nNel 1970 ha pubblicato per Einaudi un suo racconto in prosa della \"Gerusalemme liberata\" di Torquato Tasso.\nHa tradotto opere in versi e in prosa di James Joyce, Dylan Thomas, Edwin Arlington Robinson, Ben Jonson, Alfred Jarry, Henri Michaux, Thomas Stearns Eliot e il \"Pericle\" di William Shakespeare.\nHa introdotto opere di Antonio Porta, della scuola di Palermo (cio\u00e8 Michele Perriera, Roberto Di Marco e Gaetano Testa), di Anna Malfaiera, Giorgio Celli, Marin Mincu, Catullo, Virgilio, Paolo Ruffilli, Shikibu Murasaki, Zhong Dianfei Acheng, Tristan Corbi\u00e8re, Jules Renard, Ariodante Marianni, Edoardo Cacciatore, Alessandro Manzoni, Giacomo Leopardi, Giulio Cesare Croce, dei poeti di \"Tel Quel\" (Marcelin Pleynet, Jean Pierre Faye, Denis Roche), dell'anonimo de \"Il romanzo di Tristano\", e di alcuni poeti abruzzesi (in \"Perle dell'Appennino abruzzese\").\nIl suo archivio e la sua biblioteca sono conservati presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia."}
{"id": "1319929", "revid": "599013", "url": "https://it.wikipedia.org/wiki?curid=1319929", "title": "Vladimer Boisa", "text": "Alto 205 cm, giocava come ala grande.\nCarriera.\nDopo aver esordito con la maglia dell'Azot Rustavi, e dopo un'ottima stagione con la maglia degli sloveni dello Geoplin Slovan Lubiana, Boisa si trasferisce nell'Union Olimpija, squadra con la quale ha giocato l'Euroleague per tre stagioni (dal 2001-02 al 2003-04), e con la quale ha conquistato due campionati sloveni, una supercoppa slovena e una Lega Adriatica.\nDurante la sua permanenza in Slovenia si sposa acquisendo cos\u00ec il passaporto sloveno, che gli permette di giocare come comunitario nel campionato italiano nelle stagioni 2005-06 e 2006-07: le sue ottime performance gli valgono infatti la chiamata del Mens Sana Basket a Siena, col quale vince, seppur senza dare un contributo rilevante, lo scudetto 2006-07. Al termine della stagione, convinto dalla possibilit\u00e0 di giocare con pi\u00f9 costanza rispetto a Siena, arriva il trasferimento ai russi dello Spartak Primor'e, squadra russa.\nNel 2008 passa al Minorca.\nL'anno successivo ha lasciato la Russia per giocare in Grecia, nell'Aris."}
{"id": "1319931", "revid": "827882", "url": "https://it.wikipedia.org/wiki?curid=1319931", "title": "Contee del Texas", "text": "Lo Stato del Texas \u00e8 diviso in 254 contee. \u00c8 lo Stato con il maggior numero di contee degli USA.\nIn origine il Texas era diviso in comuni, una unit\u00e0 di governo locale vigente sotto il dominio spagnolo e messicano. Quando la Repubblica del Texas ottenne l'indipendenza nel 1836, esistevano ventitr\u00e9 comuni, che divennero le contee originarie del Texas. Molte di queste si sarebbero in seguito divise in nuove contee.\nLa contea di pi\u00f9 recente creazione \u00e8 la contea di Loving, istituita nel 1931.\nComposizione.\nOgni contea \u00e8 diretta da una corte dei commissari, composta da quattro commissari eletti (uno per ciascuno dei quattro distretti stabiliti in base alla popolazione) e da un giudice di contea, eletto da tutti gli elettori della contea.\nNelle contee pi\u00f9 piccole, il giudice di contea svolge effettivamente compiti giudiziari, ma in quelle pi\u00f9 grandi il ruolo del giudice \u00e8 limitato a prestare servizio nella corte dei commissari. Certi funzionari, come lo sceriffo e l'esattore delle tasse, sono eletti separatamente dagli elettori, ma la corte dei commissari determina i budget dei loro uffici e imposta la politica complessiva della contea.\nContee soppresse.\nCi sono diverse contee del Texas che allo Stato attuale non esistono pi\u00f9, fra cui:"}
{"id": "1319932", "revid": "729019", "url": "https://it.wikipedia.org/wiki?curid=1319932", "title": "Parco Valle del Menago", "text": "Il parco Valle del Menago, situato in un'area valliva nel comune di Bovolone, in provincia di Verona, \u00e8 un'oasi naturale di 35 ettari.\nStoria.\nIl parco Valle del Menago \u00e8 il risultato di un progetto che si poneva l'obiettivo di ricreare il paesaggio caratteristico della Pianura Padana.\nNel rispetto degli elementi naturali, gli interventi di sistemazione hanno valorizzato l'area creando sentieri, percorsi ciclabili, aree protette, recinti e un vasto laghetto. L'introduzione di numerose piante tipiche dell'ambiente di pianura, un adeguato ripopolamento faunistico e l'inserimento di un rinnovato impianto di fitodepurazione delle acque rendono il parco un esempio di concreta distribuzione di elementi funzionali."}
{"id": "1319938", "revid": "22475", "url": "https://it.wikipedia.org/wiki?curid=1319938", "title": "Halieutica", "text": "Gli Halieutica sono un poemetto didascalico tradizionalmente attribuito a Publio Ovidio Nasone.\nPaternit\u00e0 dell'opera.\nDell'opera, dedicata alla vita dei pesci e alla pesca, rimangono 135 esametri, conservati in un codice del IX secolo, il Vindobonensis 277, ritrovato da Jacopo Sannazzaro. Alcune imperfezioni metriche e stilistiche hanno fatto dubitare della paternit\u00e0 ovidiana, anche se Plinio il Vecchio, parlando del poemetto nel libro XXXII della Naturalis historia, afferma che Ovidio \"id volumen supremis suis temporibus incohavit\" (\"incominci\u00f2 a scrivere questo libro nell'ultima parte della sua vita\") e sostiene che la variet\u00e0 degli animali che vi sono descritti sarebbe da ascrivere al fatto che il poeta compose l'opera in esilio a Tomi, dove si sarebbero trovati animali ancora sconosciuti. \nI sostenitori dell'attribuzione a Ovidio si fondano su questa testimonianza e sull'elegia quindicesima del terzo libro dei Tristia, in cui Ovidio, lamentando la lontananza da Roma, asserisce di aver \"disimparato a parlare\" (\"dedidicique loqui\"). Sostanzialmente, gli errori sarebbero dovuti all'incompiutezza del poema, mancante dell'ultima mano, e dalla ormai difettosa padronanza del latino da parte dell'autore, sempre pi\u00f9 propenso a lasciarsi sfuggire \"parole pontiche\" (\"Pontica verba\") nei suoi scritti.\nStile.\n\u00c8 stato per\u00f2 giustamente rilevato che l'elegia in questione \u00e8 scritta nel miglior stile ovidiano, oltre che in perfetto latino, e che non vi si trovano cadute stilistiche o errori metrici paragonabili a quelli del poemetto, laddove la testimonianza di Plinio non dice altro che, attorno al I secolo d.C., era diffusa una vulgata che assegnava ad Ovidio la \"autorship\" dell'opera in questione. Il dibattito fra gli studiosi \u00e8 quindi ancora aperto.\nFortuna dell'opera.\nLa fortuna dell'opera non fu molto vasta nell'antichit\u00e0, soprattutto se paragonata a quella dell\"'opus magnum\" ovidiano, le Metamorfosi (Ovidio). Un poeta burdigalense del IV secolo, Ausonio, si \u00e8 servito degli \"Halieutica \"per comporre il lungo catalogo dei pesci che si trova nella Mosella (disambigua)."}
{"id": "1319940", "revid": "44939", "url": "https://it.wikipedia.org/wiki?curid=1319940", "title": "Interazione idrofobica", "text": ""}
{"id": "1319942", "revid": "287204", "url": "https://it.wikipedia.org/wiki?curid=1319942", "title": "Il disco del mondo (Piano, solo)", "text": ""}
{"id": "1319947", "revid": "709565", "url": "https://it.wikipedia.org/wiki?curid=1319947", "title": "Sweeney Todd - Il diabolico barbiere di Fleet Street (film 2007)", "text": " \nSweeney Todd - Il diabolico barbiere di Fleet Street (\"Sweeney Todd: The Demon Barber of Fleet Street\") \u00e8 un film del 2007 diretto da Tim Burton. Costituisce l'adattamento cinematografico dell' di Stephen Sondheim e Hugh Wheeler del 1979, basato sull'omonimo dramma teatrale di Christopher Bond del 1973, a sua volta tratto dall'omonimo romanzo del 1846.\nNel film recitano Johnny Depp, alla sua sesta collaborazione con il regista, nel ruolo di Sweeney Todd, Helena Bonham Carter, alla sua quinta collaborazione con Burton, nel ruolo di Mrs. Lovett, Alan Rickman, nel ruolo del Giudice Turpin, e Timothy Spall, nel ruolo del Messo Bamford.\nLa pellicola \u00e8 stata distribuita negli Stati Uniti il 21 dicembre 2007, nel Regno Unito il 25 gennaio 2008 con entusiastiche recensioni e in Italia il 22 febbraio 2008.\nIl film ha vinto il premio come miglior film (commedia o musical) e come miglior attore (commedia o musical) alla 65\u00aa edizione dei Golden Globe. \u00c8 stato inoltre candidato all'Oscar per il miglior attore protagonista e i migliori costumi, vincendo la statuetta come migliore scenografia all'80\u00aa edizione degli Academy Awards.\nTrama.\nIl barbiere Benjamin Barker viene ingiustamente arrestato, condannato e obbligato ad una vita di duro lavoro in Australia dal Giudice Turpin, il quale brama la bella e virtuosa moglie di Barker, Lucy.\nRitornato dopo 15 anni, dopo essere fuggito dalla colonia penale, Barker adotta il nome di Sweeney Todd e dice addio al suo amico, il giovane marinaio Anthony Hope, che l'ha salvato quand'egli era alla deriva. Ritorna allora al suo vecchio appartamento in Fleet Street sopra il negozio di pasticci di carne di Mrs. Lovett. In seguito alla scoperta della vera identit\u00e0 dell'uomo, la donna gli racconta che dopo il suo arresto, Turpin violent\u00f2 sua moglie e che la donna a causa dell'umiliazione subita decise di avvelenarsi, e che cos\u00ec Turpin rap\u00ec sua figlia Johanna diventandone il tutore. Apprese queste notizie, Todd matura il suo desiderio di vendetta e come inizio del piano decide di riaprire il suo vecchio negozio di barbiere al piano di sopra. Anthony intanto vaga per le vie di Londra, e vede alla finestra Johanna: immediatamente si innamora di lei. Questa sua attrazione causa uno scontro con Turpin e il Messo Bamford, il quale picchia Anthony e lo minaccia di ricevere pi\u00f9 violenza se dovesse far ritorno.\nNel frattempo, nella piazza del mercato, Todd denuncia una frode pubblicitaria del \"barbiere di strada\" italiano Adolfo Pirelli e del suo giovane assistente Tobias \"Toby\" Ragg, sostenendo che l'elisir da loro venduto \u00e8 solo \u00abun intruglio di piscio e inchiostro\u00bb. Todd sfida Pirelli, il quale si sente mortalmente offeso dall'insulto ricevuto, a verificare la sua finezza nella rasatura nel minor tempo. Viene allora chiamato Bamford come testimone della sfida e della vittoria tra i due rivali. Bamford si congratula con Todd per la sua vittoria e quest'ultimo coglie l'opportunit\u00e0 per invitare Bamford al suo negozio per una rasatura gratuita. Quando Mrs. Lovett e Todd ritornano a Fleet Street vedono arrivare Pirelli, che dopo aver svelato a Todd di non essere italiano bens\u00ec inglese e di essere il suo vecchio assistente, Davey Collins, tenta di ricattare Todd chiedendogli la met\u00e0 dei suoi guadagni. In caso contrario, Pirelli avrebbe spifferato la sua vera identit\u00e0. Todd ripensa a quelle parole, e d'impeto colpisce ripetutamente con una teiera bollente il Pirelli in faccia e dietro la testa, e dopo che \u00e8 svenuto, lo rinchiude poi in un baule. Vedendo che Pirelli \u00e8 ancora vivo, Sweeney lo finisce sgozzandolo brutalmente. Mrs. Lovett prende Toby, ignaro dell'assassinio del suo padrone, sotto le sue cure e lo assume come garzone nel suo negozio. Todd accetta riluttante.\nIl giudice Turpin esprime il desiderio di sposare Johanna ma rimane deluso dal suo rifiuto. Bamford incoraggia Turpin a far visita al signor Todd per una rasatura che migliorerebbe il suo aspetto. Todd concretizza che questa \u00e8 l'occasione perfetta per uccidere Turpin e vendicarsi. Durante la rasatura del giudice, Anthony irrompe all'interno del negozio rivelando accidentalmente a Turpin il piano di Johanna di scappare via con lui. Infuriato, Turpin se ne va dicendo che non metter\u00e0 pi\u00f9 piede nel negozio di Todd fin quando egli frequenter\u00e0 gente come Hope. Tornato a casa rinchiude Johanna in un manicomio fino a quando ella non accetter\u00e0 di sposarlo. Furioso per non essere riuscito a concludere la sua vendetta, Todd scarica la sua frustrazione sui suoi clienti innocenti che, sotto suggerimento di Mrs. Lovett, possono diventare dei deliziosi pasticci nel suo forno. Todd entusiasta accetta il suo suggerimento installando un macchinario nella sua sedia cos\u00ec da scaricare i corpi delle vittime attraverso una botola fino alla stanza del forno di Mrs. Lovett. Sia il negozio di barbiere di Todd sia il negozio di pasticci di Mrs. Lovett ricevono molti incassi, e in questa occasione ella esprime il desiderio di sposare Todd, esattamente un momento prima dell'arrivo di Anthony il quale afferma di aver trovato Johanna. Udendolo, Todd gli consiglia di travestirsi da apprendista parrucchiere e di portare via Johanna dal manicomio. Todd scrive allora una lettera informando Turpin del piano di Anthony per portare via Johanna cos\u00ec da attirare il giudice e invia Toby a consegnarla nelle mani del giudice stesso.\nTobias ritorna ed esprime la sua diffidenza nei confronti di Todd a Mrs. Lovett, la quale, spaventata dall'idea che il ragazzo corra a raccontare i suoi sospetti alla polizia, lo consola e lo attrae dentro la stanza del forno chiudendolo all'interno. Mentre Lovett avverte Todd a proposito dei sospetti di Toby essi vengono sorpresi da Bamford, inviato per investigare sugli \"strani odori\" provenienti dal camino del negozio. Mentre Todd attira Bamford all'interno del suo negozio, Toby (nella stanza da forno) trova il dito di un piede umano all'interno di un pasticcio. Scopre cos\u00ec una pila di cadaveri umani proprio nell'istante in cui il corpo dell'usciere cade gi\u00f9 dallo scivolo. Toby fugge attraverso le fogne, nascondendosi da Todd e Mrs. Lovett.\nIntanto Anthony e Johanna ritornano nel negozio di Todd dove il ragazzo le dice di aspettarlo. Indossando vestiti maschili Johanna d\u00e0 un'occhiata al negozio dove trova un'immagine non rendendosi conto che raffigura lei in braccio a sua mamma. Nel momento in cui una donna mendicante entra nella stanza cercando Bamford Johanna si nasconde velocemente in una cassa in un angolo della stanza. Poco dopo, Todd rientra nel negozio e rimane sorpreso nel vedere che la mendicante sembra conoscerlo. Sentendo che Turpin sta per entrare, il barbiere in uno stato di panico taglia la gola alla mendicante e lascia cadere il suo corpo gi\u00f9 per lo scivolo. Turpin irrompe nel negozio pochi secondi dopo e accetta l'offerta di farsi radere la barba. Muovendo i suoi affilati rasoi sopra Turpin Todd rivela la sua identit\u00e0 al giudice e procede assassinandolo brutalmente, pugnalandolo sul collo ripetutamente prima di tagliargli la gola con un singolo movimento.\nTodd trova Johanna nascosta nel baule e, non riconoscendola, si prepara ad ucciderla. Scambiandola per un uomo gli offre una rasatura ma viene interrotto dagli urli di Mrs. Lovett. Egli lascia sua figlia con l'avvertimento di dimenticare il suo viso e si dirige verso la stanza da forno. Mrs. Lovett aveva gridato perch\u00e9 il giudice, con le ultime forze rimaste, le aveva afferrato la gonna ma, una volta morto, riconoscendo il corpo della mendicante come quello di Lucy Barker, Mrs. Lovett cerca di liberarsi del cadavere. Ma aprendo la porta del forno la luce illumina il viso della donna e Todd la riconosce come sua moglie, che credeva morta. Lovett rivela allora che Lucy sopravvisse al tentativo di suicidio ma che il veleno la fece diventare matta. Mrs. Lovett cerca di convincere Todd che lei ha mentito per l'amore provato nei suoi confronti, dicendo che stava \"solo pensando a lui\". Todd la calma e, incredibilmente, ma con sguardo pieno di cieco furore, inizia a danzare con lei dicendole che la ama, che la \"vita \u00e8 per i vivi\" e che \"bisogna solo viverla\". Improvvisamente egli la getta attraverso la porta aperta del forno. Mrs. Lovett urla mentre Todd chiude la porta e rimane abbagliato guardandola bruciare attraverso la grata. Il barbiere ritorna allora da Lucy, la prende tra le braccia con il cuore a pezzi per averla persa un'altra volta e per la consapevolezza di essere lui il responsabile della sua morte. Mentre Sweeney canta con la moglie tra le braccia, Toby, da dietro, riemerge dalle fognature e raccoglie da terra uno dei rasoi di Todd, tagliandogli cos\u00ec la gola e allontandosi dalla macabra scena.\nProduzione.\nSviluppo.\nAlan Parker espresse il suo interesse nel portare al cinema \"Sweeney Todd\" durante gli anni ottanta. Tim Burton vide il musical numerose volte a partire dal 1980, la prima volta come studente della CalArts. Bench\u00e9 egli non fosse un fan del genere, rimase colpito di come fosse adatto ad una trasposizione cinematografica. Lo descrisse come un film muto accompagnato dalla musica, e fu \"abbagliato sia dalla musica che dal senso di macabro.\" Quando la sua carriera come regista prese il volo a fine anni ottanta, Burton incontr\u00f2 Stephen Sondheim. Secondo Sondheim, \"allora [Burton] and\u00f2 fuori e fece altre cose.\" Burton complet\u00f2 un disegno che per coincidenza ricordava Johnny Depp ed Helena Bonham Carter, i quali avranno rapporti con lui anni dopo.\nSam Mendes lavor\u00f2 al progetto per diversi anni, durante i quali lo stesso Sondheim venne contattato per stendere una sceneggiatura nel giugno 2003. Per ragioni sconosciute Sondheim non volle scrivere la sceneggiatura, per\u00f2 sia lui, Mendes e il produttore Walter Parkes assunsero John Logan, il quale aveva precedentemente collaborato con Parkes per \"Il gladiatore\". Logan afferm\u00f2 che la pi\u00f9 grande sfida nello scrivere il copione era \"prendere un magnifico musical di Broadway e farlo diventare un film, un emozionante ed onesto film. Sul palco puoi avere un coro che canta interpretando gli abitanti di Londra, ma penso che in un film ci\u00f2 non sia adatto.\" Mendes decise di prendere la regia del film \"Jarhead\". Burton decise di realizzare il film nel 2006 dopo che il suo progetto \"Ripley's Believe It or Not!\" venne accantonato a causa dell'ecciso budget. John Logan sent\u00ec che con Burton \"condividemmo le stesse sensazioni infantili mentre guardavamo i film della Amicus Productions \", concordarono quindi sul tono che il film avrebbe avuto. Nell'agosto 2006, la DreamWorks annunci\u00f2 che Burton avrebbe preso la regia di \"Sweeney Todd\" e che Johnny Depp era stato scelto per interpretare il protagonista. Burton e Logan ancora una volta lavorarono sulla sceneggiatura dopo che il regista venne ingaggiato.\nL'adattamento di un musical di palcoscenico di tre ore in un film della durata di due ore richiede qualche cambiamento. Qualche canzone perse dei versi e altre vennero completamente rimosse. Burton e Logan decisero anche di mantenere al centro dell'attenzione della storia il triangolo composto da Sweeney, Mrs. Lovett e Toby, non lasciando che elementi secondari potessero evolversi come nel musical. Per esempio nello spettacolo Johanna, la figlia di Sweeney, e Anthony hanno pi\u00f9 spazio musicale rispetto a quello del film.\nRiprese.\nLe riprese del film sono ufficialmente iniziate il 5 febbraio 2007 ai Pinewood Studios in Inghilterra a Londra, (gli stessi dove Tim Burton gir\u00f2 \"Batman\") ma sono state interrotte quasi subito a causa del periodo di malattia della figlia di Johnny Depp; le riprese sono ricominciate a marzo 2007 e si sono concluse il 14 giugno 2007.\nMusica.\nQuesto \u00e8 il secondo lungometraggio di Tim Burton a non avere le musiche di Danny Elfman; infatti nel 1994, il regista scelse come compositore Howard Shore per il film \"Ed Wood\". Nell'adattamento del musical in film, Stephen Sondheim not\u00f2 che la trama era pronta a diventarlo. Mike Higham, il produttore musical del film, invi\u00f2 a Sondheim dei file MP3 delle canzoni accorciate, sperando che Sondheim desse un riscontro. Per creare una grande e pi\u00f9 cinematografica sensazione, il musical venne riorchestrato dall'orchestratore originale dello show, Jonathan Tunick, incrementando l'orchestra da ventisette musicisti a settantotto.\nBurton non voleva riempire di dialoghi gli spazi lasciati liberi dalle canzoni, come \u00e8 tradizione. Tagli\u00f2 poi il famosissimo numero di apertura del musical, \"The Ballad of Sweeney Todd\" dicendo, \"Perch\u00e9 avere un coro che canta 'partecipando alla storia di Sweeney Todd' quando potresti semplicemente entrare e parteciparvici?\" Molte altre canzoni sono state tagliate cos\u00ec da rendere il musical di tre ore in un film di due ore. Sondheim not\u00f2 che c'erano \"molti cambiamenti, aggiunte e tagli... [per\u00f2]... se te ti basi appena su essi, penso che avrai un grande spettacolo.\" Christopher Lee, Anthony Head, Peter Bowles e altri cinque facevano originariamente parte del cast dove interpretavano i fantasmi narratori che cantavano \"The Ballad of Sweeney Todd\". Secondo Lee, a causa dell'interruzione delle riprese provocata dalla malattia della figlia di Johnny Depp nel marzo 2007, i tempi divennero troppo stretti e i personaggi furono eliminati dal film. Anthony Head ha avuto comunque un piccolo cameo nel montaggio finale del film.\nDistribuzione.\nEdizione home video.\nIl film \u00e8 stato commercializzato in DVD e Blu-ray Disc in edizioni a singolo e doppio disco il 1\u00ba aprile 2008 negli Stati Uniti, il 17 giugno 2008 in Italia."}
{"id": "1319949", "revid": "298229", "url": "https://it.wikipedia.org/wiki?curid=1319949", "title": "The Invasion", "text": ""}
{"id": "1319952", "revid": "30297", "url": "https://it.wikipedia.org/wiki?curid=1319952", "title": "A.S.D. SSV Forst Brixen", "text": ""}
{"id": "1319954", "revid": "767487", "url": "https://it.wikipedia.org/wiki?curid=1319954", "title": "Antoni Lange", "text": "Lange fu un pioniere del decadentismo e del parnassianesimo.\nTradusse molte opere di Gustav Meyrink, Edgar Allan Poe, classici della letteratura francese (Charles Baudelaire, Arthur Rimbaud, Jean Mor\u00e9as, Gustave Flaubert, Th\u00e9odore de Banville, Charles Marie Ren\u00e9 Leconte de Lisle) e letteratura orientale (sanscrito, \"Epopea di Gilgamesh\"), oltre ad essere un esperto di romanticismo, spiritismo e buddismo."}
{"id": "1319957", "revid": "124441686", "url": "https://it.wikipedia.org/wiki?curid=1319957", "title": "Organizzazione eventi", "text": "Gli eventi rappresentano una leva di comunicazione che permette il contatto \u201cdiretto\u201d (face to face) con pubblico interno, dealers, consumatori o semplici spettatori, trasmettendo in maniera innovativa, senza intermediazioni, i mondi di riferimento di un brand o di un soggetto promotore.\nL'organizzazione di eventi \u00e8 l'applicazione dei criteri di gestione necessari alla creazione e produzione di eventi a carattere commerciale, culturale, celebrativo, relazionale. Si tratta di un comparto in costante crescita, divenuto a partire dal 2000 una delle leve strategiche e operative che \u00e8 necessario applicare nell'ambito della \"comunicazione integrata\" nello sviluppo di qualsiasi piano di comunicazione.\nL'industria produttiva pu\u00f2 ideare e sviluppare eventi di tutte le dimensioni, dall'organizzazione di una Cerimonia Olimpica sino alla colazione di lavoro per poche e selezionate persone. Da un evento PR sino a un grande lancio di prodotto con migliaia di partecipanti. Ogni brand, azienda, istituzione, localit\u00e0, associazione no-profit, Comitato Organizzatore, comunit\u00e0, organizza infatti eventi al fine di creare visibilit\u00e0 o consapevolezza, generare profitti, celebrare un avvenimento, raccogliere fondi, dare volume a un'emozione.\nL'organizzazione di eventi analizzato cos\u00ec la complessit\u00e0 di una marca o di un contesto gli obiettivi prefissati, identifica un pubblico di riferimento, idea il concept dell'evento, identifica la \"location\", verifica il budget, pianifica la logistica, coordina tutti gli aspetti tecnici e produttivi finalizzati alla sua realizzazione.\nStrumento di marketing.\nL'organizzazione per eventi \u00e8 considerata uno degli strumenti del marketing e della comunicazione interna ed esterna di aziende di tutte le dimensioni. Dal lancio di un prodotto alle conferenze stampa, le aziende creano eventi promozionali per comunicare con il pubblico interno, con la rete vendita, con clienti attuali e potenziali, giornalisti o opinion leader. Alcune aziende tentano di raggiungere il proprio pubblico di riferimento ottimizzando l'utilizzo di mezzi di informazione, al fine di generare copertura mediatica dell'evento che raggiunger\u00e0 larghe fasce di consumatori. Alcune aziende invitano i propri consumatori ai propri eventi per far entrare in contatto l'utente finale con la marca. Gli eventi vengono infatti spesso utilizzati per rendere tangibili gli sforzi di marketing della pubblicit\u00e0.\nIn ambito interno si opera dal piccolo meeting sino alla grande Convention.\nTipologia di eventi.\nQueste le Aree operative di riferimento, delle quali le prime 3 riferibili ad eventi a carattere spiccatamente commerciale:\n1.Eventi rivolti a un pubblico interno (corporate)\nHanno l'obiettivo di coinvolgere il personale di un'azienda o di una istituzione portandolo a conoscere e condividere un progetto comune, per sentirsi parte integrante del processo, degli obiettivi e delle strategie.\n2.Eventi rivolti a partner commerciali (trade)\nHanno la funzione di aumentare il volume, la qualit\u00e0, e le occasioni di business. Devono trasmettere solidit\u00e0, concretezza, positivit\u00e0, prossimit\u00e0, esaltando la validit\u00e0 dell'offerta commerciale e i possibili ritorni economici a livello personale, ponendo obiettivi e volumi.\n3.Eventi rivolti a un pubblico esterno (consumer)\nHanno l'obiettivo di fidelizzare il mercato, conquistando nuovi interlocutori. Permettono di guardare negli occhi il consumatore, facendolo entrare nel proprio mondo, trasmettendogli, al di l\u00e0 delle parole, elementi valoriali che permetteranno nel tempo di costruire con lui relazioni stabili e istintive.\n4.Eventi a carattere celebrativo o spettacolare\nCreano icone e ricordi condivisi, incidendo fortemente nella creazione del gusto e delle tendenze.\n5.Eventi a carattere istituzionale e governativo\nCelebrano le istituzioni o l'identit\u00e0 nazionale esaltando l'importanza di incontri o ricorrenze\n6.Eventi a carattere politico o sociale\nSmuovono e aggregano le masse comunicando in maniera esplicita i valori di riferimento, esaltando la figura del leader, ribadendo l'identit\u00e0 delle proprie idee. Possono rappresentare anche una forma di pressione civile\n7.Eventi a carattere musicale o sportivo\nMovimentano moltitudini di \u201csingole identit\u00e0\u201d, accomunate da una medesima passione e dal desiderio di vivere emozioni condivise\nStrumento di motivazione.\nL'organizzazione di eventi \u00e8 anche considerato un ottimo strumento di motivazione delle risorse interne. Proprio per questo negli ultimi anni sono state numerose le aziende che hanno chiesto aiuto a professionisti del settore (motivazione, team building). Il fine \u00e8 quello usare l'evento aziendale come una leva per migliorare il clima, la motivazione e le performance del proprio staff, lasciano un ricordo positivo della giornata e dell'azienda stessa.\nServizi di un'agenzia di eventi.\nUn'agenzia di ideazione e organizzazione di eventi soddisfa svariate esigenze tra cui eventi aziendali (lancio di prodotti, meeting aziendali e dealer convention, business convention), eventi p.r (conferenze stampa, media event, cene di gala), programmi di marketing (fiere, grandi aperture), tour o eventi speciali come concerti, spettacoli di piazza, cerimonie di premiazione, sfilate di moda.\nI clienti si affidano a un'organizzazione esterna per coordinare una serie di attivit\u00e0 tra cui gli aspetti creativi, tecnici e logistici dell'evento (o solo alcuni di questi in base alle esigenze, competenze e budget).\nOrganizzazione eventi tematici e rivisitazioni storiche\nNell'ambito dell'organizzazione eventi esiste un settore che si sta sviluppando rapidamente e che \u00e8 utile alla salvaguardia del patrimonio artistico-storico-culturale Italiano. Come in eventi e fiere organizzate dall'Associazione Rievocare.it pagine di storia.\nL'agenzia \u00e8 suddivisa in tre reparti:\nIn epoca pi\u00f9 recente, il project manager si occupa della gestione completa del progetto e del coordinamento produttivo.\nLe competenze dell'organizzatore riguardano inoltre la strategia di marca, il marketing e la comunicazione. L'esperienza dell'organizzatore si manifesta nel coordinare il mix di aspetti creativi, tecnici e logistici che portano al successo dell'evento. Alcuni di questi aspetti riguardano il design dell'evento, la produzione audiovisiva e di contenuti, il budget, la negoziazione e il servizio ai clienti. \u00c8 insomma una professione multidimensionale.\nIl settore dell'organizzazione di eventi.\nL'industria dell'organizzazione di eventi solo in ambito corporate supera in Italia i 1000 milioni di euro, aumentando progressivamente il valore percentuale sull'investimento aziendale a scapito dell'advertising e della pianificazione su mezzi classici.\nIl maggiore premio europeo del settore sono il Best Event Award e il Beaworld che si tengono ogni anno a novembre a Milano nel corso della Live Communication Week.\nDal novembre 2007 al 2010 \u00e8 stata attivata, presso Assocomunicazione, la prima Consulta degli eventi. Primo presidente vicario: Stefano Coffa. La Consulta non \u00e8 pi\u00f9 attiva e il ruolo rappresentativo \u00e8 stato assunto dal Clube degli Eventi che riunisce le maggiori agenzie del settore.\nIn seguito \u00e8 stato creato con le 40 maggiori agenzie di eventi il Club degli Eventi che si raduna mensilmente a Milano e Roma.\nLe agenzie di eventi in Italia sono una realt\u00e0 ancora diversificata, che spazia dalle poche unit\u00e0 fisse sino a un centinaio di persone. Ma la struttura flessibile delle agenzie permette, grazie alla collaborazione con partner esterni, di crescere in funzione delle specifiche esigenze, avvalendosi di professionisti e freelance. Tanto da raggiungere, come nel caso di una grande cerimonia olimpica alcune centinaia di addetti.\nFormazione.\nUniversit\u00e0 e centri post-universitari offrono percorsi di studio nella gestione degli eventi. Gli USA e il Regno Unito sono stati molto veloci nel proporre percorsi di studio, che contano ormai diversi anni, che hanno incontrato la crescente domanda.\nIn questo settore vige inoltre un folto numero di associazioni private che offrono percorsi di formazione tecnici che seppur non riconosciuti ufficialmente conferiscono nozioni utili a livello pratico.\nGli studi della materia riguardano competenze creative, organizzative, sociologiche, gestione dei progetti, relazioni pubbliche, marketing, team building, pubblicit\u00e0, logistica, legge e contabilit\u00e0.\nLe carriere possibili sono:"}
{"id": "1319959", "revid": "38120", "url": "https://it.wikipedia.org/wiki?curid=1319959", "title": "Hockey Club Genova", "text": "L'Hockey Club Genova \u00e8 una societ\u00e0 italiana di hockey su prato con sede a Genova, nata nel 1947 dalle ceneri del GUF Genova.\nDisputa i suoi incontri al campo sportivo Giorgio Arnaldi, intitolato a un hockeista genovese e finito di costruire nel 1993, che si trova nella zona del Lagaccio."}
{"id": "1319961", "revid": "38120", "url": "https://it.wikipedia.org/wiki?curid=1319961", "title": "HC Genova", "text": ""}
{"id": "1319963", "revid": "38120", "url": "https://it.wikipedia.org/wiki?curid=1319963", "title": "H.C. Genova", "text": ""}
{"id": "1319968", "revid": "39224", "url": "https://it.wikipedia.org/wiki?curid=1319968", "title": "Ne Ver', Ne Boysia", "text": ""}
{"id": "1319971", "revid": "38120", "url": "https://it.wikipedia.org/wiki?curid=1319971", "title": "Hockey club Genova", "text": ""}
{"id": "1319976", "revid": "287204", "url": "https://it.wikipedia.org/wiki?curid=1319976", "title": "Superba", "text": ""}
{"id": "1319980", "revid": "38120", "url": "https://it.wikipedia.org/wiki?curid=1319980", "title": "Hockey club Superba", "text": ""}
{"id": "1319983", "revid": "38120", "url": "https://it.wikipedia.org/wiki?curid=1319983", "title": "HC Superba", "text": ""}
{"id": "1319987", "revid": "38120", "url": "https://it.wikipedia.org/wiki?curid=1319987", "title": "Superba HC", "text": ""}
{"id": "1319990", "revid": "38120", "url": "https://it.wikipedia.org/wiki?curid=1319990", "title": "Superba H.C.", "text": ""}
{"id": "1319991", "revid": "38120", "url": "https://it.wikipedia.org/wiki?curid=1319991", "title": "H.C. Superba", "text": ""}
{"id": "1319994", "revid": "156281", "url": "https://it.wikipedia.org/wiki?curid=1319994", "title": "Taejon", "text": ""}
{"id": "1319999", "revid": "729019", "url": "https://it.wikipedia.org/wiki?curid=1319999", "title": "Giovanni Capoccio", "text": "Originario di Tagliacozzo, mor\u00ec a Roma probabilmente intorno al 1522.\nBiografia.\nNe rivendicano i natali Tagliacozzo e Spinazzola. \nLo stemma cardinalizio della nobile famiglia romana dei Capoccio, \u00e8 lo stesso portato da questo cavaliere durante lo scontro con i Francesi durante la storica Disfida di Barletta. Tale stemma \u00e8 riprodotto nell'intestazione della pagina del catasto del 1635 riguardante la famiglia Capoccio di Tagliacozzo, conservato presso l'archivio storico del Comune Abruzzese. Inoltre, nell'albero genealogico di questa famiglia romana, vi \u00e8 un Giovanni, ricordato come un eroe. Si tratterebbe per\u00f2 di Giovanni Gasperino detto \"Capoccio\", per via della sua grande testa, figlio di Pietro, patrizio romano morto a Spinazzola e come il figlio sepolto nel convento dei frati minori di San Francesco. Tale ipotesi, senza alcun documento che faccia da appoggio alla tesi, non \u00e8 stata mai considerata attendibile. Lo stesso Gasperino (Gasparrino) \u00e8 un avo del frate che ha sostenuto tale ipotesi. \nIl fatto che si ritenga comunemente Capoccio di Roma \u00e8 spiegato dal fatto che egli partecip\u00f2 alla campagna contro i francesi (e quindi dalla parte degli spagnoli) essendo organico alla Compagnia di Cavalleria dei romani Fabrizio e Prospero Colonna, dei quali Fabrizio era, appunto, Duca di Tagliacozzo (dove sicuramente reclut\u00f2 Giovanni Capoccio). \nA Tagliacozzo una piazza \u00e8 dedicata a Capoccio e si svolgono manifestazioni e convegni legati al tema.\nL'eroica figura del cavaliere Capoccio ha avuto, comunque, risonanza anche a Spinazzola, tanto che nel 1887 gli amministratori comunali vollero dedicargli una via e posero una lapide sulla facciata del Municipio con un'epigrafe del tranese Giovanni Bovio (Trani, 6 febbraio 1837 \u2013 Napoli, 15 aprile 1903).\nLa tradizione attribuisce al Capoccio l'appellattivo di \"pi\u00f9 forte campione italico dopo il Fieramosca\". Fu sicuramente della battaglia di Ravenna, nel 1512, dove fu fatto prigioniero."}
{"id": "1320003", "revid": "1543377", "url": "https://it.wikipedia.org/wiki?curid=1320003", "title": "Expo 1993", "text": "L'Expo 1993 (ufficialmente \"1993\ub144 \uc138\uacc4 \ubc15\ub78c\ud68c\", \"The Taejon international Exposition, Korea, 1993\", Esposizione Specializzata di Taejon, Corea, 1993) \u00e8 stata l'esposizione specializzata svoltasi a Daejeon, in Corea del Sud (a quei tempi conosciuta come Taejon) dal 7 agosto al 7 novembre 1993, col tema \"The Challenge of a New Road to Development\" (La sfida di una Nuova Via verso lo Sviluppo). Per la Corea del Sud questa \u00e8 stata la prima Expo mai organizzata.\nL'area totale in cui venne organizzata l'esposizione era di circa 90 ettari; parteciparono 141 nazioni e si ebbero circa 14 milioni di visitatori.\nPartecipanti.\nL'esposizione internazionale del 1993 vide la partecipazione di 141 espositori ufficiali e di 26 non ufficiali. Tra i primi si segnala la presenza di 108 Paesi.\nImmagine della Expo.\nMascotte.\nMascotte dell'esposizione fu Kum'dori, un elfo intergalattico."}
{"id": "1320010", "revid": "149485", "url": "https://it.wikipedia.org/wiki?curid=1320010", "title": "Semogo", "text": "Semogo \u00e8 una frazione del comune di Valdidentro (SO), insieme a Isolaccia, Premadio e Pedenosso.\nL'abitato si trova sul versante soleggiato del monte Plator.\nOrigine del nome.\nIl nome \"Semogo\" pare riprendere le sue origini del termine \"semos jugo\", ossia \"a met\u00e0 del monte\", proprio per la sua collocazione geografica.\nAssociazioni e attrattive.\nIl paese presenta numerosi gruppi ed associazioni di volontariato, come l'Associazione Giovent\u00f9 Semogo (AGS), il Gruppo Alpini e Protezione Civile A.N.A., il Gruppo Anziani, l'Oratorio, la Banda santa Cecilia, l'Associazione NOI e l'OMG; la vita di paese presenta numerose occasioni di incontro e di crescita, nonch\u00e9 eventi di svago e divertimento, come la Festa del Bosco (che si svolge il 15 agosto) e il Grest.\nSemogo ha anche un proprio portale, che presenta le varie attrattive del paese e della zona, oltre a descrivere le principali opportunit\u00e0 di relax e divertimento.\nTradizioni.\nNumerose sono le tradizioni tipiche del paese di Semogo tra le pi\u00f9 importanti ricordiamo: \nIl \"Gabinet\": si svolge nel giorno dell'Epifania e consiste, per i bambini, nel recarsi dal padrino e dalla madrina per vincere appunto il \"Gabinet\" che consiste in un piccolo regalo solitamente qualche semplice dolce.\nIl \"Giro della Stella\": si svolge nel periodo di Natale e rievoca la visita dei Re Magi al bambino Ges\u00f9. Tre ragazzi del paese vestiti da Magi orientali passano casa per casa cantando, sull'uscio della porta, una strofa di una canzone natalizia tipica solo di Semogo per poi fare qualche parola con la famiglia e scambiarsi gli auguri di Natale!"}
{"id": "1320011", "revid": "1543377", "url": "https://it.wikipedia.org/wiki?curid=1320011", "title": "Simon Sebag Montefiore", "text": "Biografia.\nIl padre di Montefiore discende da una ricca famiglia di ebrei sefarditi che furono banchieri e diplomatici in tutta l'Europa. All'inizio del XIX secolo il suo pro-zio Sir Moses Montefiore divenne socio banchiere di N M Rothschild &amp; Sons. Sua madre Phillis (nota anche come April) proviene da una famiglia ebrea lituana di studiosi talmudisti; i genitori della madre fuggirono dall'Impero Russo all'inizio del XX secolo. Avevano acquistato biglietti per New York, ma furono truffati e fatti sbarcare a Cork, in Irlanda. Durante il pogrom di Limerick del 1904 abbandonarono l'Irlanda e si trasferirono a Newcastle upon Tyne, in Inghilterra.\nMontefiore vive a Londra con sua moglie Santa Montefiore, anch'essa scrittrice e sorella di Tara Palmer-Tomkinson, e i suoi due figli. Lavora anche in documentari televisivi. \n\"Young Stalin,\" pubblicato nel maggio 2007, svela tutti i soprannomi e i nomignoli adoperati da Stalin per sfuggire alle forze dell'ordine dello zar, nonch\u00e9 tutta l'avventurosa e banditesca vita che il futuro dittatore trascorse in Georgia, suo paese natale. L'autore paragona i georgiani agli italiani per invidia, passione, gelosia e delinquenza. Il libro ha vinto diversi premi letterari in Gran Bretagna e in Francia.\n\"Jerusalem. The Biography\" (2011) ha riscosso notevole successo ed \u00e8 stato trasposto in un documentario in tre puntate sulla televisione britannica BBC Four."}
{"id": "1320014", "revid": "110157", "url": "https://it.wikipedia.org/wiki?curid=1320014", "title": "Ceux du Dehors", "text": "Ceux du Dehors \u00e8 il terzo album del gruppo progressivo belga Univers Zero pubblicato nel 1981 da Cuneiform.\nIl disco.\nL'album riprende le sonorit\u00e0 dei lavori precedenti, integrandole con le consuete sperimentazioni e divagazioni strumentali, marchio di fabbrica del gruppo.\nIl brano \"La Musique d'Erich Zann\", \u00e8 ispirato all'omonimo racconto di H.P. Lovecraft, narrante la vicenda di un violinista muto che, grazie alla propria strana, oscura, eccentrica musica, crea un tramite con un'altra dimensione, risvegliando creature antiche e sconosciute. Il pezzo \u00e8 interamente improvvisato."}
{"id": "1320015", "revid": "33689", "url": "https://it.wikipedia.org/wiki?curid=1320015", "title": "Tomonobu Itagaki", "text": "\u00c8 stato il capo programmatore del Team Ninja, casa di sviluppo interna alla Tecmo, fino al giugno 2008. Nell'ambiente dell'industria videoludica, Itagaki \u00e8 rinomato per l'aver dato vita alla serie di picchiaduro \"Dead or Alive\" e aver rilanciato la serie \"Ninja Gaiden\".\n\u00c8 noto anche per l'eccessiva schiettezza nelle critiche, finendo spesso per scontrarsi con altri autori e serie concorrenti.\nStoria.\nItagaki sostiene di aver iniziato a fare esperienza con il gioco da tavolo Mahjong, nel quale si rivel\u00f2 molto abile gi\u00e0 alle prime armi; in questa occasione avrebbe imparato a leggere nella mente delle persone, cosa che poi si riflett\u00e9 nello sviluppo dei giochi. \u00c8 sua opinione che ci siano molte occasioni di giocare nella vita, delle quali i videogiochi sono solo una piccola parte, pertanto si dovrebbero fare molte esperienze di gioco e basare su queste il game design.\nTecmo.\nItagaki cominci\u00f2 a lavorare per la Tecmo nel 1992, come programmatore grafico. Inizialmente venne chiamato a occuparsi della versione Super Nintendo del videogioco \"Tecmo Super Bowl\". Qualche anno dopo, con la fondazione del Team Ninja, cominci\u00f2 a sviluppare \"Dead or Alive\", capostipite di una nuova serie di picchiaduro che avrebbe di l\u00ec a poco contribuito a rivoluzionare il genere, anche grazie alle sue procaci protagoniste. \"Dead or Alive 2\" e \"Dead or Alive 3\" consacrarono il mito e una promettente partnership con Microsoft, con la quale Itagaki prese a dedicarsi a \"Ninja Gaiden\", un gioco d'azione per Xbox ricordato tra i migliori della sua generazione.\nNegli anni seguenti Itagaki continu\u00f2 a perfezionare la serie di \"Dead or Alive\", che giunse a \"Dead or Alive 4\", da lui considerato il suo miglior titolo, oltre a essere arricchita da due spin-off, \"Dead or Alive Xtreme Beach Volleyball\" e il suo seguito.\nNel giugno del 2008, per cause non perfettamente chiarite, Itagaki decise di dimettersi dalla Tecmo, iniziando nel contempo una causa legale contro la stessa. L'abbandono avvenne pochi giorni dopo la pubblicazione di \"Ninja Gaiden 2\" (che defin\u00ec come il suo \"canto del cigno\"). Itagaki si disse fortemente dispiaciuto per i suoi fan, ed espresse rammarico per l'essere stato costretto a lasciare Tecmo dopo tanti anni di collaborazione. Itagaki ribad\u00ec anche la gravit\u00e0 delle circostanze che lo avrebbero costretto alla difficile decisione, pare per problemi di incompatibilit\u00e0 con il Presidente Yoshimi Yasuda.\nItagaki ha sempre dichiarato di sviluppare titoli esclusivamente per la console pi\u00f9 potente sul mercato in quel momento. Infatti \"Dead or Alive 2\" apparve per Dreamcast e successivamente per PlayStation 2 e i successivi titoli, come \"Dead or Alive 3\" e \"Ninja Gaiden\", furono un'esclusiva per Xbox. Per ragioni di mercato cambi\u00f2 poi atteggiamento con \"Devil's Third\" per Wii U.\nValhalla Game Studios.\nNel 2010, Itagaki fond\u00f2 un nuovo team, Valhalla Game Studios, con cui inizi\u00f2 a sviluppare un nuovo titolo, ovvero \"Devil's Third\". Il videogioco, prodotto e pubblicato da THQ e con data di uscita fissata al 2012 per Xbox 360 e PlayStation 3, sub\u00ec vari rinvii, fino a che THQ lo abbandon\u00f2 per i problemi economici che la portarono alla chiusura. Del videogioco non si seppe pi\u00f9 nulla fino all'E3 2014, quando Nintendo annunci\u00f2 \"Devil's Third\" come esclusiva di Wii U. Devil's Third fu pubblicato nel 2015 incontrando pessime recensioni della critica e generando vendite insoddisfacenti per Nintendo .\nItagaki lasci\u00f2 la posizione di direttore alla Valhalla nel 2017, riducendola a quella di primo consigliere. Senza aver realizzato altri titoli noti, l'azienda si \u00e8 fusa completamente il 24 dicembre 2021 con la Soleil Corporation di Shiba."}
{"id": "1320020", "revid": "1442080", "url": "https://it.wikipedia.org/wiki?curid=1320020", "title": "Ralph Greenson", "text": "Durante la sua carriera ha trattato artisti famosi come Marilyn Monroe, Tony Curtis, Frank Sinatra, Vivien Leigh, e molti altri.\nHa effettuato i propri studi di medicina in Svizzera ed \u00e8 stato analizzato da Wilhelm Stekel a Vienna e da Otto Fenichel a Los Angeles. \u00c8 diventato membro dell'American Psychoanalytical Association dal 1942, e poi didatta presso il Los Angeles Institute for Psychoanalysis e direttore della Training School. \u00c8 stato docente di Clinica Psichiatrica alla University School of Medicine di Los Angeles in California.\nDal 1951 al 1953, \u00e8 stato Presidente della Los Angeles Psychoanalytical Society, e dal 1965 al 1979 \u00e8 stato responsabile del Scientific Advisory Committee, Foundation for Research in Psychoanalysis.\nOpere.\nAutore di oltre sessanta pubblicazioni su diversi aspetti della psicoanalisi, il suo ruolo di \"psicoanalista di Hollywood\" gli \u00e8 valso ammirazione, critiche e polemiche. Malgrado gli errori umani cui pu\u00f2 essere andato incontro nella propria carriera professionale, la sua opera teorica e didattica ha un avuto un ruolo importante nella formazione ad un corretto esercizio della professione di psicoanalista.\nLe opere classiche sugli elementi di tecnica psicoanalitica di Freud (i cinque brevi saggi: \"Dinamica della translazione\" (1912), \"Consigli al medico nel trattamento psicoanalitico\" (1912), \"Inizio del trattamento\" (1913), \"Ricordare, Ripetere ed elaborare\" (1914), \"Osservazioni sull'amore di traslazione\" 1915), cos\u00ec come quelle di Sharpe (\"The Technique of Psychoanalysis\", 1930), di Otto Fenichel (\"Problemi di tecnica psicoanalitica\" 1941), di Glover (\"Manuale di Psicoanalisi\", 1955), non descrivono in maniera sufficientemente particolareggiata cosa fa uno psicoanalista quando analizza un paziente.\nPer cui l'analisi delle resistenze pu\u00f2 significare una cosa per un analista ed una cosa sorprendentemente diversa per un altro analista; anche se ciascuno crede di stare analizzando una resistenza, nel modo pi\u00f9 classico. Da qui le diverse tavole rotonde ed i tentativi di uniformare la tecnica per mezzo di questionari.\nIl libro \"Tecnica e pratica psicoanalitica\" spiega in che cosa consiste il lavoro di interpretazione dello psicoanalista per avere successo terapeutico: l'autore dice che la terapia psicoanalitica \u00e8 primariamente analisi delle resistenze, dalla prima all'ultima seduta, e descrive in modo particolareggiato il setting psicoanalitico.\nIl libro \"Esplorazioni psicoanalitiche\" \u00e8 il complemento al libro di tecnica, e descrive circa la met\u00e0 dei casi clinici trattati dall'autore, fra il 1947 e il 1974. Contiene trentadue lavori scelti, dei quali circa la met\u00e0 parlano di tecnica psicoanalitica. Dalla descrizione dei casi e dal dibattito teorico, traspare anche un lucido autoritratto dell'autore. Infatti la grandezza di Greenson, uno dei massimi psicoanalisti freudiani statunitensi, consiste nel saper utilizzare le reazioni controtransferali al transfert del paziente, per osservare parti inesplorate dell'inconscio. Da qui, il titolo \"esplorazioni\" che come ci spiega l'autore vuole dire ricerca, sondaggio: \"Ho impiegato questo termine nel senso di viaggio verso nuove prospettive in una terra da poco scoperta\".\nI capitoli sono ordinati in ordine temporale; si pu\u00f2 vedere dunque la conquista e l'evoluzione della tecnica psicoanalitica da parte dell'autore. In questo senso \u00e8 da segnalare in modo particolare il capitolo 20, intitolato: \"L'uso di sequenze di sogni per scoprire errori di tecnica: uno studio clinico\".\nAccuse.\n\u00c8 accusato da Jay Margolis e Richard Buskin, nel loro libro \"L'omicidio di Marilyn Monroe: Caso Chiuso\", di essere l'esecutore materiale dell'omicidio di Marilyn Monroe."}
{"id": "1320021", "revid": "1442080", "url": "https://it.wikipedia.org/wiki?curid=1320021", "title": "Oceania Club Championship 1999", "text": "L'Oceania Club Championship 1999 si tenne a Nadi e Lautoka (Figi) nel settembre 1999.\nEra questa la seconda edizione della massima competizione calcistica continentale per club dell'Oceania.\nFinale 3\u00ba-4\u00ba posto.\nLa finale 3\u00ba-4\u00ba posto venne annullata (a causa di infortuni)."}
{"id": "1320022", "revid": "729019", "url": "https://it.wikipedia.org/wiki?curid=1320022", "title": "Plesso celiaco", "text": "Il plesso celiaco (in latino \"plexus coeliacus\"), o plesso solare (latino: \"plexus solaris\"), si trova nella parte addominale del corpo, esattamente sotto il diaframma, ventralmente al passaggio dell'aorta nel diaframma attraverso lo \"hiatus aorticus\".\nIl plesso solare \u00e8 un plesso simpatico: oltre al plesso celiaco \u00e8 composto anche dal ganglio mesenterico craniale e dal plesso renale.\nNella danza, la ballerina Isadora Duncan riteneva che il plesso solare fosse la sede di tutte le emozioni e come tale anche la fonte dei movimenti, scaturiti dall'interno e proiettati all'esterno in una danza fluida, specchio del divenire della natura stessa."}
{"id": "1320031", "revid": "767487", "url": "https://it.wikipedia.org/wiki?curid=1320031", "title": "Questa ragazza \u00e8 di tutti", "text": "Questa ragazza \u00e8 di tutti (\"This Property Is Condemned\") \u00e8 un film del 1966 diretto da Sydney Pollack. \u00c8 ispirato a un dramma di Tennessee Williams del 1946.\nTrama.\nNel pieno della grande depressione, nella cittadina di Dodson, nei dintorni di Memphis, la locanda-pensione di Hazel Starr \u00e8 il ritrovo abituale di ferrovieri e viaggiatori. Senza il sostegno del marito, andatosene anni prima, la donna, rimasta sola con le due figlie, l'adolescente Willie (narratrice della storia, in flashback) e la giovane Alva, sfrutta come richiamo per gli affari l'affascinante figlia maggiore, con l'intenzione di sistemarla con un ricco uomo di mezz'et\u00e0 in modo che tutte e tre possano abbandonare quella vita di miseria.\nI suoi piani sono sconvolti dall'arrivo di Owen Legate, che affitta una stanza presso di loro per qualche giorno, e del quale Alva si innamora, perch\u00e9 per lei lo straniero rappresenta quel mondo fantastico che finora ha solo potuto immaginare, il sogno della grande citt\u00e0, New Orleans. Lui ne respinge fermamente le attenzioni, perch\u00e9 non gli piacciono i modi aggressivamente seduttivi della ragazza (crede che lei non si limiti a flirtare con gli avventori della locanda, ma conceda loro anche il proprio corpo) e perch\u00e9 sa di non poter stringere legami con gli abitanti del luogo, a causa del suo incarico: \u00e8 stato inviato dalle ferrovie per operare un massiccio piano di licenziamenti, che potrebbe significare la rovina per l'intera Dodson, che sopravvive solo grazie alla presenza di uno scalo ferroviario.\nLa rivelazione del vero motivo della presenza di Owen in citt\u00e0 causa la violenta reazione dei ferrovieri, un gruppo dei quali arriva a picchiarlo. Alva, dopo un'iniziale reazione negativa per solidariet\u00e0 verso le persone con cui \u00e8 vissuta, lascia prevalere l'attrazione per lui, il quale infine cede al suo fascino e ne ricambia i sentimenti.\nOwen vorrebbe portare con s\u00e9 Alva a New Orleans ma, alla vigilia della partenza, si convince, a torto, che lei abbia preferito il legame con un ricco pensionante organizzatole dalla madre e l'abbandona, deluso. Alva, con il cuore spezzato, si ubriaca e per spregio nei confronti della madre che ha rovinato le sue possibilit\u00e0 di iniziare una nuova vita ne sposa l'amante, J.J. Nichols, che ha sempre desiderato la figlia pi\u00f9 della madre. Ma durante la prima notte di nozze lo deruba e scappa a New Orleans, dove incontra Owen con il quale inizia una felice convivenza.\nMa l'idillio \u00e8 destinato ad essere di breve durata. Attraverso una lettera che Alva ha spedito a Willie per invitarla a raggiungerli e vivere con loro, Hazel riesce a trovarli e, scoperto che non sono disposti a cedere alle sue richieste, rivela ad Owen che Alva si \u00e8 sposata. La ragazza, disperata, fugge sotto la pioggia. Si ammaler\u00e0 fino a morirne.\nTitolo.\nIl titolo originale significa \"Questo edificio \u00e8 pericolante\" e si riferisce tanto alla locanda-pensione Starr, ormai abbandonata, quanto alla protagonista Alva, nevrotica, disperata sognatrice, dal precario equilibrio psichico, divisa fra una favolosa vita immaginaria (rappresentata dal vagone abbandonato Miss Alva, decorato per lei dal padre) e una degradata realt\u00e0 quotidiana (rappresentata dalla pensione), destinata alla sconfitta.\nIspirazione e influenze.\nL'atto unico di Tennessee Williams, \"This Property Is Condemned\" (o \"Forbidden\"), si limitava a mettere in scena l'adolescente Willie che, camminando lungo un binario morto, raccontava la tragica storia della sorella maggiore ad un coetaneo incontrato per caso. Nella trasposizione cinematografica questa diventa invece solo la cornice narrativa di un lungo, unico flashback, molto pi\u00f9 dettagliato (in Williams, erano assenti le allusioni alla Depressione e la storia d'amore era solo tratteggiata) che diventa una sorta di \"nuovo\" testo williamsiano, ispirato ai suoi temi e al suo stile.\nPrima che vi lavorassero Coe, Coppola e Summer, alla sceneggiatura avevano messo mano in precedenza parecchie persone. Il film era stato originariamente pensato per John Huston e la protagonista avrebbe dovuto essere Elizabeth Taylor.\nCon questo suo primo film personale, dopo il poco sentito esordio \"La vita corre sul filo\" (1965), Pollack rende omaggio a Elia Kazan, che considera \u00abil pi\u00f9 grande regista americano\u00bb, soprattutto al suo cinema di origine teatrale, facendo un film \"alla Kazan\" senza ricercare la ricostruzione filologica, ma con spirito nuovo. In particolare, il film ha pi\u00f9 di un punto in comune con \"Splendore nell'erba\", a partire dall'attrice protagonista (anche se il ruolo fu offerto inizialmente a Elizabeth Taylor). La sequenza del pestaggio di Owen ricorda invece il finale di \"La dolce ala della giovinezza\" (1962) di Richard Brooks.\nEstetica e stile.\nIl film presenta una particolare cura nella fotografia ed una notevole attenzione nell'uso del colore, tanto vivo quanto ammorbidito dalla patina del passato, smorzato attraverso la rinuncia all'uso di luci artificiali, le riprese regolarmente in controluce, che fanno apparire i personaggi in un tono color pastello su uno sfondo sempre chiaro, ed una serie di espedienti artigianali ma efficaci (furono bruciati fuori campo degli pneumatici per dare al cielo una tonalit\u00e0 grigia, alberi e erba furono trattati per avere un color verde sporco, le pietre bianche dei binari furono dipinte di nero). Sia il Dizionario Mereghetti che il Dizionario Morandini sottolineano il lavoro del direttore della fotografia James Wong Howe.\nAccoglienza.\nAll'epoca il film non fu particolarmente apprezzato e valse solo una nomination ai Golden Globe per Natalie Wood, che aveva fortemente voluto un film nel quale poter esprimere a pieno le proprie doti drammatiche.\nIl Dizionario Mereghetti gli attribuisce un giudizio di due e mezzo su quattro, il Dizionario Morandini di tre su cinque. Il regista Gianni Amelio lo considera uno dei film migliori di Sydney Pollack, \u00abuna ballata malinconica narrata con finezza e pudore\u00bb."}
{"id": "1320037", "revid": "47767", "url": "https://it.wikipedia.org/wiki?curid=1320037", "title": "Nera Montoro", "text": "Nera Montoro \u00e8 una frazione del comune di Narni, in provincia di Terni.\nIl paese si articola in tre parti separate, a 115 , che totalizzano 422 abitanti (dati Istat, 2001). Dalla fine del 1900 un nuovo villaggio \u00e8 nato a nord, tanto che il primigenio nucleo svolge la funzione di centro storico.\nStoria.\nL'abitato di Nera Montoro nacque agli inizi degli anni '30 del XX secolo come villaggio aziendale per i dipendenti dello stabilimento elettrochimico della Terni Industrie Chimiche. La logica era quella di creare una unit\u00e0 lontana dalla citt\u00e0, in cui l'operaio (normalmente di estrazione agricola) avesse a disposizione un orto per integrare i propri redditi e potesse vivere in un ambiente salubre. Ne nacque una esperienza di citt\u00e0-giardino, rimasta sostanzialmente intatta.\nIl paese venne finito di costruire nel 1931 e nel 1937 vi venne aggiunta la chiesa; dopo la II guerra mondiale venne parzialmente ricostruito.\nEconomia e manifestazioni.\nIl paese nasce esclusivamente come quartiere ove alloggiano gli operai della allora \"Terni - Societ\u00e0 per l'Industria e l'Elettricit\u00e0\". Lo stabilimento, aperto nel 1915, originariamente produceva clorato di sodio ed ammoniaca sintetica, ed ora di esso rimangono solo alcuni capannoni di buon valore archeologico-industriale .\nNel 2006 l'azienda \u00e8 stata rilevata dalla norvegese Yara e sono nati dei timori riguardo alla possibilit\u00e0 di un ridimensionamento dello stabilimento, con conseguente ricaduta sull'occupazione locale .\nSempre nel 1915, venne anche realizzata una centrale elettrica, sulla sponda sinistra del Nera. L'impianto originario, realizzato in pietra, \u00e8 stato ristrutturato pi\u00f9 volte; essa \u00e8 alimentata da due prese, una localizzata a Stifone e l'altra a Recentino .\nNegli anni '70, gran parte degli stabilimenti chimici passa sotto la propriet\u00e0 di Enichem.\nNella zona si trova anche una moderna centrale a cogenerazione (turbogas) che produce circa 50 MW di potenza elettrica .\nInfine, da rilevare la presenza dell'unico stabilimento nazionale della Alcantara S.p.A., che produce l'omonimo materiale sintetico, molto usato nell'arredamento e nella tappezzeria.\nPresente anche uno stabilimento della Bayer, che produce fogli in materiale plastico Makrolon.\nA met\u00e0 giugno vi si svolge la \"Sagra dei fiori di zucca\"."}
{"id": "1320053", "revid": "2074952", "url": "https://it.wikipedia.org/wiki?curid=1320053", "title": "Bill Bradley", "text": "Da sportivo si \u00e8 aggiudicato due titoli NBA, un'Eurolega e una medaglia d'oro olimpica.\nDa politico \u00e8 stato senatore dal 1979 al 1997 e ha partecipato alla corsa alla \"nomination\" democratica per la carica di candidato ufficiale alla presidenza degli USA nel 2000.\nCarriera sportiva.\nNato a Crystal City, nel Missouri, inizi\u00f2 a giocare a basket nella scuola superiore della sua citt\u00e0. Forte di 3.068 punti segnati in tutta la sua carriera scolastica, dopo il diploma ricevette 75 offerte di borse di studio da altrettante universit\u00e0. Bradley scelse quella di Princeton (New Jersey), sebbene i \"college\" della \"Ivy League\" non potessero offrire borse per meriti sportivi.\nGli anni universitari.\nGuardia/ala mancina, dotato di un campo visivo periferico fuori dal comune (\u00e8 in grado di coprire in orizzontale 192 gradi laddove la media della popolazione si attesta sui 180, e 72 gradi in verticale a fronte di una media di 47: in altri termini quando giocava era in grado di guardare alle sue spalle e inquadrare il canestro anche con gli occhi al suolo), Bradley guid\u00f2 le Tigri, la squadra universitaria, a tre vittorie consecutive nel campionato dell'Ivy League: da matricola registr\u00f2 un record - tuttora imbattuto a livello sia universitario che professionistico - di 57 tiri liberi realizzati consecutivamente.\nNel suo secondo anno a Princeton totalizz\u00f2 una media di 27,3 punti a partita, con 12,2 rimbalzi di media e 89,3% sui tiri liberi. Tra le sue imprese di rilievo vi furono la prodezza, inutile, contro l'Universit\u00e0 del Michigan, 40 punti in una sconfitta 78-80, e soprattutto 58 punti in una vittoria contro Wichita State University, nel campionato NCAA. Complessivamente, nel suo periodo a Princeton Bradley segn\u00f2 2.503 punti in 83 incontri (media 30,2 a gara) e divenne campione olimpico (1964) da capitano della nazionale USA di basket alle Olimpiadi di Tokyo. A livello individuale, fu designato nel 1965 come miglior cestista universitario degli Stati Uniti. Dopo la laurea con lode, a Bradley fu offerta una borsa di studio presso il Worcester College di Oxford.\nL'esperienza italiana.\nPassato professionista, fu ingaggiato dalla Simmenthal Milano, all'epoca campione d'Italia: grazie anche al determinante contributo del cestista statunitense, la squadra giunse alla finale di Coppa dei Campioni nel 1966 (a Bologna) contro lo Slavia Praga, vincendola e laureandosi campione continentale.\nNBA.\nTorn\u00f2 quindi negli Stati Uniti al termine della stagione, per giocare nella NBA nelle file dei New York Knicks. Dopo un avvio difficile, gi\u00e0 dal secondo anno a New York Bradley ebbe modo di mettersi in mostra. Avanzato dal ruolo di guardia a quello pi\u00f9 congeniale di ala, nel 1970 guid\u00f2 gli Knicks alla vittoria del loro primo titolo NBA, bissato poi nel 1973. In tale stagione Bradley fu anche selezionato nella rappresentativa All-Star. Alla fine della stagione 1976-77 annunci\u00f2 il suo ritiro e l'anno successivo entr\u00f2 nella Basketball Hall of Fame. Nel 1984 gli Knicks ritirarono in suo onore la maglia numero 24.\nI numeri di Bradley tra i professionisti non furono cos\u00ec notevoli come tra gli universitari, sebbene di tutto rispetto: 9.217 punti su 743 incontri (media 12,4) con un miglior primato stagionale di 16,1. Durante i suoi anni alla NBA Bill Bradley spese la sua fama per richiamare l'attenzione su problemi sociali e politici, incontrando giornalisti, pubblici funzionari, accademici, uomini d'affari e attivisti politici. Lavor\u00f2 anche per il direttore dell'ufficio delle pari opportunit\u00e0 economiche di Washington e scrisse nel 1976 un libro che raccontava della sua esperienza in NBA.\nCarriera politica.\nBradley, che nutriva ambizioni politiche fin da quando era ancora un giocatore professionista, nel 1978 decise di candidarsi a un posto al Senato per il New Jersey, lasciato libero dal quattro volte eletto Repubblicano Clifford Case, che non pot\u00e9 difendere il seggio in quanto sconfitto nelle primarie dal compagno di partito Jeff Bell. Bradley, che si candid\u00f2 per i Democratici, sconfisse Bell con il 55% dei voti e guadagn\u00f2 il seggio al Senato, in cui si insedi\u00f2 nel 1979.\nAl Senato Bradley si distinse per la sua tendenza a tenersi defilato rispetto agli scontri tra i due schieramenti politici, e divenendo noto soprattutto per la sua specializzazione in disegni di legge su materie assai complesse: il pi\u00f9 noto di essi fu la riforma delle tasse del 1986, che riduceva le aliquote a due, al 15% e al 28%, e abrogava diverse deduzioni fiscali. Sebbene sostenitore di politiche e riforme sociali di sinistra, cionondimeno in qualche occasione venne meno alla disciplina di partito per sostenere il presidente Reagan (ad esempio, sulla questione dei Contras in Nicaragua).\nLeggi proposte da Bradley pi\u00f9 in sintonia con la sua visione politica e successivamente approvate furono, tra le altre, la riforma dell'istituto di tutela dei minori, politiche sanitarie per i bambini affetti da malattie del piombo, leggi di riduzione del deficit di bilancio.\nRiconfermato nel 1984, Bradley rischi\u00f2 la perdita del seggio nel 1990 a seguito di una controversia sull'aumento delle tasse nello Stato del New Jersey, su cui il rifiuto di prendere posizione gli fece perdere una grossa percentuale di consenso, comunque non abbastanza da impedirgli la vittoria di strettissimo margine. Quello fu l'ultimo mandato, perch\u00e9 nel 1996 non si ricandid\u00f2, dichiarando, al momento dell'annuncio dell'abbandono del seggio senatoriale, \u00absfasciata\u00bb la politica americana.\nNel 2000 Bradley decise di correre alle elezioni primarie per la scelta del candidato Democratico per la Casa Bianca; il suo concorrente, all'epoca vicepresidente e patrocinato da Bill Clinton, era Al Gore. Bradley punt\u00f2 su alcuni temi cari alla sinistra Democratica, quali il controllo sulla vendita delle armi da fuoco, il sistema sanitario nazionale aperto a tutti e la riforma finanziaria. La paternit\u00e0 della citata legge fiscale del 1986 fu usata da Bradley come testimonianza del fatto che fosse possibile abbassare le tasse, anche nell'eventualit\u00e0 di estensione dei benefici sanitari a tutta la popolazione.\nSul piano dell'istruzione scolastica, Bradley propose lo stanziamento di 2 miliardi di dollari in titoli da assegnare ogni anno a ogni Stato, e si impegn\u00f2 a portare 60.000 nuovi insegnanti nella scuola pubblica attraverso l'offerta di borse di studio a tutti coloro che, al momento di iscriversi all'Universit\u00e0, si impegnassero a intraprendere la carriera didattica dopo la laurea. Per quanto riguarda il lavoro e previdenza sociale, altres\u00ec, Bradley propose il salario minimo, il sostegno ai genitori singoli e alle minorenni incinte. Nonostante il supporto di alcuni senatori, deputati e intellettuali di rilievo, la macchina organizzativa a disposizione di Al Gore fin\u00ec per avere la meglio e il vicepresidente in carica divenne il candidato ufficiale alla Casa Bianca.\nAttualmente Bradley \u00e8 fuori dalla politica, e lavora come direttore esecutivo della Allen &amp; Company dopo essere stato, dal 2001 al 2004, revisore esterno per il ramo non-profit della McKinsey; ha ricevuto una laurea \"honoris causa\" in diritto civile dall'Universit\u00e0 di Oxford per essere stato \"\u00abUn atleta eccezionale, una colonna del Senato e un assertore della causa dei deboli\u00bb\". Voci di un suo possibile secondo tentativo di candidatura alle presidenziali del 2004 furono da lui stesso smentite: in tale frangente si limit\u00f2 a esprimere il suo sostegno per il Democratico Howard Dean, e gi\u00e0 nel 2002 aveva rifiutato la candidatura al seggio senatoriale del New Jersey da lui stesso lasciato libero sei anni prima.\nPi\u00f9 recentemente, in occasione delle primarie del partito Democratico per designare il candidato alle elezioni presidenziali statunitensi del 2008, Bradley ha annunciato il suo appoggio a Barack Obama."}
{"id": "1320059", "revid": "729019", "url": "https://it.wikipedia.org/wiki?curid=1320059", "title": "Componenda", "text": "I Componenda sono accordi o transazioni informali finalizzati a risolvere un contenzioso tra le parti, una sorta di accordo stragiudiziale losco, non legale e non riconosciuto dall'ordinamento giuridico. \nSecondo Andrea Camilleri erano in uso in Sicilia. "}
{"id": "1320062", "revid": "834", "url": "https://it.wikipedia.org/wiki?curid=1320062", "title": "Fool for love", "text": ""}
{"id": "1320065", "revid": "254059", "url": "https://it.wikipedia.org/wiki?curid=1320065", "title": "Palazzo Gualterio", "text": "Palazzo Gualterio, occupa l'angolo opposto alla Torre del Moro di Orvieto, tra via de' Gualtieri, piazza Filippo Antonio Gualterio, via del Duomo e corso Cavour.\nL'antica famiglia Gualterio ristruttur\u00f2 il palazzo secondo un progetto iniziale del Sangallo. In seguito, come scrive Giorgio Vasari, Simone Mosca si occup\u00f2 della \u00abpianta e [del]la facciata della casa di Messer Raffaello Gualterio, padre del vescovo di Viterbo Sebastiano Gualterio, e di Messer Felice, ambi gentiluomini e signori onorati e virtuosissimi\u00bb. Il palazzo fu decorato con stucchi ed affreschi.\nFilippo Antonio Gualterio fu l'ultimo della famiglia ad abitarvi. Il palazzo pass\u00f2 successivamente al Banco di Roma, mentre gli oggetti d'arte furono trasferiti nel museo civico e nelle sale del palazzo Comunale, dove tutt'oggi sono conservati."}
{"id": "1320068", "revid": "2138421", "url": "https://it.wikipedia.org/wiki?curid=1320068", "title": "Fabryczna", "text": "Fabryczna \u00e8 uno dei cinque quartieri amministrativi della citt\u00e0 di Breslavia, in Polonia. Fabryczna (tradotto in italiano \"industriale\") \u00e8 localizzato nella parte ovest della citt\u00e0, a sud del fiume Oder. Il quartiere \u00e8 il pi\u00f9 esteso di Breslavia ed \u00e8 sede dei maggiori centri industriali della citt\u00e0.\nL'inondazione del 1997.\nLa parte nord di Fabryczna fu severamente danneggiata nel 1997, e specialmente il distretto di Kozan\u00f3w. Quest'ultimo quartiere rimase inondato per due settimane. I militari, visto le circostanze degli abitanti del luogo, decisero di aiutarli fornendo loro cibo e medicine. La cosa strana \u00e8 che il fiume Oder, il pi\u00f9 grande fiume che attraversa Breslavia, non \u00e8 la causa principale dell'inondazione. Il quartiere si \u00e8 allagato per colpa di un piccolo canale, affluente dell'Oder, che \u00e8 straripato nella zona di Kozan\u00f3w, esso \u00e8 chiamato Bystrzyca."}
{"id": "1320079", "revid": "86599", "url": "https://it.wikipedia.org/wiki?curid=1320079", "title": "Kunstmuseum Bern", "text": "Il Kunstmuseum (in italiano: museo dell'arte) \u00e8 un museo d'arte antica, arte moderna ed arte contemporanea, e si trova in \"Hodlerstrasse\" 8-12 a Berna in Svizzera.\nStoria.\nIl nucleo iniziale della collezione \u00e8 composto da una dozzina di quadri che furono acquistati nel 1821 dal canton Berna. Attualmente le parti pi\u00f9 importanti del museo sono il Trecento italiano (es. Duccio di Buoninsegna), l'arte bernese dal XV al XIX secolo (Niklaus Manuel, Albert Anker, Ferdinand Hodler), l'arte francese da Eug\u00e8ne Delacroix e Gustave Courbet fino a Salvador Dal\u00ed ed Andr\u00e9 Masson, l'espressionismo tedesco (es. Ernst Ludwig Kirchner) e le nuove tendenze artistiche fino ai giorni d'oggi.\nNel \"Kunstmuseum\" di Berna si trova la donazione di Adolf W\u00f6lfli. Un'altra donazione, le opere di Paul Klee, \u00e8 stata spostata al \"Zentrum Paul Klee\" che \u00e8 stato aperto il 20 giugno 2005.\nNel museo sono presenti opere di:"}
{"id": "1320080", "revid": "35707", "url": "https://it.wikipedia.org/wiki?curid=1320080", "title": "Sud Side Story", "text": ""}
{"id": "1320082", "revid": "2138421", "url": "https://it.wikipedia.org/wiki?curid=1320082", "title": "Krzyki", "text": "Krzyki \u00e8 uno dei cinque quartieri amministrativi della citt\u00e0 di Breslavia, in Polonia. Krzyki \u00e8 situato nel sud della citt\u00e0."}
{"id": "1320085", "revid": "1305772", "url": "https://it.wikipedia.org/wiki?curid=1320085", "title": "Expo 1988", "text": "L'Esposizione specializzata del 1988 si svolse a Brisbane (Australia) col tema \"Leisure in the age of technology\" (il divertimento nell'era della tecnologia). Dal 30 aprile al 30 ottobre 1988. 36 Paesi esposero nei propri padiglioni sparsi su una superficie di 40 ettari. L'esposizione fu visitata da circa 18,5 milioni di persone e cost\u00f2 all'organizzazione circa 625 milioni di dollari australiani.\nL'Expo nacque anche con l'intento di celebrare il bicentenario dell'insediamento europeo in Australia (1788-1988).\nTema.\nIl tema della Expo fu \"Il divertimento nell'era della tecnologia\"; ai partecipanti venne richiesto di sviluppare i propri padiglioni secondo i sottotemi:\nSito.\nIl sito di 40 ettari che ospit\u00f2 la Expo era posizionato sulla riva sud del fiume Brisbane, in una zona dismessa un tempo dedicata a scalo ferroviario, industria, residenze e parcheggi.\nPartecipanti.\nLa Expo 1988 di Brisbane vide la partecipazione di 36 Paesi, 14 governi regionali, due organizzazioni internazionali (Organizzazione delle Nazioni Unite e Comunit\u00e0 Europea) e 48 aziende (quali IBM, Qantas, Fujitsu, ecc.)\nVisitatori.\nGli organizzatori dell'evento avevano calcolato che per una completa riuscita dell'evento Expo, i visitatori dell'esposizione avrebbero dovuto essere 7.8 milioni, con una media di 42.000 visitatori al giorno. Sebbene il giorno dell'inaugurazione entrarono nel recinto dell'Expo solo 77.260 persone, al tredicesimo giorno di esposizione si raggiunse gi\u00e0 il milionesimo visitatore. Nel penultimo giorno di apertura della Expo si raggiunse la cifra record di 182.762 visitatori, circa un quinto della popolazione di Brisbane, mentre nella giornata di chiusura visitarono il sito della Expo pi\u00f9 di 91.000 persone.\nA conclusione dell'Expo si calcolarono un totale di 18.574.476 visitatori (16.465.000 escludendo staff e VIP), pi\u00f9 del totale della popolazione australiana del tempo. Di questi:\nSelezione della citt\u00e0 organizzatrice.\nIl BIE assegn\u00f2 la Expo'88 a Brisbane il 5 dicembre 1983."}
{"id": "1320090", "revid": "155613", "url": "https://it.wikipedia.org/wiki?curid=1320090", "title": "Palazzi di Livorno", "text": "Lista dei principali palazzi di Livorno.\nStoria.\nLa fondazione della citt\u00e0 medicea non coincise con la costruzione di importanti palazzi aristocratici, che invece trovavano sede nella vicina Pisa; le strutture livornesi erano caratterizzate da una maggiore ricerca di funzionalit\u00e0, sia nella ripartizione degli ambienti, che nella scelta dei materiali da costruzione.\nEsempi di questa concezione sono i pi\u00f9 antichi edifici giunti sino ai giorni nostri, tra i quali possiamo ricordare il Palazzo Mediceo (XVI secolo) e quello della Palazzo della Dogana (1648), piuttosto spogli di elementi decorativi, ma che contribuiscono a definire un quadro d'insieme assai ricco ed interessante: infatti, \u00e8 stato osservato che Livorno probabilmente costituisce il primo esempio in Italia di \"architettura diffusa\".\nPer tutto il Seicento ed il Settecento furono innalzati analoghi edifici; la presenza di un apparato decorativo pi\u00f9 sofisticato era molto raro, tanto che veniva a caratterizzare immediatamente il nome dell'edificio: un esempio ben conservato \u00e8 da ricercare nel Palazzo delle Colonne di marmo, attribuito, non senza incertezze, a Giovan Battista Foggini, uno dei pi\u00f9 importanti architetti toscani dell'epoca.\nNell'Ottocento il palazzo di citt\u00e0 assunse maggiore importanza: la borghesia livornese, nel quadro del grande sviluppo urbanistico della citt\u00e0, contribu\u00ec alla costruzione di raffinati edifici quali il Palazzo de Larderel, frutto di una progressiva trasformazione di una serie di edifici minori, nei quali trovavano posto anche le attivit\u00e0 industriali della famiglia.\nInvece, la prima parte del Novecento fu incentrata attorno agli sventramenti attuati nel centro cittadino, che favorirono la formazione di episodi in netto contrasto tra loro: al razionalismo del Palazzo del Governo si contrappose ad esempio l'eclettismo delle nuove costruzione poste dietro il Duomo, lungo la via Cairoli.\nLa seconda parte del medesimo secolo \u00e8 invece caratterizzata dalla ricostruzione della citt\u00e0 a seguito dei bombardamenti dell'ultimo conflitto mondiale; l'emblema della ricostruzione \u00e8 da ricercare nelle controverse vicende di Palazzo Grande (il cosiddetto \"Nobile interrompimento\"), che, malgrado alcune soluzioni architettoniche all'avanguardia, port\u00f2 alla cancellazione di piazza Grande."}
{"id": "1320092", "revid": "767487", "url": "https://it.wikipedia.org/wiki?curid=1320092", "title": "Primeira Divis\u00e3o 1979-1980", "text": "La Primeira Divis\u00e3o 1979-1980 \u00e8 stata la 42\u00aa edizione della massima serie del campionato portoghese di calcio e si \u00e8 conclusa con la vittoria dello Sporting Clube de Portugal, al suo quindicesimo titolo.\nCapocannoniere del torneo \u00e8 stato Rui Jord\u00e3o (Sporting CP) con 31 reti."}
{"id": "1320099", "revid": "94902", "url": "https://it.wikipedia.org/wiki?curid=1320099", "title": "Coalizione dei volenterosi", "text": ""}
{"id": "1320100", "revid": "10791886", "url": "https://it.wikipedia.org/wiki?curid=1320100", "title": "Luigi Sabani", "text": ""}
{"id": "1320103", "revid": "767487", "url": "https://it.wikipedia.org/wiki?curid=1320103", "title": "Primeira Divis\u00e3o 1980-1981", "text": "La Primeira Divis\u00e3o 1980-1981 \u00e8 stata la 43\u00aa edizione della massima serie del campionato portoghese di calcio e si \u00e8 conclusa con la vittoria del , al suo ventiquattresimo titolo.\nCapocannoniere del torneo \u00e8 stato Nen\u00e9 () con 20 reti."}
{"id": "1320106", "revid": "2138421", "url": "https://it.wikipedia.org/wiki?curid=1320106", "title": "Psie Pole", "text": "Psie Pole \u00e8 uno dei cinque quartieri amministrativi della citt\u00e0 di Breslavia, in Polonia. Insieme a \u015ar\u00f3dmie\u015bcie, si trova a nord del fiume Oder, il fiume pi\u00f9 grande che attraversa la citt\u00e0. Il quartiere \u00e8 il secondo della citt\u00e0 per estensione. A Psie Pole iniziano importanti vie urbane che collegano Breslavia a Varsavia, la capitale della Polonia, e a \u0141\u00f3d\u017a, oltre che ad altri centri della Polonia centrale.\nNel 1109 a Psie Pole si combatt\u00e9 la famosa battaglia fra tedeschi e polacchi chiamata Battaglia di Hundsfeld. Il nome di Psie Pole significa \"campo di cani\". La storia narrata da Vincenzo Kad\u0142ubek vuole che, dopo la battaglia, la zona fosse piena di cadaveri. I cani presenti divorarano le carcasse umane e, si dice, impazzirono. Proprio per questo motivo Psie Pole rimase disabitato per diverso tempo."}
{"id": "1320109", "revid": "102775564", "url": "https://it.wikipedia.org/wiki?curid=1320109", "title": "Pinakothek der Moderne", "text": "La Pinakothek der Moderne \u00e8 il pi\u00f9 grande museo d'arte moderna e contemporanea internazionale, disegni e grafica, architettura e design in Germania. Costruito da Stephan Braunfels nel 2002 e si trova in Barer Str. 40 a Monaco di Baviera nel quartiere di Maxvorstadt nel Kunstareal."}
{"id": "1320111", "revid": "767487", "url": "https://it.wikipedia.org/wiki?curid=1320111", "title": "Am I Blood", "text": "Gli Am I Blood sono una band thrash metal finlandese nata nel 1992 con il nome di \"St. Mucus\" a Helsinki, e con all'attivo cinque album registrati in studio e un EP."}
{"id": "1320113", "revid": "729019", "url": "https://it.wikipedia.org/wiki?curid=1320113", "title": "Stazione di Ventimiglia", "text": "La stazione di Ventimiglia \u00e8 una stazione internazionale di diramazione a cui fanno capo quattro linee ferroviarie: la Marsiglia-Ventimiglia, a doppio binario, la Ventimiglia-Genova, parzialmente a doppio binario, la Cuneo-Ventimiglia, a semplice binario, e la linea merci a semplice binario che la collega con la stazione di smistamento internazionale Ventimiglia Parco Roja.\nStoria.\nLa stazione fu inaugurata alla fine del 1871 e successivamente dichiarata \"internazionale\" nel 1882, con l'edificazione di un nuovo fabbricato viaggiatori, dalla caratteristica tettoia in ferro sovrastante i binari, completata nel 1883.\nNel 1929 la tettoia venne demolita e sostituita da pensiline in ferro; contemporaneamente venne costruito il sottopassaggio.\nIl fabbricato viaggiatori originario fu in seguito soppiantato dall'attuale edificio, opera dell'architetto Roberto Narducci (gi\u00e0 progettista di altre stazioni italiane), che rispecchia, come altri edifici pubblici di Ventimiglia (in particolare il municipio e la palestra), le linee tipiche dell'architettura razionalista.\nDal 1901 nella vicina via Cavour cominciarono a transitare le corse della tranvia Ventimiglia-Bordighera, soppressa nel 1936 e sostituita dall'attuale filovia.\nStrutture e impianti.\nLa stazione comprende sette binari passanti destinati al servizio viaggiatori, muniti di marciapiede e sottopassaggio. Inoltre vi sono numerosi binari tronchi destinati al ricovero e alla pulizia delle carrozze in sosta. La stazione \u00e8 dotata anche di una rimessa locomotive.\nEssendo una stazione di frontiera (si trova a circa 9\u00a0km dal confine con la Francia), il traffico passeggeri si mantiene su ottimi livelli, in quanto nello scalo avviene l'interscambio tra le ferrovie italiane e quelle francesi: da qui infatti partono treni destinati a diverse zone sia dell'Italia che della Francia.\nLa stazione di Ventimiglia costituisce il punto di raccordo tra la linea ferroviaria francese che la collega con Marsiglia, elettrificata in corrente alternata monofase a , e la linea italiana che la collega con Genova, elettrificata in corrente continua a . Per evitare le complicazioni dovute all'incompatibilit\u00e0 dei sistemi di trazione, le due amministrazioni ferroviarie hanno concordato di alimentare permanentemente il piazzale di Ventimiglia con il sistema a corrente continua (CC) a , adottato su altre linee ferroviarie della Francia, di utilizzare materiale rotabile elettrico SNCF in grado di funzionare sia a 25 kV 50 Hz che a 1,5 kV CC per i treni francesi che prestano servizio a Ventimiglia e di far operare i rotabili elettrici italiani, funzionanti a 3 kV CC, a tensione e potenza dimezzate all'interno dello scalo.\nServizi.\nLa stazione, che a fini commerciali RFI classifica nella categoria \"gold\", dispone di:"}
{"id": "1320114", "revid": "92723", "url": "https://it.wikipedia.org/wiki?curid=1320114", "title": "Enrico Gras", "text": "Biografia.\nEnrico Gras era penultimo di sei figli: il padre Stefano era un avvocato appartenente ad una famiglia nobile decaduta, la madre Regina Costa veniva da una famiglia di armatori. Nel 1923 la madre mor\u00ec, e il padre dovette partire per l'Argentina come dirigente della compagnia della famiglia Costa a Buenos Aires. I ragazzi vennero in breve tempo divisi tra i nonni; dopo qualche tempo trascorso ancora a Genova, Gras and\u00f2 cos\u00ec a vivere presso la nonna paterna a Milano, dove fece i suoi studi al Collegio San Carlo, nel quale era compagno di studi del fratello di Comencini. Come famiglia erano amici dei Risi e frequentava dei gruppi cinematografici milanesi e la Cineteca Italiana. Successivamente sempre a Milano, finito il liceo si iscrisse alla Facolt\u00e0 di Ingegneria del Politecnico.\nIl suo primo lavoro fu per\u00f2 un brevissimo cortometraggio di animazione intitolato \"Il Giuseppe\" (1938) e venne presentato ai Littoriali. Il film and\u00f2 perso in un'aggressione nei pressi del Pantheon da un gruppo di teppisti che rubarono i loro cappotti con l'unica copia del film. Nel 1938 a Roma, con l'amico Luciano Emmer, Gras fond\u00f2 una piccola casa di produzione che realizz\u00f2 vari documentari negli anni della seconda guerra mondiale; questi lavori avevano come oggetto delle opere d'arte, presentate al pubblico con un uso particolare del montaggio e della musica.\nGras venne chiamato al servizio militare e una volta arruolato venne inviato come ufficiale dell'Esercito Italiano a Rodi in Grecia. Il regista venne fatto prigioniero dai tedeschi e deportato nel campo di concentramento di Dachau dove rimase fino al maggio del \u201845 quando fu liberato dalle truppe americane. Al ritorno dalla guerra nell'agosto del '45 scopr\u00ec che Emmer era riuscito ad evitare il servizio militare emigrando in Svizzera e che si era prodigato per far conoscere quei loro film. Emmer aveva conosciuto Henri Langlois e nell'immediato dopoguerra si recava spesso a Parigi, dove i loro documentari d'arte suscitarono gli entusiasmi di molti intellettuali.\nI due riprendono quindi nel dopoguerra la loro attivit\u00e0 documentaristica, e per \"La leggenda di Sant'Orsola\" e \"Romantici a Venezia\" Jean Cocteau chiese di poter scrivere il testo da accompagnare alle immagini. In questi anni la sorella minore di Gras, Laura, dimostr\u00f2 interesse per il cinema e per il lavoro del fratello e collabora con lui nella lavorazione di alcuni film tra cui \"Inquietudine\" diretto da Vittorio Carpignano. Nel 1947, Gras abbandona Emmer e l'Italia per recarsi in Argentina, dove gi\u00e0 si trovano altri familiari. Gras and\u00f2 in Argentina per occuparsi degli affari paterni e poi l\u00ec trov\u00f2 delle occasioni di lavoro migliori costruendosi una famiglia, ma forse vi fu qualche screzio tra i due, che avevano un carattere profondamente diverso e differenti ambizioni.\nNel 1947 Gras si trasfer\u00ec quindi in Sudamerica, dove rimase per anni; nel 1950 diresse \"Pupila al viento\", con il testo di Rafael Alberti. All'epoca, \"Pupila al viento\", fu definito come un documental po\u00e9tico e successivamente ne deriv\u00f2 il termine di cinepoema per indicare il genere; Alberti riprese gran parte del testo del libro \"Poemas de Puntas del Este\" del '61 sotto il titolo di \"Pupila al viento. Palabras sincr\u00f3nicas para un film, de Enrico Gras sobre Punta del Este\".\nNel 1952 Gras incontra Mario Craveri che conosceva gi\u00e0 precedentemente; il produttore Leonardo Bonzi dopo \"Magia Verde\" aveva in programma un altro film e fu per questo incontro che Bonzi e il direttore della fotografia Craveri chiesero a Gras di curare la regia di un nuovo documentario. Gras accett\u00f2 e diresse al loro fianco \"Continente perduto\" del 1954 e torn\u00f2 quindi a stabilirsi in Italia insieme alla moglie e alla figlia di due anni.\nNel maggio del 1955 il film fu presentato a Cannes, dove venne proiettato nell'ultima serata del festival e si vide attribuire il premio speciale della giuria. Per il regista del film, ne deriv\u00f2 un successo di pubblico internazionale, e se in Italia il film ottenne buoni incassi ma non memorabili, in altre nazioni raggiunse alti risultati di botteghino. Dopo il \"Continente perduto\", furono messi al lavoro dalla Lux per realizzare nel 1956 \"L\u2019impero del sole\" completamente girato in Per\u00f9, che venne presentato alla Mostra del cinema di Venezia nel 1956 e valse a Craveri il Nastro d\u2019Argento per la miglior fotografia.\nDopo \"L'impero del sole\", Gras inserisce una vicenda convenzionalmente narrativa all'interno di un contesto documentaristico, cos\u00ec nel 1958 realizza \"Soledad\", una coproduzione italo-spagnola della Lux in CinemaScope e Ferraniacolor, dove \u00e8 affiancato da Craveri e Lavagnino. La vicenda riguarda una la storia d'amore tra due giovani; gli incassi furono molto bassi rispetto ai precedenti.\nNel 1961 \"I sogni muoiono all'alba\", film sui fatti dell'Ungheria realizzato insieme a Indro Montanelli partendo da un lavoro teatrale del giornalista. I motivi del coinvolgimento di Gras in quest'ultima operazione sono complessi: i due dovevano prendere parte ad un film di Montanelli da girarsi interamente in Israele, e che quindi sarebbe rientrato a pieno titolo nei loro interessi. All'ultimo momento, per\u00f2, Rizzoli rinunci\u00f2 al progetto e Gras con Craveri vennero dirottati su \"I sogni muoiono all'alba\", che si svolgeva in un albergo di Budapest e aveva come protagonisti i corrispondenti di alcuni giornali italiani.\nA complicare le cose intervenne un incidente a Montanelli, che si ruppe una gamba, ed ebbe cos\u00ec ancor pi\u00f9 bisogno dell'apporto di Gras per dirigere il film. Il film vince il premio David di Donatello per la miglior attrice a Lea Massari. Con \"I sogni muoiono all'alba\", che ebbe incassi bassi, termina l'attivit\u00e0 di Gras nel cinema. Cominci\u00f2 cos\u00ec a lavorare per la Rai come regista TV e all'inizio degli anni '60 prese a realizzare con la propria societ\u00e0 di produzione, fondata insieme a Craveri, reportage da varie parti del mondo. I primi, riguardavano Brasilia e Israele, in quei primi anni realizz\u00f2 quattro brevi serie di Caroselli per la Lanerossi e la Martini &amp; Rossi, nel 1960-61, ma abbandon\u00f2 presto il settore che non gli interessava molto.\nDa quel momento Gras e Craveri si dedicarono definitivamente con la Telecentauro Films ad un'attivit\u00e0 teledocumentaristica. Era il periodo delle grandi inchieste, che di volta in volta lo portavano ad indagare sulle citt\u00e0 italiane di provincia e i loro problemi, il mito delle socialdemocrazie nordiche (\"La societ\u00e0 del benessere\"), i Paesi Bassi (\"la conquista della Terra\"), il Brasile, il Regno Unito, e poi la scuola nei vari paesi del mondo.\nNegli anni '70 la Rai inizi\u00f2 a non affidare pi\u00f9 le sue inchieste ad esterni, del resto sempre pi\u00f9 ridotte e meno ambiziose. Gras e Craveri iniziarono cos\u00ec una lunga attivit\u00e0 con Giulio Macchi su di un settore pi\u00f9 strettamente scientifico, la trasmissione era \"Orizzonti della scienza e della tecnica\", limitandosi per il resto a fornire supporti per programmi altrui. L'occasione per tornare ad occuparsi di reportage giunse a Gras nel 1980, quando inizi\u00f2 a lavorare ad un programma a pi\u00f9 puntate sulla morte (\"Il grande tab\u00f9\"): proprio durante la lavorazione, per\u00f2 fu colto da un infarto, e mor\u00ec a Roma il 5 marzo 1981, prima di poter portare a termine l'inchiesta."}
{"id": "1320116", "revid": "767487", "url": "https://it.wikipedia.org/wiki?curid=1320116", "title": "Primeira Divis\u00e3o 1981-1982", "text": "La Primeira Divis\u00e3o 1981-1982 \u00e8 stata la 44\u00aa edizione della massima serie del campionato portoghese di calcio e si \u00e8 conclusa con la vittoria dello Sporting Clube de Portugal, al suo sedicesimo titolo.\nCapocannoniere del torneo \u00e8 stato Jacques Pereira () con 27 reti."}
{"id": "1320118", "revid": "547992", "url": "https://it.wikipedia.org/wiki?curid=1320118", "title": "Pierluigi Apr\u00e0", "text": "Biografia.\nFiglio di Maria Pia De Cenzo, discendente da una famiglia di artisti da parte del nonno, un Pulcinella napoletano entrato nella storia di quel teatro. Fratello di Adriano, docente di Cinema italiano all'Universit\u00e0 di Roma Tor Vergata e di Simonetta, appassionata d'arte come il padre Renato, dirigente dell'Amministrazione pubblica. Frequenta l'Accademia nazionale d'arte drammatica, compagno di Lino Capolicchio e Giancarlo Giannini; il regista Vittorio Cottafavi dirige, per la televisione, il suo debutto in \"Don Giovanni\". La sua grande occasione arriva con \"La Cina \u00e8 vicina\" di Marco Bellocchio (1967).\nGi\u00e0 coniugato con la giornalista sportiva Rosanna Marani, sposata il 6 dicembre 1969 a Pisa sul set di \"Olimpia agli amici\", dalla quale ha avuto un figlio, Gabriele, nato nel 1970.\nMuore prematuramente nel 1981, a 36 anni."}
{"id": "1320121", "revid": "94902", "url": "https://it.wikipedia.org/wiki?curid=1320121", "title": "Coalizione dei Volenterosi", "text": ""}
{"id": "1320122", "revid": "2138421", "url": "https://it.wikipedia.org/wiki?curid=1320122", "title": "Stare Miasto (Breslavia)", "text": "Stare Miasto (in lingua ceca \"Star\u00e9 M\u011bsto\", letteralmente \"citt\u00e0 vecchia\") \u00e8 uno dei cinque quartieri amministrativi della citt\u00e0 di Breslavia, in Polonia. Situata a sud del fiume Oder, la citt\u00e0 vecchia di Breslavia racchiude la maggior parte dei monumenti e delle attrazioni turistiche cittadini, nonostante le dimensioni: esso \u00e8 infatti il quartiere meno esteso di Breslavia."}
{"id": "1320125", "revid": "767487", "url": "https://it.wikipedia.org/wiki?curid=1320125", "title": "Beethoven 2", "text": "Beethoven 2 (\"Beethoven's 2nd\") \u00e8 un film del 1993 diretto da Rod Daniel. Si tratta della seconda avventura di Beethoven, un anno dopo la sua comparsa nella famiglia Newton.\nLa saga Beethoven ha avuto sette sequel, diretti da vari registi.\nTrama.\nOrmai Beethoven vive con i Newton da tempo, un anno dopo l'arresto del dottor Varnick. Beethoven va in giro per la citt\u00e0 guardando con invidia tutti i cani suoi amici, perch\u00e9 loro sono gi\u00e0 accoppiati e sistemati, dopo essere andati via da casa Newton. Un giorno incontra una femmina di San Bernardo contesa tra i due padroni separati: l'animale \u00e8 stato affidato alla moglie, Regina, donna perfida e senza scrupoli, a cui in realt\u00e0 non interessa nulla della cagna, ma che anzi la usa per ricattare l'ex marito, che al contrario \u00e8 un uomo buono e vuole molto bene alla sua amica a quattro zampe. Beethoven e la cagnolona, di nome Missy, si accoppiano. Alla nascita dei cuccioli, Regina vorrebbe dapprima sbarazzarsene, ma poi si rende conto che potrebbe venderli poich\u00e9 sono di razza. I bambini di casa Newton, che hanno seguito Beethoven nelle sue \"scappatelle\" con Missy, salvano per\u00f2 i cuccioli portandoli a casa e nascondendoli.\nUna sera, George Newton scopre la presenza dei 4 cuccioli nello scantinato e se inizialmente non ne vuole proprio sapere niente, in poco tempo se ne affeziona. Qualche tempo dopo, la famiglia parte per una vacanza in montagna portando con s\u00e9 anche il cane ed i cuccioli. Regina e il suo nuovo compagno, che si trovano anch'essi in vacanza nella stessa zona, incontrano i bambini dei Newton ad una sagra e rubano loro i cagnolini. A quel punto l'intera famiglia insegue i ladri e riesce a recuperare i cuccioli, mentre Regina e il suo nuovo compagno, spinti da Beethoven, finiscono in un fiume e vengono trascinati via dalla corrente. Qualche mese dopo, i cuccioli sono ormai cresciuti, mentre il divorziato e bravo padrone di Missy ne ha finalmente ottenuto l'affidamento.\nProduzione.\nAnche in questa pellicola, per la residenza della famiglia Newton venne scelta 1405 Milan Avenue di South Pasadena, California. Oltre che in California, parte del film venne girato presso il Parco nazionale dei ghiacciai, mentre le scene inerenti alla residenza estiva dell'amico di George Newton vennero realizzate presso l\"'Eddie's Cafe &amp; Gifts\", all'1 Fish Creek Campground Road di West Glacier, Montana."}
{"id": "1320126", "revid": "767487", "url": "https://it.wikipedia.org/wiki?curid=1320126", "title": "Primeira Divis\u00e3o 1982-1983", "text": "La Primeira Divis\u00e3o 1982-1983 \u00e8 stata la 45\u00aa edizione della massima serie del campionato portoghese di calcio e si \u00e8 conclusa con la vittoria del , al suo venticinquesimo titolo.\nCapocannoniere del torneo \u00e8 stato Fernando Gomes () con 36 reti."}
{"id": "1320132", "revid": "2138421", "url": "https://it.wikipedia.org/wiki?curid=1320132", "title": "\u015ar\u00f3dmie\u015bcie (Breslavia)", "text": "\u015ar\u00f3dmie\u015bcie (in lingua italiana letteralmente significherebbe \"centro della citt\u00e0\") \u00e8 uno dei cinque quartieri amministrativi della citt\u00e0 di Breslavia, in Polonia. \u015ar\u00f3dmie\u015bcie \u00e8 situato, insieme al quartiere di Psie Pole, a nord del fiume Oder, il principale corso d'acqua che scorre attraverso la citt\u00e0 di Breslavia."}
{"id": "1320135", "revid": "120128459", "url": "https://it.wikipedia.org/wiki?curid=1320135", "title": "Francesco Paciotto", "text": "Biografia.\nFiglio di Giacomo di Orazio Paciotti, che ricopr\u00ec importanti cariche presso la corte ducale, e di Faustina di Leonardo Della Rovere.\nFu allievo a Urbino di Gerolamo Genga, prima di recarsi a Roma all'Accademia Vitruviana. Lavor\u00f2 in Emilia per i Farnese, ai quali fu raccomandato da Annibal Caro, segretario e da Alessandro Manzuoli.\nOttavio, secondo duca di Parma e Piacenza lo incaric\u00f2 per il primo progetto, del 1558, per il palazzo Farnese di Piacenza. Sulle rive del Po, smantell\u00f2 la cittadella viscontea e vi cominci\u00f2 la costruzione della sede ducale il 9 dicembre 1558. Il progetto prevedeva un edificio rettangolare attorno a un cortile con loggiato ed esedra, posta sul lato opposto a quello dell'ingresso.\nIl progetto fu successivamente modificato dal Vignola, che dal 1561, subentr\u00f2 al incarico, riprogettandolo completamente. Paciotto si era infatti allontanato dall'Italia a seguito seguito della moglie del duca Ottavio, Margherita d'Austria. Era stata infatti nominata da Filippo II di Spagna governatrice delle Fiandre. Qui realizz\u00f2 la cittadella di Anversa.\nDal 1564 a 1568 eresse, per il duca Emanuele Filiberto, le cittadelle di Vercelli e Torino, dal 1563 capitale dello Stato sabaudo, coadiuvato dall'allievo Bernardino Facciotto. Nel 1572 e nel 1589 fu alla corte dei Gonzaga di Mantova per redigere un aggiornamento delle difese della citt\u00e0.\nNel 1568 compr\u00f2 palazzo Passionei, assieme ai primi due poderi nel castello di Montefabbri.\nEsegu\u00ec anche progetti per Filippo II di Spagna; si occup\u00f2 della chiesa dell'Escorial, e di quella per le Descalzas Reales a Madrid.\nPer i Farnese forn\u00ec anche disegni per il Palazzo di Caprarola, introducendo nei propri progetti, prima del Vignola, la rampa elicoidale all'ingresso. Critic\u00f2 duramente il progetto vignolesco al cardinale Alessandro Farnese.\nPer la Repubblica di Lucca lavor\u00f2 al grande cantiere delle mura della citt\u00e0.\nPer lo Stato Pontificio progett\u00f2 il campo trincerato di Ancona, ampliamento della Cittadella realizzata pochi anni prima da Antonio da Sangallo il giovane.\nMolto probabilmente \u00e8 l'autore del progetto del Corridore di Parma; primo nucleo del Palazzo della Pilotta di Parma; il duca Ottavio, infatti, nel 1580 richiam\u00f2 il Paciotto a Parma, forse proprio per redigere il progetto dell'edificio lineare su tre pilastri che univa la fortezza sforzesca al Palazzo Ducale.\nFrancesco Maria II della Rovere, duca di Urbino lo nomin\u00f2 nel 1578 conte del feudo di Montefabbri. Il castello di Montefabbri fu acquistato da Paciotti per la somma di 6.000 scudi. I suoi discendenti conservarono il feudo di Montefabbri fino al 1744, quando il conte Federico Paciotti mor\u00ec senza eredi nella linea maschile e la contea torn\u00f2 a far parte assieme ad Urbino dello Stato della Chiesa."}
{"id": "1320137", "revid": "56378", "url": "https://it.wikipedia.org/wiki?curid=1320137", "title": "Igni Ferroque", "text": ""}
{"id": "1320140", "revid": "767487", "url": "https://it.wikipedia.org/wiki?curid=1320140", "title": "Primeira Divis\u00e3o 1983-1984", "text": "La Primeira Divis\u00e3o 1983-1984 \u00e8 stata la 46\u00aa edizione della massima serie del campionato portoghese di calcio e si \u00e8 conclusa con la vittoria del , al suo ventiseiesimo titolo.\nCapocannoniere del torneo \u00e8 stato Fernando Gomes () e Tamagnini Nen\u00e9 () con 21 reti."}
{"id": "1320141", "revid": "1685147", "url": "https://it.wikipedia.org/wiki?curid=1320141", "title": "Galleria nazionale d'arte moderna e contemporanea", "text": "La Galleria Nazionale d'Arte Moderna e Contemporanea \u00e8 un museo statale italiano con sede a Roma.\nCustodisce la pi\u00f9 completa collezione dedicata all'arte italiana e straniera dal XIX secolo a oggi. Tra dipinti, disegni, sculture e installazioni, le quasi 20.000 opere della raccolta sono espressione delle principali correnti artistiche degli ultimi due secoli, dal neoclassicismo all'impressionismo, dal divisionismo alle avanguardie storiche dei primi anni del Novecento, dal futurismo e surrealismo, al pi\u00f9 cospicuo nucleo di opere di arte italiana tra gli anni \u201920 e gli anni \u201940, dal movimento di Novecento alla cosiddetta scuola romana.\n\u00c8 di propriet\u00e0 del Ministero per i beni e le attivit\u00e0 culturali, che dal 2014 la ha annoverata tra gli istituti museali dotati di autonomia speciale.\nStoria della Galleria Nazionale.\nLa Galleria Nazionale nasce nel 1883, pochi anni dopo la costituzione dello stato unitario italiano (Roma era diventata capitale d'Italia nel 1871), poich\u00e9 si sentiva la necessit\u00e0 di un museo dedicato agli artisti contemporanei viventi o scomparsi da poco. La prima sede della Galleria fu il palazzo delle Esposizioni di via Nazionale, e la sua istituzione si deve all'opera del ministro Guido Baccelli.\nBen presto, per\u00f2, il palazzo delle Esposizioni si rivel\u00f2 insufficiente ad accogliere quadri e sculture che nel tempo erano aumentati di numero. Vi era poi un altro inconveniente: ogni volta che si teneva una mostra temporanea, le opere esposte dovevano essere rimosse.\nSi colse l'occasione dell'Esposizione internazionale di Roma del 1911 (50\u00ba anniversario dell'Unit\u00e0 d'Italia) per costruire a Valle Giulia l'edificio attuale come sede stabile della Galleria. Il palazzo delle belle arti venne progettato dall'architetto e ingegnere romano Cesare Bazzani (autore, tra le altre cose, del Ministero della Pubblica Istruzione e dell'ospedale Fatebenefratelli).\nNel 1933 anche questo edificio divenne insufficiente ad accogliere tutte le opere che erano giunte in galleria per acquisto o per donazione. Sempre ad opera di Cesare Bazzani si progett\u00f2 e si inaugur\u00f2 in quell'anno un ampliamento che raddoppi\u00f2 lo spazio espositivo .\nQueste nuove sale non entrarono in possesso della Galleria perch\u00e9 vennero occupate da una \"Mostra della rivoluzione fascista\", che con tabelle, grafici, foto e opere artistiche voleva \"glorificare\" le principali conquiste del regime.\nNel 1941 divenne sovrintendente della Galleria Nazionale Palma Bucarelli, la quale mantenne l'incarico per oltre 30 anni fino al 1975. A lei si deve un'importante opera di svecchiamento della cultura italiana e di apertura verso le pi\u00f9 moderne sperimentazioni internazionali. Ella si adoper\u00f2 per dotare la Galleria di tutti quei servizi che oggi sono considerati indispensabili ad una struttura museale moderna: servizio didattico, biblioteca, caffetteria, libreria, presentazione di libri, incontri con gli artisti. Non mancarono incontri mondani come le sfilate di moda. In questa opera si avvalse di collaboratori di prim'ordine come Nello Ponente, Giovanni Carandente, Corrado Maltese, Maurizio Calvesi, Giorgio de Marchis.\nPer salvare le opere d'arte dai pericoli della guerra in corso la sovrintendente le port\u00f2 segretamente nel palazzo Farnese di Caprarola (in provincia di Viterbo, non lontano dal lago di Vico), quindi a Castel Sant'Angelo.\nDopo la liberazione di Roma (4 giugno 1944) si pot\u00e9 procedere alla riapertura della Galleria tra mille difficolt\u00e0. Seguirono anni di grandi mostre che permisero agli italiani di conoscere artisti che il regime aveva cercato di nascondere. Nel 1953 si tenne una grande mostra su Picasso, nel 1956 su Mondrian, nel 1958 su Pollock, nel 1959 si ebbe l'esposizione del grande sacco di Burri che dest\u00f2 scandalo, nel 1971 con la mostra di Piero Manzoni la sovrintendente Palma Bucarelli rischi\u00f2 il suo posto. In questa opera di innovazione culturale ebbe al suo fianco i critici e storici dell'arte Giulio Carlo Argan (Torino 1909 - Roma 1992) e Cesare Brandi (Siena 1906 - Vignano SI 1988).\nNel 1973 giunsero i finanziamenti statali per un ulteriore ampliamento della galleria, su progetto di Luigi Cosenza, la cui inaugurazione avvenne nel 1988.\nNel 1975 con l'istituzione del Ministero per i Beni Culturali la Galleria acquisisce il titolo di Soprintendenza Speciale. Nello stesso anno il pensionamento della sovrintendente Palma Bucarelli segna una nuova fase, in cui il \" museo d'avanguardia\", da lei concepito e sviluppato, non mantiene allo stesso livello il ruolo di apertura verso l'arte contemporanea. Sotto la direzione di Italo Faldi, dal 1975 al 1978, la Galleria rafforza i compiti di conservazione e valorizzazione attraverso un programma articolato di mostre sull'arte italiana dell'Otto e Novecento e sull'arte europea e americana, in un quadro di collaborazione internazionale. Tra il 1978 e il 1982 il nuovo sovrintendente Giorgio de Marchis riprende le linee essenziali degli indirizzi della Bucarelli, calandole nella nuova situazione sociale e culturale della fine degli anni Settanta. La Galleria \u00e8 nella sua concezione un museo dinamico al passo con i tempi, \u00e8 insieme centro di studi, produttore di cultura e servizio pubblico. Come centro di studi il museo promuove, oltre alla conoscenza delle collezioni e all'attivit\u00e0 delle mostre, anche l'uso delle strutture didattiche, informative e di documentazione (biblioteca, archivio, sala proiezioni, conferenze). In quanto museo di arte moderna \u00e8 necessariamente un luogo di \u00absconfinamento\u00bb che accoglie e promuove attivit\u00e0 culturali di varie discipline, dal teatro alla musica al cinema alla danza. Il programma delle mostre organizzate corrisponde a precise linee di studio dell'arte italiana e straniera del XIX e XX secolo, coerenti con le collezioni e la storia del museo. Nel momento in cui inizia a manifestarsi il fenomeno del consumo delle mostre di massa, de Marchis pone l'accento sull'attivit\u00e0 espositiva museale come produzione culturale. Le numerose esposizioni organizzate in questo periodo riguardano contributi, spesso ancora oggi di notevole vitalit\u00e0, sulla storia dell'arte del Novecento (\"De Chirico\", \"Arte Astratta\", \"Leoncillo\"), sulla\nstoria stessa del museo e delle collezioni, indagata nella prospettiva ampia della storia della cultura (\"Roma 1911\"), sulla situazione contemporanea( \"Arte e critica\", 1980 e 1981), anche relativamente alla recente minimal art attraverso le sculture della collezione Panza di Biumo (1980).\nDagli anni Settanta si datano alcune importanti donazioni che per la loro vastit\u00e0 ebbero sede in edifici staccati dalla Galleria, in modo da formare una serie di musei satelliti. Nel 1979 si ebbe la donazione Manz\u00f9 di Ardea che aprir\u00e0 al pubblico nel 1981. Nel 1986 viene donata la collezione dell'anglista Mario Praz (aprir\u00e0 nel 1995 nel palazzo Primoli in via Zanardelli). Nello stesso 1995 aprir\u00e0 il museo Boncompagni Ludovisi per le arti decorative, la moda e il costume in via Boncompagni (la donazione del 1972 era stata ostacolata dagli eredi).\nTra il 1995 e il 1999 tutto l'edificio venne sottoposto a grandi lavori di restauro e si procedette al riordinamento delle collezioni. Questi lavori utilizzarono i fondi stanziati per il Giubileo del 2000, sotto l'egida della sovrintendente Sandra Pinto.\nNel 1997 la Galleria riceve la donazione Schwarz di arte surrealista e Dada, colmando cos\u00ec una sua importante lacuna.\nNel 1998 viene bandito il concorso per un nuovo centro per le arti contemporanee da realizzarsi nel quartiere Flaminio al posto della caserma Montello in Via Guido Reni, che viene vinto dall'architetta anglo-irachena Zaha Hadid. I lavori si concludono nel 2020 con l'inaugurazione del MAXXI - Museo nazionale delle arti del XXI secolo. Nonostante le intenzioni iniziali fossero quelle di concepire il nuovo museo come naturale continuazione della Galleria Nazionale d'Arte Moderna, le due istituzioni continuano ancora oggi la propria attivit\u00e0 in parallelo.\nNel 1999 viene bandito un altro concorso, questa volta per l'ampliamento dell'edificio della Galleria a Valle Giulia. Il progetto vincitore \u00e8 degli architetti Diener &amp; Diener e prevede l'abbattimento dell'Ala Cosenza e la costruzione di un edificio completamente nuovo alle spalle della sede storica. Nel 2003 i lavori vengono sospesi a tempo indeterminato e non saranno pi\u00f9 ripresi.\nDal 1\u00ba luglio 2004 \u00e8 Maria Vittoria Marini Clarelli la sovrintendente della Galleria. Nel 2011 \u00e8 stato realizzato un riallestimento e riordino delle opere della Galleria che hanno conferito una veste caratterizzata da un forte impatto visivo ed estetico grazie all'originale progetto dell'arch. Federico Lardera. Per completare i lavori, nel 2014 \u00e8 stata acquistata ed installata nella hall d'ingresso al museo l'opera \"Filo rosso\" dell'artista Paola Grossi Gondi.\nNell'ottobre 2016 viene inaugurato il nuovo allestimento della Galleria, basato su un progetto originale che, riducendo il numero delle opere in esposizione, introduce la chiave di lettura non cronologica alla base dell'esposizione principale \"Time is out of joint.\" Oltre al nuovo allestimento delle sale vengono ridefiniti la zona di accesso ai servizi, denominata \"welcome area,\" la libreria e la Sala delle Colonne. Pur conservando la denominazione istituzionale di Galleria Nazionale d'Arte Moderna e Contemporanea, nella propria comunicazione il museo abbandona l'acronimo G.N.A.M. e adotta un nuovo nome: \"La Galleria Nazionale\" in quanto solo e unico museo nazionale di arte moderna e contemporanea in Italia. \nSale XIX secolo.\nLa seguente descrizione \u00e8 riferita all'allestimento delle sale precedenti al riordino del 2012. Nel 2016 gli spazi sono stati inoltre completamente riallestiti.\nSalone dell'Ercole (1).\nIl salone \u00e8 dedicato al periodo di passaggio tra neoclassicismo e romanticismo, tra la fine del Settecento e l'inizio dell'Ottocento.\nImportante esempio di scultura neoclassica \u00e8:\nAlle pareti la grande pittura storico e mitologica. Gli artisti romantici dipingono episodi della storia italiana per incitare il popolo alla ribellione contro l'oppressore austriaco. Negli anni seguenti al congresso di Vienna, infatti, l'Italia era divisa in tanti stati, mancava ogni forma di libert\u00e0 e l'Austria dominava direttamente sul Lombardo Veneto, mentre influenzava gli altri stati. Fra i vari quadri presenti nella sala consideriamo:\nAltre opere presenti nella sala sono:\nSi segnala inoltre la presenza di dipinti di Vincenzo Camuccini, di Bernardo Celentano e di sculture di Pelagio Palagi.\nSala della Psiche (2).\nLa sala presenta il panorama composito ed internazionale di Roma nel primo Ottocento (\"Internazionalismo Romano\").\n\u00c8 cos\u00ec chiamata per la presenza, al centro di essa, della statua di:\nLa statua rievoca una dei pi\u00f9 famosi miti dell'antichit\u00e0 greca e romana, quello di Psiche e Amore, da cui il termine psicologia. Questa statua \u00e8 citata da Argan nella sua storia dell'Arte.\nNella stessa sala, sempre di Pietro Tenerani: \"Ritratto della principessa Zenaide Wolkonsky\", 1850 e \"Pellegrino Rossi\".\nSala della Saffo (3).\nLE SCUOLE TOSCANE\nLa sala \u00e8 dedicata alla pittura toscana della prima parte dell'Ottocento, caratterizzata dalla presenza del movimento Macchiaiolo, forse il pi\u00f9 importante e originale movimento artistico italiano di quel secolo.\nIl movimento si fondava sul principio che la visione della realt\u00e0 non sia altro che un insieme di macchie colorate, pi\u00f9 o meno intense per effetto della luce e che, compito del pittore non fosse di ritrarre le cose come si sa che obbligatoriamente sono, ma di rendere nel modo pi\u00f9 diretto l'impressione ottica. Il caff\u00e8 Michelangelo (in via Larga, oggi Cavour; una targa lo ricorda) a Firenze fu luogo di raduno dei Macchiaioli, mentre Pergentina (subito fuori Firenze, lungo il torrente Affrico) e Castiglioncello (sulla costa, non lontano da Livorno) furono i luoghi preferiti per la pittura. Il pittore pi\u00f9 importante e giustamente famoso fu Giovanni Fattori (Livorno 1825 - Firenze 1908), Telemaco Signorini fu il cervello del movimento, Adriano Cecioni e Nino Costa ne furono i teorici. Furono conosciuti alla mostra nazionale di Firenze del 1861. Il loro periodo migliore fu dal 1855 al 1865.\nAl centro della sala la scultura di:\nSala dello Jenner (4).\nSCUOLE SETTENTRIONALI PIEMONTESE E LOMBARDO - VENETA.\nLa pittura del nord Italia di quegli anni \u00e8 caratterizzata dalla presenza degli Scapigliati che si pu\u00f2 vedere soprattutto in Giovanni Carnovali, detto il \"Piccio\". Il Piccio \u00e8 autore di una pittura giocata su trasparenze e velature. Gli Scapigliati si caratterizzano per il dissolvimento della forma nel colore forzando la sfocatura dei contorni e l'uso di pennellate discontinue e luminose, a queste Tranquillo Cremona d\u00e0 una caratterizzazione patetica e sensuale.\nLa scapigliatura fu movimento letterario e artistico sviluppatosi in Lombardia tra il 1860 e il 1900. Esponenti di punta furono Emilio Praga e Arrigo Boito. Da: Universale Garzanti.\nSala Morelli (5).\nLa sala \u00e8 interamente dedicata a Domenico Morelli. Negli anni Settanta e Ottanta dell'Ottocento Domenico Morelli e Filippo Palizzi sono le figure centrali del panorama artistico napoletano e meridionale.\nMorelli (Napoli 1826 - 1901) elabor\u00f2 uno stile verista fondato sulla preminenza del colore rispetto al disegno accademico, cerc\u00f2 di adattare la sua pittura a contenuti ancora romantici, letterari, religiosi, storici e simbolisti. Nel 1905 la Galleria acquist\u00f2 tutto quanto era rimasto nello studio alla morte dell'autore, quadri, bozzetti, acquarelli e un gran numero di disegni. Negli anni in cui era sovrintendente Palma Bucarelli ben due sale erano dedicate al pittore. Da: Enciclopedia dell'Arte, 2002 Garzanti.\n\u00c8 il quadro principale della sala, lo si pu\u00f2 vedere dal salone di Ercole, si pone cos\u00ec in colloquio con le grandi opere del romanticismo storico che caratterizzano quel salone. Da: Colombo - Lafranconi, Guida alla Galleria Nazionale d'Arte Moderna, 2004 Electa.\nSi narra che Tasso fosse segretamente innamorato di Eleonora d'Este e delle sue due dame di compagnia che si chiamavano Eleonora anch'esse. Da audioguida disponibile in Galleria nel 2008.\nSala della Cleopatra (6).\nSCUOLE MERIDIONALI\nQuesta sala \u00e8 dedicata agli artisti che sono nati, si sono formati e hanno operato a Napoli o nell'Italia Meridionale. Prende il nome dal marmo di:\nSala Palizzi (7).\nI PALIZZI E LA PITTURA DI PAESAGGIO A NAPOLI.\nAnche questa sala come le due precedenti \u00e8 dedicata alla pittura a Napoli e nell'Italia Meridionale, bisogna tener conto che Napoli era alla fine del Settecento una delle pi\u00f9 grandi citt\u00e0 europee. La sala testimonia anche la presenza di pittori stranieri a Napoli e la possibilit\u00e0 di apertura internazionale che godevano i pittori che operavano in quella citt\u00e0.\nI quattro fratelli Palizzi giunsero dall'Abruzzo a Napoli per studiare all'Accademia dove seguirono i corsi tenuti da Smargiassi, uno dei pittori della scuola di Posillipo. Con essi la pittura italiana prende contatto con la francese e precisamente con la scuola detta di Fontainebleau o di Barbizon, dal luogo dove si riunivano per dipingere all'aperto fuori dalle accademie. Il merito \u00e8 del pi\u00f9 anziano Giuseppe che, recatosi a Parigi nel 1844, vi rimase poi tutta la vita. Filippo, a cui appartengono la quasi totalit\u00e0 dei quadri presenti nella sala, \u00e8 di gran lunga il pi\u00f9 noto e il pi\u00f9 importante, sia per la qualit\u00e0 dell'opera, sia per l'influenza che ebbe nell'affermarsi della corrente realistica.\nL'opera di Palizzi si sviluppa, in ambiente napoletano, in antitesi a quella di Morelli, autore di una pittura di storia e sostenitore di un ideale che trascende la realt\u00e0.\nNel 1892 la Galleria riceve la donazione di 300 quadri e studi di Filippo Palizzi. \u00c8 la prima donazione importante nella sua storia.\nI quadri di Filippo Palizzi sono ordinati per argomenti: uomini a cavallo, soldati, scene di vita campestre, animali (anche esotici).\nXIX secolo: 2\u00ba settore.\nSala del Giardiniere (8).\nLa sala \u00e8 dedicata agli artisti impressionisti e a quei pittori che si possono racchiudere con il nome di Scuola di Parigi, quindi comprende anche gli italiani che, al finire del secolo, si trasferirono a Parigi considerata ormai la capitale mondiale dell'arte.\nL'impressionismo si basa sulla possibilit\u00e0 di rendere, attraverso il colore, le impressioni suscitate dalla realt\u00e0, con una preferenza per il paesaggio; per questo preferiscono dipingere all'aperto, fissando sulla tela le impressioni suscitate dalla realt\u00e0 di luci e colori, con pennellate rapide senza seguire un disegno prestabilito e tracciato in precedenza.\nLa data di nascita \u00e8 il 15 aprile 1874, quando Monet, Renoir, Sisley, Degas, Morisot e altri espongono dal fotografo Nadar. Erano quadri en plein air eseguiti lungo le rive della Senna, aiutati dai progressi della chimica che aveva prodotto i colori ad olio in tubetto, facili da usare fuori dall'atelier. La mostra fu un totale insuccesso di critica. Impressionismo fu il termine creato da un critico davanti al quadro di Claude Monet: \"Impression: soleil levant\", per evidenziarne i difetti, il disordine compositivo.\nTradizionalmente l'artista che d\u00e0 l'avvio \u00e8 Claude Monet, mentre quello che ne conclude l'esperienza, aprendo nuove vie \u00e8 Paul C\u00e9zanne. Questa sala ospita i tre quadri al centro di un clamoroso furto avvenuto in Galleria nel maggio 1998: la sera del 19 furono rubati \"Il Giardiniere\" e \"L'Arlesiana\" di Vincent van Gogh e \"Le Cabanon de Jourdan\" di Paul C\u00e9zanne. La vicenda della rapina \u00e8 descritta dettagliatamente nel libro \"Ore 22, furto in galleria\", a firma di Francesco Pellegrino e con l'introduzione di Walter Veltroni.\nSalone di Giordano Bruno (9).\nIl salone apre la parte della galleria dedicata alla seconda parte dell'Ottocento, anzi alle opere realizzate dopo il 1883, anno di costituzione del museo.\nIl salone vuole celebrare l'epopea del Risorgimento con le grandi tele di Fattori e Cammarano delle battaglie commissionate dal giovane stato unitario e con la tela su Dogali ci parla delle ambizioni coloniali dell'Italia del tempo, mentre con il quadro emigranti di Adolfo Tommasi, anche gli artisti affrontano i nuovi problemi sociali che il si affacciano in quegli anni. Al centro il calco della statua di Giordano Bruno di Ettore Ferrari, vuole rendere omaggio alla componente pi\u00f9 radicale del nostro Risorgimento.\nSala della Madre (10).\nLa sala \u00e8 dedicata ai toscani, nel periodo successivo a quello dei Macchiaioli. Prende il nome dalla statua posta al centro che \u00e8 opera di un artista teorico del movimento appena citato.\nTutte le informazioni contenute in questa voce provengono da ripetute visite e da opere che sono state citate di volta in volta.\nSala del Voto (11).\nLa sala prende il nome dalla grande tela di:\nRaffigura la festa di San Pantaleone, patrono di Miglianico (in Abruzzo), realizzata tra il 1881 e il 1883, divenne la grande attrazione dell'Esposizione Internazionale di Roma del 1887, suscitando un vivace dibattito, soprattutto per il crudo realismo, assai distante dai suoi precedenti soggetti. La tela rappresenta un originale espressione del movimento verista che, si manifesta in quegli anni anche in campo letterario con I Malavoglia di Verga (1881).\nQuando nel 1915 le collezioni della Galleria furono trasportate nell'edificio di viale delle Belle Arti, una commissione formata da Michetti, Bistolfi e Ojetti, ne fece l'ordinamento per regioni. Da: Bucarelli, La Galleria d'Arte Moderna, 1973 Istituto Poligrafico dello Stato, pag. 4.\nSala dei Veneti (12).\nLa sala \u00e8 cos\u00ec chiamata perch\u00e9 dedicata ai pittori veneti che risentono della tradizione della scuola veneta, caratterizzata dalla luminosit\u00e0 dei quadri, come era in Tiziano e del Tintoretto, gli artisti pi\u00f9 rappresentativi di quella scuola.\nForse l'artista pi\u00f9 importante di questa pittura nell'Ottocento \u00e8 Giacomo Favretto (Venezia 1842 - 1917), egli si dedic\u00f2 alla pittura di paesaggio aderendo alla poetica dei macchiaioli, in seguito a quella di Costa e dei pittori napoletani. Di ritorno a Venezia, riusc\u00ec a far confluire le nuove acquisizioni pittoriche nel recupero della tradizione vedutistica veneziana settecentesca, con un linguaggio di sensibile raffinatezza che non escludse una nitida trascrizione naturalistica. Tra le sue opere pi\u00f9 celebri: \"Mattino alla Giudecca\" 1892, Trieste, Museo Revoltella. Da Enciclopedia dell'Arte, 2002 Garzanti.\nSala della Stanga (13).\nLa sala \u00e8 dedicata ai pittori italiani del Nord nel periodo relativo alla fine dell'Ottocento. La sala prende il nome dall'opera pi\u00f9 grande posta al centro della stessa:\nGiovanni Segantini (Arco, Trento 1858 - Schafberg, Grigioni 1899) \u00e8 il pi\u00f9 famoso dei divisionisti. \"Concili\u00f2 i principi teorici del movimento con una visione nuova e intensa della natura, specialmente del paesaggio alpino. Il quadro \u00e8 precedente all'adozione del divisionismo\"(da: Palma Bucarelli, La Galleria Nazionale d'Arte Moderna, 1973 Istituto Poligrafico dello Stato, pag. 40). Dopo un'infanzia travagliata, uscito dal riformatorio di Milano, frequent\u00f2 l'Accademia di Brera (1857-79) dove assimil\u00f2 l'esperienza del naturalismo lombardo. Si ritir\u00f2 a Pusiano in Brianza approfondendo la sua ricerca in direzione naturalistica. Si spost\u00f2 poi a Savorgnino nei Grigioni inizi\u00f2 a seguire la tecnica del divisionismo (per una definizione di questo movimento vedi la sala di Previati). Da: Enciclopedia dell'Arte, 2002 Garzanti.\nSala Previati (14).\nLa sala \u00e8 dedicata a Gaetano Previati dopo la morte di Segantini divenne in Italia il campione del divisionismo.\nIl divisionismo \u00e8 una tendenza artistica sorta in Italia nel penultimo decennio dell'Ottocento e operante fino al 1915 circa. I pittori divisionisti si imposero al pubblico e alla critica a partire dalla prima Triennale del 1891. Il divisionismo \u00e8 preceduto in Francia dal Pointillisme di Georges Seurat e Paul Signac che avevano adottato il principio della scomposizione del colore con un rigore sconosciuto agli italiani.\nSegantini, Previati e Morbelli associarono a un'immagine naturalistica una componente sentimentale che si traduce in una struttura filamentosa della pennellata (Previati), o materica (Segantini) o chiaroscurale (Morbelli). Il Positivismo influ\u00ec su questa corrente artistica. Il positivismo fu un movimento filosofico europeo della seconda met\u00e0 dell'Ottocento che deve al francese Auguste Comte il nome e l'esposizione teorica. Contrappose all'ideale romantico la positivit\u00e0 di un metodo fondato sui fatti scientifici e un concetto della filosofia come sintesi delle scienze.\nUn autoritratto di Previati \u00e8 presente nella sala.\nVeranda Sartorio (15).\nLa sala era originariamente una veranda aperta sul giardino che affaccia su via Aldrovandi, successivamente si decise di chiuderla con ampie vetrate per aumentare lo spazio espositivo.\nNella veranda Sartorio opere simboliste su tela di scuola romana di fine secolo con Sartorio, De Carolis, Nino Costa e altri.\nVestibolo di Eva (15).\nAnche in questa piccola, ma luminosa sala, sono collocati i pannelli di Paolo Gaidano (vedi veranda Sartorio).\nLa sala \u00e8 dedicata alla scultura di fine Ottocento che non mostra particolare originalit\u00e0 od elementi di innovazione. Al centro della sala \u00e8 collocata la scultura:\nAnche alcune tele:\nVestibolo della Rinascita (15).\nNel piccolo e luminoso ambiente, si trovano i pannelli di Paolo Gaidano di cui si \u00e8 detto nella veranda Sartorio, al centro la scultura in bronzo:\nRappresenta una giovane donna, la Primavera, vista secondo i canoni michelangioleschi.\nEsempio dei pi\u00f9 tipici dello stile floreale o liberty, opera dello scultore e illustratore palermitano vissuto prevalentemente a Roma (1855 - 1926). Nel 1880 espose con successo il modello per il Ciceruacchio (poi realizzato in bronzo e posto nella passeggiata di Ripetta), l'anno successivo a Parigi fu apprezzato per la sua \"Nan\u00e0\". Realizz\u00f2 la quadriga bronzea sul palazzo di Giustizia a Roma. Eresse per se stesso il villino Ximenes in piazza Galeno a Roma nel pi\u00f9 tipico stile liberty.\nXX secolo: 1\u00ba settore.\nRoma 1911 L'ANNO DEL CINQUANTENARIO SALA 1\nQuesta sala, introduttiva del nuovo secolo, e le sale che seguono sono dedicate alla grande esposizione internazionale che si tenne a Roma nel 1911 in occasione del cinquantenario dell'unit\u00e0 d'Italia. In quell'occasione venne costruito il palazzo delle Belle Arti come sede stabile della galleria e venne urbanizzata la zona di Roma compresa tra Valle Giulia e viale Mazzini, venne altres\u00ec costruito ponte Risorgimento (primo ponte in cemento armato di Roma) per collegare le nuove zone.\nAl centro la scultura:\n\"Grande maestro francese che cerc\u00f2 di conciliare, con l'immediatezza della visione impressionistica, il classicismo tradizionalmente legato ai temi e alle forme della scultura\" Da: Palma Bucarelli, La Galleria Nazionale d'Arte Moderna, 1973 Istituto Poligrafico dello Stato. Le sue opere pi\u00f9 importanti sono \"Le penser\" al Luxemburg di Parigi e \"Il bacio\" alla Tate di Londra, entrambe realizzate dopo il 1880. Osannato dai contemporanei, il suo studio fu frequentato da artisti, politici e gente del bel mondo. Da: Enciclopedia dell'Arte, 2003 Garzanti.\n\u00c8 il pittore della campagna romana, fece parte con Onorato Carlandi del gruppo dei \"XXV della campagna romana\". Di questo artista, nella Galleria Comunale d'Arte Moderna: \"Speculum Dianae\" bella raffigurazione del lago di Nemi di notte.\nBellissima immagine della campagna romana, con la terra color rosso per la presenza del tufo, sembra la campagna tra Appia e Ardeatina, verso il Divino Amore. Di questo artista, nella Galleria Comunale d'Arte Moderna: \"Il Tevere a Castel Giubileo\".\nRoma 1911 L'ANNO DEL CINQUANTENARIO SALA 2\nSi tratta di una saletta ricavata da un soppalco, ci si arriva salendo le scale dalla sala precedente, raramente \u00e8 aperta al pubblico.\nAncora dedicata all'Esposizione del 1911 ma riservata ad artisti stranieri. Si segnalano:\nRoma 1911 L'ANNO DEL CINQUANTENARIO SALA 3\nAncora una sala dedicata all'Esposizione del 1911, sembra prevalere il tema del lavoro, accanto ad artisti stranieri due opere del romano Ferruccio Ferrazzi (1891 - 1978).\nDivisionisti del Novecento SALA 4\nIl corridoio che affaccia sulla sala Balla \u00e8 dedicato ai divisionisti della prima decade del Novecento, in Boccioni, Russolo e Cominetti, si avverte un presagio di futurismo.\nARMANDO SPADINI SALA 5\nLa saletta \u00e8 dedicata al pittore fiorentino, romano di adozione, e ad altri che riportano nella loro pittura echi post impressionisti.\nRoma 1911, Klimt e il clima della secessione Sala 6.\nLa sala \u00e8 dedicata a una delle gemme della galleria:\nAcquistato all'Esposizione di Roma del 1911 dopo pressioni di vario tipo al direttore della Galleria Ugo Fleres che non voleva acquistarlo.\n\"\u00c8 uno dei capolavori del maestro austriaco ed esemplare del suo stile: poetica per le immagini simboliche, musicale nella cadenza ritmica delle linee e nella sinfonia dei colori, minuziosa come un lavoro di oreficeria nel contesto delle lamelle d'oro e d'argento incastonate nella superficie dei colori che, trapassano dalla trasparenza di un velo alla vitrea durezza di uno smalto..\nL'opera \u00e8 citata in: Argan, L'arte Moderna 1770/1970, 1970 Sansoni; e in Mary Hollingswrth, L'arte nella storia dell'uomo, 1997 Giunti.\nBALLA: GLI ESORDI E L'ESPERIENZA DIVISIONISTA SALA 7\nI quadri di Balla presenti in Galleria sono frutto della donazione delle figlie dell'artista (1984), salvo alcune eccezioni. In questa sala troviamo il Balla divisionista. In quegli anni il suo studio era frequentato da Boccioni, Severini e Sironi.\nHa una cornice storica, non quella progettata da Balla. \u00c8 stato acquistato dalla Galleria nel 1962.\nLA RITRATTISTICA BELLA EPOQUE SALA 8\nNella sala sono presentate opere di ritrattistica mondana del primo decennio del secolo.\nVi \u00e8 rappresentata l'attrice, amante di Alfred Edwads, personaggio dell'alta finanza e proprietario di giornali, tra cui \"Le Matin\". Cadde in acqua dallo yacht e mor\u00ec in circostanze non chiare.\nVestita di nero squillante, su fondo scuro, rosa il fiocco alla vita e il volto, la mano sul fianco, lo sguardo fermo di una sicurezza quasi sfrontata. Esempio di femminilit\u00e0 parigina. Da: catalogo della mostra Boldini tenutasi in Galleria nel 2005.\nFiglia di un ricchissimo industriale lombardo, moglie del marchese Camillo Casati, dal quale si separ\u00f2 ufficialmente nel 1914. Dal 1906 al 1938 fu amante e musa ispiratrice di Gabriele D'Annunzio che la chiamava Cor\u00e8, ne fece la protagonista in \"Forse che s\u00ec, forse che no\". Luisa Amman, questo il vero nome, fu capace di creare un vero e proprio culto intorno alla propria persona leggendaria, eccentrica, misteriosa. Sempre originale, elegantissima, magnetica, accentratrice, protettrice di artisti (Sarah Bernhardt), collezionista anche di suoi ritratti commissionati ad artisti e fotografi. La marchesa conobbe e ospit\u00f2 Boldini che la chiamava \"La Divina\". Da: catalogo mostra su Boldini alla Gnam del 2005.\nIl tempo delle avanguardie - Sala 9.\nIl salone \u00e8 dedicato alle Avanguardie storiche che si affermano nei primi trent'anni del Novecento e si articolano in veri e propri movimenti legati concettualmente tra loro e preparatori l'uno dell'altro, essi sono: Espressionismo (Die Bruke 1905, non presente in Galleria /Fauves 1905), Cubismo 1907 / Futurismo 1910, Astrattismo (Der Blaue Reiter 1911 / Neoplasticismo 1917), Dada anni '20, Metafisica 1917 (vedi sala De Chirico) e Surrealismo 1930 (vedi collezione Arturo Schwarz).\nEspressionismo\nNel 1905 a Dresda, in Germania, un gruppo di giovani pittori, nell'intento di rinnovare il linguaggio dell'arte, formula un vero e proprio programma e si d\u00e0 nome \"Die Brucke\", ovvero \"Il ponte\", la strada verso il futuro inteso come rinnovamento dell'arte. Gli artisti di questo gruppo ritengono che ogni opera possa in qualche modo influenzare il comportamento di chi la osserva e proprio per sensibilizzare il pubblico ai problemi della realt\u00e0 sociale, rappresentano spesso temi legati alla vita delle classi pi\u00f9 disagiate, utilizzando forme schematiche e colori violenti che comunicano grande drammaticit\u00e0 e tensione. Le immagini subiscono una deformazione violenta che esprime la tensione psicologica dell'artista.\nNel 1911 il gruppo si scioglie, ne hanno fatto parte: Ernest Kirchner, Emil Nolde, Max Pechstein e altri.\nL'espressionismo tedesco \u00e8 anche una corrente letteraria.\nIn Francia, sempre nel 1905, si manifesta il gruppo dei Fauves, cio\u00e8 Le belve, l'attenzione degli artisti \u00e8 rivolta principalmente al colore, alla pennellata larga e corposa e non a ci\u00f2 che si rappresenta. Principali esponenti sono: Henri Matisse, Maurice de Vlaminck, Andr\u00e9 Derain, Kees Van Dongen. Nel 1907 il gruppo si scioglie.\nCubismo\nIl pi\u00f9 importante movimento di avanguardia del secolo: Pablo Picasso e Georges Braque ne sono i fondatori in Francia nel 1907. Partono dallo studio della realt\u00e0, ma la scompongono per poi costruirla sulla tela in un particolare ordine che annulla la distinzione tra le figure, gli oggetti e lo spazio in cui sono inseriti. Arrivano al cubismo in seguito allo studio delle forme geometriche di Cezanne e allo studio della scultura primitiva africana che Matisse aveva fatto conoscere. Il termine cubismo fu coniato dalla stampa nel 1908 in seguito all'esposizione di alcune tele di Braque in cui le case erano ridotte a piccoli cubi: \"Case all'Estaque\", (rilievo collinare nel Sud della Francia) 1908, oggi a Berna.\nPer Apollinaire \"con il cubismo l'arte non \u00e8 pi\u00f9 imitazione, ma pensiero\" (da Apollinaire, Pittori cubisti, 1911).\nFuturismo\nNel 1909, in Italia e in Francia (sul Figar\u00f2 di Parigi il 20 febbraio) viene pubblicato il manifesto del Futurismo (Marinetti) che interessa letteratura, teatro e cinema. Nel 1910 segue il Manifesto della pittura futurista e nel 1912 quello dell'architettura. Firmano il manifesto tecnico della pittura futurista: Boccioni, Carr\u00e0, Russolo, Balla e Severini. Il sogno futurista \u00e8 quello di distruggere il passato, solo il futuro pu\u00f2 esistere e ad esso bisogna tendere, rinnovandosi continuamente, abbandonando le regole imposte dalla tradizione. Le immagini, i suoni e le parole non possono che essere nuove in un mondo sempre pi\u00f9 rinnovato dalle macchine e in continua e veloce trasformazione. La rappresentazione di effetti di movimento \u00e8 dunque alla base della pittura e della scultura futurista. Dal manifesto: \"Un cavallo in corsa non ha quattro zampe ma venti...\".\nDopo la prima guerra mondiale alcuni artisti propongono il secondo futurismo, vedi salone Novecento.\nAstrattismo\nL'arte astratta inizia nel 1910, quando Kandinskij esegue un acquarello fatto di macchie di colore accostate a segni a penna: \"Senza titolo\", 1910 Parigi, Museo d'Arte Moderna.\nNel 1911 Vasilij Kandinskij e Franz Marc fondarono a Monaco il movimento Der Blaue Reiter, cio\u00e8 \"Il cavaliere azzurro\" sostenendo, come i cubisti, che l'immagine per comunicare non ha bisogno di rappresentare la natura, sensazioni, emozioni, idee vengono suscitate dai colori, dalle linee, dalle luci indipendentemente da ci\u00f2 che significano. Con l'astrattismo l'arte vuole comunicare contenuti interiori, spirituali; non vuole interpretare la realt\u00e0, l'arte diventa espressione della vita psicologica dell'individuo.\nQuesto movimento pu\u00f2 definirsi astrattismo lirico.\nAltri esponenti importanti sono Paul Klee e August Macke. Per Klee: \"L'artista opera in modo irrazionale\".\nNel 1917 in Olanda si afferma il neoplasticismo diffuso attraverso la rivista \"De Stijl\" dal pittore Piet Mondrian. I dipinti di Mondrian sono quasi ossessivamente basati su linee orizzontali e verticali che separano settori di colore compatto, privo di sfumature, quasi sempre colore primario: rosso, giallo, blu, Mondrian tende ad eliminare ogni interpretazione soggettiva e a risolvere ogni problema compositivo come se costruisse la dimostrazione di un teorema.\nAvanguardie russe\nDopo aver conosciuto cubismo e futurismo gli artisti russi creano movimenti artistici d'avanguardia di rilievo internazionale.\nRaggismo. Fondato dai coniugi Larianov, si definisce sintesi di Cubismo e Futurismo, \u00e8 caratterizzato da linee scattanti e dinamiche, simili a raggi luminosi uniti a colori molto vivi.\nSuprematismo. Fondato nel 1915 da Kazimir Malevic nel quale per la prima volta un'opera d'arte \u00e8 formata solo da forme geometriche, le ricerche simili di Mondrian sono posteriori.\nCostruttivismo. Fondato da Vladimir Evgrafovi\u010d Tatlin nel 1915, propone un'arte socialmente impegnata, il campo di ricerca privilegiato \u00e8 il disegno industriale e l'architettura. Di Tatlin \u00e8 il progetto mai realizzato del \"Modello per il monumento alla Terza Internazionale\" 1919-20.\nDi tutti i quadri presenti nella sala ne scegliamo uno per ogni movimento di avanguardia, che sia esplicativo dello stesso.\nCollezione Schwarz - Opere Dada - Sala 10.\nLe opere presenti in questa sala e nella successiva sono frutto di una donazione privata del 1997.\nIl movimento nasce nel 1916 a Zurigo dove si erano rifugiati artisti e intellettuali allo scoppio della prima guerra mondiale visto che la Svizzera era un paese neutrale. Tre anni prima Duchamp aveva creato \"La ruota di bicicletta\". Partendo dalla volont\u00e0 di rompere con la societ\u00e0 e la cultura che ha portato alla guerra, questi artisti hanno creato un movimento che infrange tutte le regole, anche quelle del linguaggio e dell'arte, la parola d'ordine \u00e8 \"niente\", la stessa parola Dada, afferma Tzara, non significa nulla. Marcel Duchamp vede un mondo pieno di oggetti realizzati in serie, per combattere tale conformit\u00e0 di gusto prende tali oggetti e li espone, come nel caso dell'orinatoio, chiamato fontana e firmato Mutt, presentato nel 1917 a New York.\nOltre a Duchamp sono esponenti del movimento Dada: Man Ray, Francis Picabia e Hans Arp.\nCollezione Schwarz - Il surrealismo sala 11.\nLa sala si trova nel soppalco realizzato al di sopra della sala precedente.\nIl surrealismo, o realt\u00e0 superiore, \u00e8 un movimento letterario e artistico che ha rivalutato la parte irrazionale dell'uomo, cio\u00e8 il mondo dell'inconscio, dell'immaginazione, del sogno, degli impulsi psichici, la parte pi\u00f9 profonda della nostra mente, di cui non abbiamo coscienza.\nPer il poeta Andr\u00e9 Breton, che pubblic\u00f2 il primo manifesto, il Surrealismo deve esprimere il pensiero in modo \"automatico\", senza il controllo della ragione. La creazione artistica diviene cos\u00ec immediata, automatica, capace di registrare ogni palpito interiore o vibrazione psicologica.\nL'arte surrealista si basa sulle ricerche psicoanalitiche compiute da Sigmund Freud. Simpatizzano con i movimenti pi\u00f9 radicali di quegli anni.\nLa prima mostra collettiva \u00e8 stata allestita a Parigi nel 1925 con Man Ray, Arp, Masson, Picasso, Ernest e Mir\u00f2, in seguito si aggiunsero Magritte e Dal\u00ec.\nIL RITORNO AI VALORI ARCAICI DI UN'ITALIA RURALE SALA 12\nLa sala \u00e8 dedicata, come la seguente, a quegli artisti che, fra i due conflitti mondiali, aderirono al movimento artistico denominato \"Valori plastici\", prima e \"Novecento\" poi. Il ritorno all'ordine \u00e8 inteso come ristabilimento della tradizione e vuole il recupero della tradizione primitivista (Giotto) e rinascimentale.\nValori plastici \u00c8 un movimento artistico italiano legato alla rivista fondata da Mario Broglio (1918-22) che accolse nelle sue file artisti di varia formazione: Carr\u00e0, Morandi, De Chirico, Soffici e gli scultori Melli e Martini.\nPubblic\u00f2 monografie su artisti italiani e artisti e movimenti stranieri. Mentre la rivista ebbe un'importante funzione informativa, il movimento fu chiaramente orientato verso il richiamo all'ordine, ed esalt\u00f2 i valori della forma rifacendosi alla tradizione del Tre Quattrocento.\nNOVECENTO\nMovimento artistico italiano caratteristica espressione della cultura nazionale uscita dalla prima guerra mondiale, sanc\u00ec la rinuncia agli ideali delle avanguardie, per elaborare, in chiave nazionalistica, i principi di \"un ritorno all'ordine\": la tradizione primitivista (Giotto) e rinascimentale, lo studio della forma - volume, le cui premesse si trovano gi\u00e0 in Valori Plastici e nella pittura metafisica di Carr\u00e0 e De Chirico. Fu equivalente al Novecento letterario e musicale.\nDel 1922 \u00e8 il suo atto di nascita con l'esposizione alla Galleria Pesaro di Milano di un primo raggruppamento (Bucci, Funi, Malerba, Oppi, Sironi, Dudreville e Marussig. Per la Biennale del 1924, nella presentazione Margherita Sarfatti, auspicava un pi\u00f9 largo schieramento di forze. Critici d'arte favorevoli al movimento furono Massimo Bontempelli (curatore della rivista Novecento con Curzio Malaparte), Maraini e Ugo Ojetti.\nL'aria di Parigi Sala 14.\nLa sala \u00e8 dedicata a Giorgio De Chirico e alla METAFISICA, dal greco oltre il fisico, il movimento artistico concepito da lui e da Carr\u00e0 nel 1917 a Ferrara. A differenza del futurismo, nei dipinti della Metafisica domina l'assoluta immobilit\u00e0. Le scene sono popolate da strani manichini al posto degli esseri viventi: lo spazio, sempre definito prospetticamente, \u00e8 irreale, appare limitato da costruzioni o elementi di paesaggio secondo un ordine non reale, tanto da far pensare ai sogni. All'interno di scenari impossibili, gli oggetti sono accostati in modo assurdo e proiettano ombre ingigantite e incombenti. Il mondo metafisico \u00e8 vuoto e disabitato. Oltre a De Chirico e Carr\u00e0 altri esponenti furono Giorgio Morandi, Alberto Savinio (il fratello di De Chirico) e Filippo de Pisis.\nLe grandi correnti nazionali negli anni trenta Sala 15.\nIl salone \u00e8 dedicato agli artisti pi\u00f9 rappresentativi degli anni Trenta riconducibili al movimento artistico Novecento. Si possono considerare gli artisti \"ufficiali\" del regime dell'epoca.\nSui lati corti del salone due opere di grandi dimensioni testimonianza dell'arte che il fascismo richiedeva per la decorazione dei palazzi pubblici.\nEntrando nel salone dalla sala \"Aria di Parigi\":\nEntrando nel salone dalla sala \"Ritorno ai valori arcaici di una societ\u00e0 rurale\":\nSono opere riconducibili al movimento \"Novecento\":\nTra le sculture riconducibili allo stesso movimento artistico:\nSono opere riconducibili al SECONDO FUTURISMO o Aeropittura.\nNon sono riconducibili al movimento Novecento, ma si possono considerare opere di EVASIONE rispetto al clima culturale e politico del tempo:\nSono opere apertamente in DISSENSO rispetto al regime, che usano le modalit\u00e0 dell'Espressionismo che si \u00e8 gi\u00e0 visto nel salone delle Avanguardie:\nIl corridoio centrale del salone \u00e8 denominato IL RITIRO DEI POETI E DEI PITTORI:\nGUTTUSO, MANZU' E L'ARTE DA CORRENTE AL NEOREALISMO SALA 16\nLa sala \u00e8 dedicata al Neorealismo, movimento culturale nato nel periodo di impegno politico della Resistenza che guarda all'aspetto sociale e soprattutto alla vita dura ma dignitosa degli umili, con linguaggio comprensibile alle masse.\nIl neorealismo si esprime in letteratura con Pavese, Vittorini, Fenoglio, Pratolini; e nel cinema con Rossellini (autore di Roma citt\u00e0 aperta), Visconti (autore de La terra trema) e De Sica (autore di Ladri di biciclette e Sciusci\u00e0).\nLa guerra nella memoria postbellica - Corridoio e corte centrale 17.\nFRONTE NUOVO, NEOREALISMO, POSTCUBISMO SALA 18\nLa sala rappresenta le ricerche artistiche dell'immediato dopoguerra.\nEVOLUZIONE E APPRODI DELL'ARTE ASTRATTA SALA 19\nAnche questa sala \u00e8 dedicata alle molteplici voci artistiche del dopoguerra italiano, con prevalenza di artisti operanti a Roma.\nSCULTURA NON FIGURATIVA NEGLI ANNI CINQUANTA E SESSANTA SALA 20 (temporaneamente chiusa)\nXX secolo: 2\u00ba settore.\nQuesto settore della Galleria espone opere d'arte prodotte da artisti italiani e stranieri dopo la seconda guerra mondiale fino agli anni Settanta. La prosecuzione naturale della Gnam sar\u00e0 il costituendo MAXXI: Museo delle Arte del XXI secolo, che sorger\u00e0 nelle ex caserme di via Guido Reni nel quartiere Flaminio di Roma.\nL'attuale sistemazione delle opere nelle sale risale a giugno 2005.\nSALA SEGNO GESTO MATERIA:\nCONFRONTI INTERNAZIONALI.\nDopo la seconda guerra mondiale l'arte denuncia il mondo borghese per aver generato gli orrori del conflitto. Il dissenso si esprrime attraverso la dissoluzione della forma tradizionale, progettata, riconoscibile. Questa ARTE INFORMALE, si sviluppa tra gli anni Cinquanta e Sessanta in Europa, negli Stati Uniti e in Giappone con un linguaggio caratterizzato da velocit\u00e0 di esecuzione e improvvisazione. Esprime l'angoscia dell'artista.\nTre sono i principali indirizzi:\n- LA PITTURA SEGNICA, una sorta di scrittura astratta (vedi pi\u00f9 avanti Capogrossi e Cy Twombly).\n- LA PITTURA GESTUALE, ossia l'azione dell'artista che aggredisce la tela con i suoi gesti (vedi in questa sala Pollock, pi\u00f9 avanti Vedova).\n- LA PITTURA MATERICA, che ingloba nel dipinto materiali eterogenei (vedi in questa sala Fautrier, pi\u00f9 avanti Burri).\nQuesta sala offre subito una panoramica internazionale sull'arte dell'immediato dopoguerra.\nSALA FONTANA\nAlla prima sala dedicata ad un'apertura internazionale si passa in questa che \u00e8 dedicata ad un artista argentino di origini italiane che ha operato a lungo in Italia: Lucio Fontana (Rosario di Santa F\u00e8 1899 - Varese 1968), celebri sono i suoi tagli sulle tele dove l'artista cerca la terza dimensione nel quadro. Ogni suo quadro \u00e8 opera di improvvisazione, come un pezzo di jazz. Le opere in questa sala solo dovute alla donazione Teresita Fontana del 1991.\nSala Capogrossi.\nPer Maurizio Calvesi \"Giuseppe Capogrossi fu insieme a Lucio Fontana i Coppi e i Bartali dell'arte italiana del dopoguerra\" (da intervista a la Repubblica). Capogrossi (Roma 1900 - 1972) dopo gli studi e un soggiorno a Parigi negli anni 1928 - 1933, venne a contatto con Scipione e Mafai, fond\u00f2 insieme a Cagli la cosiddetta Scuola Romana. Nel 1949 pass\u00f2 alla pittura astratta, partecipando con Burri (che vedremo nel salone successivo) al gruppo Origine e firmando il VI Manifesto Spazialista con Fontana, Crippa e Dova (1953). In questi anni esegu\u00ec la serie delle \"Superfici\" che troviamo in questa sala, composizioni in cui si dispongono, in una tessitura grafica variabile, segni costanti di elementare semplicit\u00e0 \"E\" detti forchettoni. I forchettoni possono essere filiformi, densi o macrosegni. Si tratta di: \"Segni elementari belli come graffiti rupestri\" Maria Vittoria Marini Clarelli in occasione di una conferenza in Galleria.\nPalma Bucarelli in La Galleria Nazionale d'Arte Moderna, 1973 Istituto Poligrafico dello Stato, fa una bella similitudine con le opere architettoniche di Nervi e Morandi in cui il segno \u00e8 anche elemento strutturante.\nTutte le opere presenti nella sala sono dovute alla donazione Cardazzo del 1968-76.\nSALONE DELL'INFORMALE E DEL SUPERAMENTO DELL'INFORMALE\nLa parte bassa del salone, quella vicina alla sala di Fontana, \u00e8 dedicata ad Alberto Burri (Citt\u00e0 di Castello 1915 - Nizza 1995), un altro grande protagonista dell'arte informale italiana. Laureato in medicina, cominci\u00f2 a dipingere nel 1944 mentre era prigioniero di guerra in Texas. Tornato in Italia e stabilitosi a Roma si dedic\u00f2 completamente alla pittura. Si impose all'attenzione internazionale allorch\u00e9 i suoi sacchi sbrindellati cominciarono ad apparire in pubblico. \u00c8 l'immagine di una realt\u00e0 desolata e logorata dal tempo: si vedono cuciture, pezzature, tele e lembi ammuffiti che nascondono una ferita, uno strappo fisico e morale. Nel 1956 Burri pass\u00f2 dai sacchi, ai legni e alle plastiche bruciate. Dal 1981 esiste a Citt\u00e0 di Castello un museo a lui dedicato, la \"Fondazione palazzo Albizzini\", dal 1989 tale istituzione si \u00e8 estesa agli ex seccatoi del tabacco.\nQuesta parte del salone ricostruisce il percorso artistico di Burri dai primi gobbi e catrami, al \"Grande sacco del 1952, ai legni, alle plastiche, ai ferri dei primi anni Sessanta, ai cellotex degli ultimi anni.\nDal soffitto pende l'opera di Alexander Calder, Mobile, 1958. Ferro e alluminio.\nLa parte alta del salone accoglie invece quegli artisti che hanno contribuito al superamento dell'Informale verso un'arte di tipo CONCETTUALE, particolare risalto \u00e8 dedicato a PINO PASCALI. Tra gli artisti pi\u00f9 rappresentativi citiamo:\nNel corridoio al centro del salone:\nSala Vedova Turcato Afro.\nQuesta sala \u00e8 dedicata a quegli artisti che alla fine degli anni Quaranta avevano preso posizione per l'astrattismo. Nel 1952 il critico Lionello Venturi, che li aveva tenuti a battesimo, scrive \"Otto pittori italiani\" fra i quali Vedova, Turcato e Afro.\nSALA ROMA ANNI SESSANTA\nRoma negli anni Sessanta \u00e8 motore dell'arte nazionale, anche la presenza del cinema \u00e8 da stimolo a questa fioritura artistica.\nSALA DOSSIER\nQui vengono ospitare le esposizioni temporanee della Galleria.\nFonti.\nTutte le informazioni sulla storia della Galleria sono tratte da:\nTutte le informazioni sulle correnti artistiche presenti in Galleria, su singoli artisti o specifiche opere d'arte sono tratte da:\nGiulio Carlo Argan, L'arte moderna 1770/1970, 1970 Sansoni.\nAA.VV., Enciclopedia Universale dell'Arte, 1986 Istituto Geografico De Agostini, Novara.\nAA.VV., Enciclopedia dell'Arte, 2002 Garzanti.\nAA.VV., Storia universale dell'arte, 1997 Leonardo.\nMary Hollingswrth, L'arte nella storia dell'uomo, 1997 Giunti.\nBersi - Ricci, Il libro dell'arte, 1999 Zanichelli.\nFormilli - Marini, Percezione, immagine, arte, 1993 Sei.\nStefano Zaffi, La storia dell'arte vol. XV, Electa."}
{"id": "1320153", "revid": "287204", "url": "https://it.wikipedia.org/wiki?curid=1320153", "title": "Monte Argentera", "text": "Il monte Argentera (3.297\u00a0m) \u00e8 una montagna delle Alpi Marittime, di cui rappresenta la massima elevazione.\nCaratteristiche.\nSi trova nell'alta valle Gesso, in provincia di Cuneo, sul confine tra i comuni di Entracque e Valdieri.\nLa vetta non si trova sullo spartiacque italo-francese, ma su una dorsale secondaria. Questa si stacca dallo spartiacque principale in corrispondenza della cima Ghili\u00e8, e procede in direzione generale nord fino a culminare alla cima sud dell'Argentera, da dove procede ancora, arrivando poi a digradare verso il vallone di Lourousa.\nIl monte \u00e8 una struttura morfologicamente complessa, indicato come serra dell'Argentera. Il corpo principale \u00e8 formato da una serie di vette allineate in direzione sud-nord, ovvero, da sud:\nIl gruppo presenta inoltre altre cime rilevanti su alcune dorsali secondarie che si diramano dalla serra principale.\nDalla cima Genova, una dorsale scende in direzione ovest-sud-ovest verso il \"piano della casa del Re\", nella valle Gesso della Valletta; su questa dorsale si incontrano, da est ad ovest:\nDalla cima Genova, la dorsale principale scende invece verso sud fino al passo dei Detriti (3122\u00a0m), per poi risalire alla cima Paganini (3051\u00a0m).\nDalla cima nord, un'altra dorsale scende rapidamente verso ovest-nord-ovest, dividendo il canale della Forcella a sud dal canale Gunther a nord.\nDalla punta Gelas di Lourousa, una dorsale secondaria dirama verso nord-ovest, incontrando nell'ordine:\nDa punta Plent la dorsale si biforca; un ramo scende verso ovest, con la cima del Souffi (2710\u00a0m); l'altro scende invece verso nord-ovest, incontrando la punta Stella (2567\u00a0m).\nSempre dalla punta Gelas di Lourousa, la dorsale principale procede per breve tratto incontrando subito il monte Stella (3262\u00a0m); il breve tratto tra punta Gelas di Lourousa e monte Stella chiude la testata del canalone di Lourousa.\nDal monte Stella la dorsale principale prosegue verso nord, poi piegando verso nord-nord-ovest, separando il canalone di Lourousa dal vallone di Lourousa, nel quale va a digradare. Una dorsale secondaria si stacca invece in direzione est, e piega a semicerchio assumendo poi una direzione sud-est, incontrando nello scendere il passo del Chiapous ed il passo del Porco (2580\u00a0m) per poi digradare in direzione sud-est fino al bacino del Chiotas.\nDal punto di vista geologico, la montagna appartiene ad una struttura geologica tipica, denominata appunto \"massiccio cristallino dell'Argentera\". Si tratta essenzialmente di gneiss di varia composizione e diverso grado di scistosit\u00e0, con locali affioramenti di graniti.\nIl nome deriva dal latino \"argentum\" (\"argento\"). Molto probabilmente il toponimo deriva dall'innevamento perenne della montagna (almeno in tempi passati), che la rendeva simile all'argento.\nAscensione alla vetta.\nPrima ascensione.\nLa prima ascensione fu compiuta il 18 agosto 1879 da William Auguste Coolidge e le sue guide Christian Almer e Ulrich Almer. Essi percorsero il \"Couloir di Lourousa\", canale di neve diventato classico presso gli alpinisti locali, ridiscendendo per la stessa via.\nUn itinerario pi\u00f9 facile, ovvero l'attuale via normale lungo la parete est, \u00e8 stato scoperto il 16 agosto 1882 da G. Dellepiane, U. Ponta, R. Audisio.\nVia normale - cima sud.\nLa via normale alla vetta ha inizio dal \"passo dei detriti\", sulla parte meridionale della dorsale dell'Argentera. Al passo si pu\u00f2 giungere sia da ovest (valle Gesso della Valletta) che da est (valle Gesso di Entracque). L'avvicinamento da ovest prevede di risalire il vallone di Assedras dal \"piano della casa del Re\"; ci si pu\u00f2 appoggiare al rifugio Remondino. L'avvicinamento da est parte dal bacino del Chiotas, dove sorge il rifugio Genova-Figari, e passando per il bivacco del Baus (2668\u00a0m) si arriva al passo.\nDal passo si traversa sul versante est fino a raggiungere l'evidente cengia percorsa per la prima volta nel 1882. Si segue la cengia, che presenta un passaggio in discesa di un certo impegno, fino alla base della vetta, dove la cengia si biforca in due canaline parallele. Si risale a piacere una qualsiasi delle canaline, fino a raggiungere la cresta, da dove si guadagna la croce di vetta. Dal passo alla vetta il percorso dura circa un'ora.\nSi tratta di un itinerario di tipo alpinistico, con grado di difficolt\u00e0 valutato in F+ in buone condizioni. Ad inizio stagione, \u00e8 possibile incontrare neve, che rende il percorso pi\u00f9 difficile.\nVia normale - cima nord.\nLa via normale alla cima nord si sviluppa in senso opposto, dal passo del porco nel vallone del Chiapous. L'avvicinamento in questo caso pu\u00f2 essere effettuato sia dal rifugio Genova-Figari, che dal vallone di Lourousa, appoggiandosi eventualmente al rifugio Morelli-Buzzi. Raggiunto il passo del porco, si traversa sul versante est per tracce di sentiero con segni di vernice ed ometti fino ad incontrare due cenge; si segue quella superiore fino ad incontrare una nuova traccia di sentiero che conduce in vetta. Il passo del porco \u00e8 servito da un sentiero accessibile all'escursionista, che tuttavia in caso pioggia o neve non va sottovalutato. Il grado di difficolt\u00e0 di questo percorso \u00e8 valutata in F.\nAltre vie.\nLa vetta \u00e8 raggiunta anche da altre vie di arrampicata, di difficolt\u00e0 superiore, tra le quali si possono ricordare: il couloir della Forcella, lo sperone Campia, lo sperone del Promontorio, lo sperone Salesi, il versante sud o via moderna delle Stelle Nere.\nSci estremo.\nIl canalone di Lourousa \u00e8 una classica dello sci estremo. Questo canalone, che presenta una pendenza media di 45\u00b0 su 900 metri di dislivello, fu disceso per la prima volta con gli sci ai piedi da Heini Holzer nel 1973."}
{"id": "1320156", "revid": "6923", "url": "https://it.wikipedia.org/wiki?curid=1320156", "title": "Piazza del Mercato (Breslavia)", "text": "La Piazza del Mercato (in polacco \"Rynek we Wroc\u0142awiu\") \u00e8 una piazza pubblica situata al centro della citt\u00e0 di Breslavia, pieno di vita a qualsiasi ora del giorno e della notte. La sua forma rettangolare di 213 metri per 178 le conferisce una superficie che la rende uno dei pi\u00f9 grandi progetti urbanistici di questo tipo esistenti in Europa.\nAl centro di essa si trovano il Fondaco dei Tessuti ed il Municipio, monumento unico nel suo genere dell'architettura gotica e rinascimentale europea. Tutta la Piazza del Mercato \u00e8 circondata dai palazzi borghesi fra cui quelli pi\u00f9 preziosi sono il Palazzo All'insegna di Sette Elettori, il Palazzo all'insegna del Sole d'Oro nonch\u00e9 \"Ja\u015b e Ma\u0142gosia\" (H\u00e4nsel e Gretel).\nLa parte centrale \u00e8 occupata dai due municipi della citt\u00e0; il Vecchio, a sud e il Nuovo a nord. Tutt'intorno chiudono la piazza le case borghesi e dei ricchi mercanti.\nStoria e descrizione.\nLa piazza venne tracciata nel Medioevo secondo le norme dettate dal Diritto di Magdeburgo. Sorse tra il 1214 e il 1232, sotto il regno del duca Enrico I il Barbuto. Durante il corso degli anni vi sorsero tutt'intorno le case dei borghesi e dei ricchi mercanti, che gi\u00e0 nella met\u00e0 del XIV secolo l'avevano accerchiata dandole la forma definitiva.\nNel XIX secolo la piazza era servita da linee tranviarie, dapprima trainate da cavalli, poi, dopo il 1892, elettriche. \nDurante l'assedio di Wroc\u0142aw nel 1945, la citt\u00e0 \u00e8 stata gravemente danneggiata, ma il mercato non subi gravi danni.\nFino alla fine degli anni 1970 era accessibile alle automobili. Tra il 1996-2000 la piazza venne ripavimentata e il lato est, l'ultimo ad essere transitabile, venne reso pedonale. \nDavanti alla facciata occidentale del Municipio sorge la statua del poeta commediografo Aleksander Fredro, proveniente da Leopoli e qui collocata dopo la guerra.\nEdifici.\n\u00c8 occupato dal Vecchio Municipio, capolavoro dell'architettura gotica, eretto fra il XIII e il XVI secolo; dal Nuovo Municipio e da numerose abitazioni barocche e neoclassiche"}
{"id": "1320160", "revid": "767487", "url": "https://it.wikipedia.org/wiki?curid=1320160", "title": "Primeira Divis\u00e3o 1984-1985", "text": "La Primeira Divis\u00e3o 1984-1985 \u00e8 stata la 47\u00aa edizione della massima serie del campionato portoghese di calcio e si \u00e8 conclusa con la vittoria del , al suo ottavo titolo.\nCapocannoniere del torneo \u00e8 stato Fernando Gomes () con 39 reti."}
{"id": "1320162", "revid": "36426", "url": "https://it.wikipedia.org/wiki?curid=1320162", "title": "Universit\u00e0 di Breslavia", "text": "L'Universit\u00e0 di Breslavia si trova al centro del pi\u00f9 grande complesso barocco della citt\u00e0, costituito dall'antico Collegio e dalla Chiesa dei Gesuiti.\nStoria e descrizione.\nGi\u00e0 il 20 luglio del 1505 il re di Boemia e d'Ungheria Ladislao II emette a Buda, un primo documento per la fondazione dell'Universit\u00e0 di Breslavia. Tuttavia questo documento non venne confermato da papa Giulio II a seguito della protesta nata all'Universit\u00e0 Jagellonica di Cracovia, e il progetto venne accantonato.\nIl Castello dei Piast, che sorgeva in quest'area, venne donato nel 1659 da Leopoldo I d'Asburgo ai Gesuiti, arrivati in citt\u00e0 dopo la Guerra dei trent'anni (1618-1648). Ma la fondazione dell'Accademia fu ostacolata dal consiglio cittadino Luterano.\nBreslavia era parte, all'epoca, di una delle pi\u00f9 ricche province dell'Impero Asburgico. Finalmente con la Bolla Aurea del 21 ottobre 1702, emessa dall'imperatore Leopoldo I d'Asburgo, viene ufficialmente fondata l\"'Accademia Gesuitica Leopoldina\", con tutti i privilegi pari alle altre universit\u00e0 europee. Ufficialmente inaugurata il 15 novembre 1702 era la prima universit\u00e0 nel Voivodato di Slesia e prevedeva inizialmente solo due facolt\u00e0: teologia e filosofia.\nIl progetto per il nuovo, grande, cantiere che doveva contenere il monastero, una Scuola superiore e l'Universit\u00e0, venne affidato a Domenico Martinelli che previde un lungo fronte barocco di 200 metri sulla'Oder ritmato da tre torri. \nLa prima pietra venne posta il 6 dicembre 1728, ma con i danni causati dalle numerose inondazioni del fiume Oder rallentarono notevolmente il cantiere. Inoltre lo scoppio della Guerra di successione austriaca elimin\u00f2 definitivamente ogni possibilit\u00e0 di ripresa dei lavori. Cos\u00ec il disegno originale non venne rispettato, e fu realizzato per circa due terzi.\nLa struttura dell'ala ovest era completata nel 1730 e l'ala orientale e la \"Torre di Matematica\" vennero costruite tra il 1734 e il 1737. Nel 1737 si complet\u00f2 il collegamento tra l'universit\u00e0 e la chiesa universitaria. I lavori di decorazione degli interni vennero iniziati nel 1732 e continuarono fino al 1739. Dapprima si inizi\u00f2 a decorare l'ala occidentale, pi\u00f9 fastosa, sede di rappresentanza e dell'Aula Magna dell'universit\u00e0. Mentre l'interno dell'ala orientale, molto pi\u00f9 modesto, e destinato a scopi monastici, rimase in gran parte incompiuto. Nel 1742 il cantiere venne chiuso.\nNel 1776 i Gesuiti vennero cacciati dalla citt\u00e0 e l'Accademia Leopoldina pass\u00f2 sotto la supervisione dello Stato prussiano.\nNell'aprile del 1811 Federico Guglielmo III di Prussia incorpor\u00f2 a Breslavia l'Universit\u00e0 Viadrina di Francoforte sull'Oder, in difficolt\u00e0 a seguita della creazione della nuova Universit\u00e0 Humboldt di Berlino. Cos\u00ec il 3 agosto 1811, la combinazione delle due universit\u00e0 diede luce alla nuova \"Universitas Litterarum Vratislaviensis\", con cinque facolt\u00e0 di teologia cattolica, la teologia evangelica, diritto, medicina e filosofia. Nel 1841 Federico Guglielmo IV di Prussia, aggiunse la facolt\u00e0 di Lingue e letterature slave \"per dare agli studenti polacchi l'opportunit\u00e0 di migliorare il nativo discorso\".\nIl 24 agosto 1945, tramite un decreto del Consiglio dei Ministri e del Presidium del Consiglio Nazionale trasform\u00f2 l'universit\u00e0 tedesca di Breslavia (Universit\u00e0 e Politecnico) nell'universit\u00e0 statale polacca e centro di ricerca. Questa \u00e8 la creazione effettiva della corrente Universit\u00e0 polacca di Breslavia.\nDescrizione.\nIl grande complesso, comprendente alla la Chiesa gesuitica del Santo Nome di Ges\u00f9, si sviluppa stretto e allungato fra la Piazza dell'universit\u00e0 e la \"Gradzka\", che costeggia il fiume Oder. Presenta due facciate gemelle tardo-barocche a due ordini di grandi finestre con ricchi timpani rococ\u00f2, incentrate sulla \"Torre di Matematica\" che prende la larghezza di tutto l'edificio. il fronte verso il lato fiume \u00e8 pi\u00f9 lineare, mentre quello sulla piazza retrostante \u00e8 pi\u00f9 movimentato, con corpo centrale leggermente aggettante, coronato da timpano rotondo. Sulla facciata della piazza \u00e8 l'entrata principale, marcata dal portale monumentale sormontata da balcone con statue. Le statue femminili rappresentanti le \"Quattro stagioni\", sono opera di Franz Joseph Mangold, mentre i quattro putti simboleggiano le Virt\u00f9 cardinali e sono opera di Johann Albrecht Siegwitz.\nAll'interno uno scalone monumentale, ricco di stucchi colorati, porta ai piani e alle sontuose sale interne.\nAula Leopoldina.\nNell'ala occidentale sorge l'Aula Leopoldina, interamente affrescata, costruita tra il 1731-1732 dal boemo Franz Joseph Mangold. Costituisce il pi\u00f9 grande interno barocco di tutta la Polonia e l'unico interno perfettamente conservato dell'antica \"Accademia Gesuitica\".\nOratorium Marianum.\nNell'ala ovest si trova il fastoso oratorio, ora sala di musica, realizzato fra il 1728 e il 1731 su disegno di Johannes Petner, poi succeduto da Joseph Frisch. Gli affreschi sono di Johann Christoph Handke.\nChiesa universitaria.\nLa chiesa, dedicata al \"Santo Nome di Ges\u00f9\", \u00e8 un edificio barocco che sorge accanto all'Universit\u00e0 e ne costituiva la chiesa gesuitica collegiale. Venne eretta fra il 1689 e il 1698, ricchissimo si presenta l'interno, con gli affreschi prospettici realizzati nel 1703-06 del grande Johann Michael Rottmayr."}
{"id": "1320165", "revid": "287204", "url": "https://it.wikipedia.org/wiki?curid=1320165", "title": "Ostr\u00f3w Tumski (Breslavia)", "text": "Ostr\u00f3w Tumski, letteralmente l'Isola della Cattedrale, \u00e8 la parte pi\u00f9 antica della citt\u00e0 di Breslavia, in Polonia.\nBagnata dalle acque dell'Oder \u00e8 costituita dal vecchio borgo, sorto intorno al castello e divenuto in seguito citt\u00e0. Conserva splendidi monumenti architettonici. I pi\u00f9 grandiosi tra essi sono quelli ricostruiti scrupolosamente dalle macerie della guerra: le gotiche Cattedrale di San Giovanni Battista e la Collegiata di Santa Croce."}
{"id": "1320173", "revid": "110157", "url": "https://it.wikipedia.org/wiki?curid=1320173", "title": "Pavesi (azienda)", "text": "Pavesi \u00e8 un marchio italiano specializzato nella produzione di cracker, biscotti da prima colazione e snack, in origine appartenente all'omonima azienda fondata a Novara nel 1937 da Mario Pavesi. Fa parte del gruppo Barilla.\nStoria.\nLa societ\u00e0 \u00e8 stata fondata nel 1937 a Novara da Mario Pavesi, pasticciere novarese, inizialmente producendo biscotti e, principalmente i tradizionali \"Biscottini di Novara\", denominati con il celebre appellativo di \"Pavesini\". Nel 1953 Pavesi si trasforma in societ\u00e0 per azioni e muta la sua ragione sociale in Pavesi Biscottini di Novara Spa. Nel 1954 inaugura la produzione di cracker. Sempre agli inizi degli anni cinquanta, Pavesi costituisce EPEA (acronimo di Esercizio Pasticceria E Affini), societ\u00e0 appositamente costituita per le attivit\u00e0 di ristorazione autostradale. Nel 1962 nasce l\"'Autogrill Pavesi\": sull'Autostrada A4, nei pressi del casello di Novara, amplia un proprio piccolo punto di ristoro, gi\u00e0 presente dal 1947, trasformandolo in un autogrill con struttura a cavallo di entrambe le corsie di marcia.\nNel 1957 viene creato il ramo d'azienda con il marchio Pai (Prodotti Alimentari Internazionali) per la produzione di patatine fritte e snack salati, in seguito ceduto alla San Carlo di Milano.\nNel 1965 viene lanciata sul mercato una merendina denominata \"Duetto\"; l'anno successivo, l'identica denominazione fu scelta per il nuovo modello spider dell'Alfa Romeo. Ne nacque un contenzioso legale che si risolse a favore della Pavesi, costringendo Alfa Romeo a modificare la denominazione del modello.\nIn un'ottica di introduzione sul mercato italiano di biscotti farciti e al cioccolato, Pavesi inizia una collaborazione con la societ\u00e0 americana Sunshine Biscuits. Inizia cos\u00ec nel 1967 la produzione dei Ringo, biscotti snack farciti, e nel 1970 dei \"Togo\", biscotti ricoperti di cioccolato, e dei \"Tresor\", biscotti dalla forma simile ai Pavesini ricoperti con granella di zucchero e striature di cioccolato. Verso la fine degli anni sessanta la Italpi, una finanziaria controllata da Edison, in procinto di diversificare i suoi business, rileva il 50% di Pavesi, il 48% di Pai ed il 42% di EPEA, assumendo cos\u00ec progressivamente il controllo dell'azienda. Dopo la fusione della stessa Edison con la Montecatini e la contestuale nascita della Montedison, nel 1971 Mario Pavesi decide di cedere al neocostituito gruppo industriale italiano le quote residuali della societ\u00e0 da lui fondata, in cambio della propriet\u00e0 della Zucca Rabarzucca, la cui gestione affid\u00f2 ai figli. Contemporaneamente, Montedison decide di inglobare la neoacquisita Pavesi e le altre sue attivit\u00e0 alimentari nell'Alimont, societ\u00e0 che deteneva aziende come Bertolli, De Rica, Bellentani. Nel 1974 il 50% di Alimont viene rilevato da SME, la societ\u00e0 finanziaria statale per il settore alimentare, che le cambia ragione sociale in Alivar.\nNel 1977 EPEA, che controllava la rete di pi\u00f9 di cento autogrill Pavesi, confluisce insieme alla divisione di ristorazione autostradale di Unidal (Motta ed Alemagna) nella Autogrill S.p.A., societ\u00e0 anch'essa controllata da SME. Nel 1990, a seguito della decisione della SME di privatizzare il comparto dei prodotti da forno, viene costituita la joint venture Pavesi s.p.a., con azionisti la stessa SME e Barilla, in cui il gruppo di propriet\u00e0 dell'IRI deteneva il 51% delle quote e Barilla il restante 49%. Nella neocostituita societ\u00e0 confluirono le attivit\u00e0 dei prodotti a marchio Pavesi insieme al ramo di attivit\u00e0 dei Crackers Motta. \nNel maggio 1992 la societ\u00e0 sar\u00e0 di fatto privatizzata, perch\u00e9 Barilla, rilevando da SME un ulteriore 10% delle quote della joint venture, ne divenne azionista di maggioranza al 59%, assumendone di fatto il controllo. Nel gennaio 1993, SME ceder\u00e0 sempre a Barilla il residuo 41% delle quote di Pavesi ancora in suo possesso, che diventer\u00e0 in questo modo unica proprietaria dell'azienda e dei marchi detenuti. Ancora oggi la produzione della Pavesi \u00e8 focalizzata in tre settori principali: cracker, biscotti da prima colazione e snack.\nAttivit\u00e0.\nProduzione e vendita di cracker, biscotti da prima colazione e snack.\nArchivio.\nLa documentazione relativa all'attivit\u00e0 della Pavesi \u00e8 conservata presso l'Archivio storico Barilla, che raccoglie la documentazione della Barilla e delle aziende ad essa in vario modo collegate."}
{"id": "1320176", "revid": "71433", "url": "https://it.wikipedia.org/wiki?curid=1320176", "title": "The skeleton key", "text": ""}
{"id": "1320179", "revid": "18323", "url": "https://it.wikipedia.org/wiki?curid=1320179", "title": "Orto botanico di Breslavia", "text": "L\u2019Orto botanico di Breslavia fu fondato nel 1881 come Istituto Scientifico dell'Universit\u00e0 di Breslavia.\nLe piante provengono da ambienti naturali ed orti botanici di tutto il mondo. La maggiore curiosit\u00e0 dell'orto \u00e8 la sezione geologica del giacimento di carbone fossile."}
{"id": "1320180", "revid": "725642", "url": "https://it.wikipedia.org/wiki?curid=1320180", "title": "Fitzwilliam Museum", "text": "Il Fitzwilliam Museum si trova in Trumpington Street a Cambridge, nel Regno Unito. Il museo espone opere di William Blake, Alfred Sisley e Tiziano.\n\u00c8 stato realizzato grazie al fondamentale contributo del benefattore Richard Fitzwilliam, che ha donato le opere d'arte della sua collezione privata.\nL'edificio del museo fu progettato da Charles Robert Cockerell."}
{"id": "1320189", "revid": "1573940", "url": "https://it.wikipedia.org/wiki?curid=1320189", "title": "Aram I", "text": "Biografia.\nNato con il nome di Pedros Keshishian, a Beirut nel 1947, fu ordinato prete nel 1968 e consacrato vescovo ad Antelias il 22 agosto 1980. Nei successivi quindici anni, fino al 1995 fu vescovo di Beirut della Chiesa Apostolica Armena.\nNel 1991 divent\u00f2 presidente del Comitato Centrale del Consiglio ecumenico delle Chiese. Il 28 giugno 1995 \u00e8 stato eletto Catholicos di Cilicia.\nAttualmente risiede ad Antelias, una citt\u00e0 a 5\u00a0km a nord di Beirut, in Libano."}
{"id": "1320197", "revid": "309289", "url": "https://it.wikipedia.org/wiki?curid=1320197", "title": "Bureja (fiume)", "text": "La Bureja () \u00e8 un fiume dell'Estremo oriente russo, affluente di sinistra dell'Amur. Scorre nel Verchnebureinskij rajon del Territorio di Chabarovsk e nei Burejskij e Archarinskij rajon dell'Oblast' dell'Amur.\nNasce dall'unione dei due bracci sorgentiferi Pravaja Bureja e Levaja Bureja. La sorgente della Pravaja si trova sulle pendici meridionali dei monti \u0116zop, quella della Levaja sulle pendici occidentali della cresta Dusse-Alin'. Il fiume scorre con andamento mediamente nordest-sudovest attraverso il bassopiano della Zeja e della Bureja, confluendo dopo 623\u00a0km di corso (739 considerando il pi\u00f9 lungo dei due bracci sorgentiferi, la Pravaja) nell'Amur. I principali affluenti del fiume sono il Niman e il Tujun da destra, l'Urgal e la Tyrma da sinistra.\nLa Bureja non bagna importanti centri urbani, visto il basso livello di popolamento delle regioni attraversate: oltre all'insediamento di Bureja che dal fiume prende il nome, altra cittadina di rilievo \u00e8 Progress. Il bacino del fiume \u00e8 discretamente ricco di risorse minerarie (carbone, oro). La Bureja \u00e8 stata sbarrata a scopi idroelettrici presso l'insediamento di Talakan, originando il bacino della Bureja; \u00e8 inoltre presente un'altra centrale idroelettrica pi\u00f9 a valle.\nIl fiume, a causa delle dure condizioni climatiche, \u00e8 gelato mediamente da novembre fino ad aprile-maggio; nei restanti mesi, \u00e8 navigabile nel medio e basso corso."}
{"id": "1320202", "revid": "188668", "url": "https://it.wikipedia.org/wiki?curid=1320202", "title": "Karekin II (Cilicia)", "text": ""}
{"id": "1320203", "revid": "228587", "url": "https://it.wikipedia.org/wiki?curid=1320203", "title": "Bureja", "text": ""}
{"id": "1320205", "revid": "80339", "url": "https://it.wikipedia.org/wiki?curid=1320205", "title": "Bureya", "text": ""}
{"id": "1320206", "revid": "80339", "url": "https://it.wikipedia.org/wiki?curid=1320206", "title": "Bureia", "text": ""}
{"id": "1320208", "revid": "1516087", "url": "https://it.wikipedia.org/wiki?curid=1320208", "title": "SARPOM", "text": "La Sarpom - Societ\u00e0 per Azioni Raffineria Padana Oli Minerali S.r.l. \u00e8 un'azienda italiana operante nel settore petrolifero.\nAzienda.\nLa societ\u00e0 venne fondata nel 1947 a Torino da Fiat e Caltex e inizi\u00f2 l'attivit\u00e0 nel 1952. Dal 1961 \u00e8 di propriet\u00e0 di Esso Italiana Srl e gestisce la raffineria di San Martino di Trecate (Novara). La maggioranza del pacchetto azionario appartiene ad Esso con il 74,84%, mentre il restante 25,16% \u00e8 detenuto dal Gruppo API, che lo ha acquistato nel 2018 al momento dell'acquisizione delle attivit\u00e0 di TotalErg."}
{"id": "1320210", "revid": "1590006", "url": "https://it.wikipedia.org/wiki?curid=1320210", "title": "Slav\u00edn", "text": "Lo Slav\u00edn a Bratislava \u00e8 un monumento commemorativo nonch\u00e9 cimitero per i soldati dell'Armata Rossa che caddero nell'aprile del 1945, durante la Seconda guerra mondiale, per liberare la citt\u00e0 di Bratislava dalle truppe della Germania nazista.\n\u00c8 situato su una collina vicino al centro di Bratislava. Fu costruito tra il 1957 e il 1960 nel luogo in cui era presente un cimitero da campo, e fu aperto il 3 aprile 1960, in occasione del 15\u00ba anniversario della liberazione della citt\u00e0.\nNel 1961 fu dichiarato un Monumento Culturale Nazionale. Il suo progettista \u00e8 J\u00e1n Svetl\u00edk.\nIl sito si compone di:\nComprende anche un obelisco alto 39,5 m sormontato dalla statua di un soldato sovietico, inoltre sui muri esterni del monumento sono presenti iscrizioni con le date della liberazione di varie localit\u00e0 slovacche durante il biennio 1944-45."}
{"id": "1320213", "revid": "124288209", "url": "https://it.wikipedia.org/wiki?curid=1320213", "title": "Ameiurus melas", "text": "Ameiurus melas, conosciuto come pesce gatto o pesce gatto nero o comunemente noto come barbone (o barbona) \u00e8 un pesce d'acqua dolce appartenente alla famiglia Ictaluridae. Talvolta \u00e8 chiamato pesce gatto nostrano per distinguerlo dal simile \"Ictalurus punctatus\".\nDistribuzione e habitat.\nQuesta specie ha il suo areale nelle zone occidentali degli Stati Uniti d'America dai Grandi Laghi al Messico settentrionale da cui \u00e8 stato introdotto in Italia ed in gran parte dell'Europa nei primi del '900. Ha come habitat i fiumi a lento corso, i laghi e gli stagni.\n\u00c8 un pesce di straordinaria resistenza, in grado di sopravvivere in ambienti fortemente inquinati, poco ossigenati e persino per qualche ora fuori dall'acqua.\nCaratteristiche.\nSulla pinna dorsale possiede un grosso aculeo velenoso in grado di provocare ferite molto dolorose; un altro aculeo \u00e8 presente sul primo raggio delle pinne pettorali che all'occorrenza possono servire anche a muoversi fuori dall'acqua.\nPresenta inoltre una seconda pinna dorsale adiposa e pinna caudale omocerca (con i due lobi uguali). \nPossiede otto barbigli piuttosto sviluppati sui quali sono presenti migliaia di organi di senso e papille gustative. Raggiunge i 60\u00a0cm ed eccezionalmente il peso di 3\u00a0kg.\nRiproduzione.\nIl nido viene preparato dalla femmina pulendo un tratto di fondo fangoso dai detriti. Il corteggiamento avviene con strofinio reciproco dei barbigli. Entrambi i genitori difendono ed ossigenano le uova.\nQueste modalit\u00e0 riproduttive rendono la specie fortemente competitiva rispetto ai ciprinidi europei che, invece, abbandonano uova e larve dopo la deposizione.\nAlimentazione.\n\u00c8 sostanzialmente un pesce spazzino: la sua alimentazione nei primi mesi di vita comprende larve, vermi e piccoli molluschi e in et\u00e0 adulta piccoli pesci vivi e morti oltre ad invertebrati e sostanze organiche di ogni tipo. Si alimenta soprattutto la notte o in giornate nuvolose.\nPesca.\nLa pesca avviene soprattutto di notte con la tecnica della pesca a fondo impiegando esche animali di qualsiasi tipo, pi\u00f9 frequentemente pesci morti, ma sono molto apprezzati anche vermi e bigattini ed anche un pezzo di carne pu\u00f2 andare bene.\nLe carni, saporite e quasi senza spine, sono molto apprezzate ed \u00e8 anche oggetto di acquacoltura.\nEffetti ecologici della sua introduzione.\nLa sua immissione nelle acque europee ha fortemente danneggiato le specie autoctone di pesci, soprattutto la tinca, dato che la specie \u00e8 fortemente competitiva. Dopo l'introduzione (intorno agli anni cinquanta del secolo scorso) di questa specie nel fiume Tora, a Collesalvetti, ad es., sono praticamente scomparse le specie autoctone fino ad allora pi\u00f9 presenti e diffuse: barbi nel corso superiore, tinche e lucci in quello inferiore. Insieme all'introduzione del gambero americano nei corsi d'acqua europei, hanno provocato un vero disastro, contribuendo anche alla riduzione delle giovani anguille nella migrazione di ritorno."}
{"id": "1320216", "revid": "729019", "url": "https://it.wikipedia.org/wiki?curid=1320216", "title": "Barbara Ann", "text": "Barbara Ann \u00e8 un brano musicale scritto da Fred Fassert, originariamente pubblicato dal gruppo statunitense dei The Regents nel 1961, ma portato al successo quattro anni dopo dal ben pi\u00f9 conosciuto gruppo dei The Beach Boys. Questi pubblicarono il singolo il 20 dicembre 1965, in un disco che conteneva anche la canzone \"Girl Don't Tell Me\"; la loro versione di \"Barbara Ann\" raggiunse il secondo posto nelle classifiche statunitensi ed il terzo in quelle del Regno Unito. La canzone venne anche pubblicata all'interno dell'album \"Beach Boys' Party!\", uscito quello stesso anno.\nIl brano.\nIl successo del singolo pu\u00f2 essere testimoniato dall'alto numero di rifacimenti, da parte di gruppi musicali dei generi pi\u00f9 disparati: cover della canzone vennero realizzate, ad esempio, dai The Who, dalla power metal band dei Blind Guardian e dal gruppo italiano Skiantos.\nAnche la cultura popolare statunitense sfrutt\u00f2 il ritornello della canzone, che \u00e8 apparsa come sottofondo in vari telefilm l'ultimo delle quali, in ordine di tempo, \u00e8 la serie TV \"Scrubs\", nella quarta stagione della quale pu\u00f2 essere sentito cantato dal personaggio dell'Inserviente.\nIn Italia, nei primi anni settanta, \"Barbara Ann\" era la colonna sonora del carosello, innovativo per l'epoca, del dentifricio \"Durban's\": a differenza degli altri Caroselli sceneggiati e dialogati, qui si vedevano solo immagini evocative di giovani ricchi e sorridenti intenti a sciare, cavalcare, veleggiare ecc., senza alcun dialogo e senza una trama, ma con il solo sottofondo corale e ossessivo del ritornello di \"Barbara Ann\".\nNel 1966 ne venne incisa una cover in italiano dal complesso dei Pop Seven, di cui faceva parte Roberto Vecchioni, autore del testo.\nVersione dei Beach Boys.\nI Beach Boys incisero la loro versione della canzone il 23 settembre 1965 presso gli studi United Western Recorders di Hollywood, California. Nella registrazione, Dean Torrence dei Jan &amp; Dean figura come voce solista insieme a Brian Wilson. Torrence non \u00e8 menzionato nei crediti dell'album, ma \u00e8 possibile sentire Carl Wilson che dice: \"\u00abThanks, Dean\u00bb\" alla fine della canzone. Ritenendo la canzone un successo assicurato, la Capitol volle far uscire \"Barbara Ann\" su singolo (lato B: \"Girl Don't Tell Me\") dopo il parziale insuccesso del precedente 45 giri, \"The Little Girl I Once Knew\".\nIl brano entr\u00f2 nella classifica statunitense \"Billboard\" Hot 100 nella settimana del 1\u00ba gennaio 1966. Il singolo sal\u00ec dalla posizione numero 15 alla numero 2."}
{"id": "1320217", "revid": "174852", "url": "https://it.wikipedia.org/wiki?curid=1320217", "title": "Cosimo III dei Medici", "text": ""}
{"id": "1320219", "revid": "108107", "url": "https://it.wikipedia.org/wiki?curid=1320219", "title": "Roche (azienda)", "text": ""}
{"id": "1320221", "revid": "125879077", "url": "https://it.wikipedia.org/wiki?curid=1320221", "title": "Lido di Volano", "text": "Il Lido di Volano (\"Vul\u00e0n\" in dialetto ferrarese) \u00e8 una localit\u00e0 balneare della provincia di Ferrara, ed \u00e8 il pi\u00f9 settentrionale dei sette Lidi di Comacchio, quello pi\u00f9 vicino al delta del Po e quindi pi\u00f9 interessante dal punto di vista naturalistico.\nDescrizione.\nIl lido di Volano possiede una spiaggia ed una vasta pineta con superficie pari a 169 ha, che fa parte dell'area naturale protetta statale denominata Riserva naturale Po di Volano (DM 13/07/1977; G.U. n\u00b0 219 dell'11/08/1977). La pineta si estende verso sud per 6\u00a0km e separa il centro abitato dal lago delle Nazioni e dal vicino lido delle Nazioni. \nRisulta essere il lido pi\u00f9 settentrionale a sud del delta del Po e ancora circondato da aree naturali meno sfruttate turisticamente, adatto quindi al birdwatching e alla pesca.\nIl paese ha poche case e la sua storia inizia nel XV secolo. Il nome \u00e8 legato all'antico Po di Volano, ex-ramo deltizio del fiume Po poi divenuto canale di irrigazione e scolo per le bonifiche. \nArea naturale.\nLa riserva naturale Po di Volano non \u00e8 la sola caratteristica che lega il lido all'ambiente perch\u00e9 le valli di Cannevi\u00e8 e Porticino sono ricche di piccoli stagni di acqua salmastra con dossi e isolotti e sono il residuo dell'intervento umano di bonifica della ex valle Giralda. La profondit\u00e0 media \u00e8 di 60 cm. con canali sublagunari che ripercorrono gli antichi \"peschiere\" e \"lavorieri\" della valle antica.\nLa palazzina di Cannevi\u00e8, del 1700, e che era la residenza padronale del \"capo pesca\" \u00e8 stata trasformata per attivit\u00e0 di ristorazione e congressuale. Il casone di Cannevi\u00e8 (o casa del pescatore), con gli annessi magazzino, tabarre e lavorieri, testimoniano la complessa industria di vallicoltura che comprendente anche la marinatura del pesce fin dal 1700.\nLa valle Bertuzzi, che \u00e8 costituita dalle valli Nuova, Bertuzzi e Cantone, si era formata con le dune, e l'ambiente era ricchissimo di fauna ittica e ornitologica. Parte della biodiversit\u00e0 si mantiene, e non \u00e8 raro vedere il cavaliere d'Italia.\nEconomia.\nUna delle attivit\u00e0 economiche che hanno acquistato rilevanza con gli anni \u00e8 quella turistica con diverse strutture ricettive e di ristorazione."}
{"id": "1320223", "revid": "1347902", "url": "https://it.wikipedia.org/wiki?curid=1320223", "title": "Socialismo con caratteristiche cinesi", "text": "Il socialismo con caratteristiche cinesi () \u00e8 un insieme di teorie e politiche del Partito Comunista Cinese (PCC) che rappresentano l'applicazione del marxismo-leninismo in base alle condizioni della Cina. \u00c8 il termine con cui Deng Xiaoping defin\u00ec l'insieme di riforme economiche che dal 1978 portarono la Repubblica Popolare Cinese a privatizzare una consistente parte delle industrie di propriet\u00e0 dello Stato, all'adozione di elementi dell'economia di mercato come mezzo per favorire la crescita e all'utilizzo di investimenti stranieri. La sua denominazione proviene da un discorso pronunciato da Deng durante il XII congresso nazionale del PCC, nel 1982, in cui esort\u00f2 il PCC a \"seguire il proprio percorso e costruire un socialismo con caratteristiche cinesi\". Questo tipo di socialismo si basa sempre sui principi del socialismo scientifico, ma con un sistema economico che permette un'economia di mercato mista fra settori privati e pubblico, con la predominanza di quest'ultimo. \nGli elementi fondamentali del socialismo con caratteristiche cinesi sono la teoria di Deng Xiaoping, la teoria delle tre rappresentanze di Jiang Zemin, la prospettiva scientifica dello sviluppo di Hu Jintao e il pensiero di Xi Jinping, facenti tutte parte dell'ideologia ufficiale del Partito Comunista Cinese.\nLa teoria stabilisce che la Cina \u00e8 nella fase primaria del socialismo a causa del suo livello relativamente basso di ricchezza materiale e necessita di impegnarsi nella crescita economica prima di perseguire una forma pi\u00f9 egualitaria di socialismo, che a sua volta avrebbe portato a una societ\u00e0 comunista descritta nel marxismo ortodosso. Caratteristica essenziale del socialismo con caratteristiche cinesi \u00e8 la leadership del PCC.\nSecondo Deng Xiaoping la coesistenza di industrie statali e private era il modello di sviluppo economico che la Cina avrebbe dovuto seguire per aprirsi con successo al mercato estero e anche per sanare la disastrosa situazione delle aziende statali, mantenendone il controllo da parte del partito. Deng sosteneva che creando concorrenza alle aziende pubbliche le si sarebbe rese pi\u00f9 solide e che tutto ci\u00f2 era fattibile senza compromettere il potere del PCC. \nI dirigenti cinesi sostengono che questo socialismo sia l'adattamento del socialismo e del marxismo alla realt\u00e0 sociale ed economica cinese, e in quanto tale, nel suo aspetto teorico sia un processo dinamico in continua evoluzione, il risultato di trent'anni di riforme e implementazioni. \nNel 2017, al XIX Congresso nazionale del Partito Comunista Cinese, Xi Jinping ha annunciato l'ingresso del socialismo con caratteristiche cinesi in una \"nuova era\".\nStoria.\nDurante la conferenza di Zunyi del gennaio 1935, il segretario generale del PCC Bo Gu e l'emissario del Comintern Otto Braun si scontrarono con la fazione vicina a Mao Zedong contraria all'imposizione del modello della rivoluzione d'ottobre in Cina. Dopo le sconfitte militari e la ritirata del Soviet dello Jiangxi-Fujian, la leadership del Partito venne sostituita per voto popolare dalla fazione maoista. Mao inizi\u00f2 quindi ad attuare un approccio rivoluzionario basato sulle specifiche condizioni della Cina, spingendo il PCC a \"sinizzare\" il marxismo, imbeverlo con le caratteristiche cinesi e a usarlo secondo le peculiarit\u00e0 cinesi.\nAll'inizio degli anni cinquanta, gli economisti Yu Guangyuan, Xue Muqiao e Sun Yefang sollevarono la questione della trasformazione socialista della Cina con un'economia a bassa forza produttiva, affermando che il Paese si trovava in un periodo di transizione. Tale posizione fu brevemente appoggiata anche dal presidente del Comitato centrale del PCC Mao Zedong fino al 1957. Quando si discuteva della necessit\u00e0 delle relazioni di merce alla prima conferenza di Zhengzhou (2-10 novembre 1958), Mao disse che la Cina era nella \"fase iniziale del socialismo\". Tuttavia, Mao non elabor\u00f2 mai l'idea, lasciando il compito ai suoi successori.\nDeng Xiaoping.\nNel 1976, con la morte di Mao Zedong e la fine della rivoluzione culturale, Deng Xiaoping torn\u00f2 sulla scena politica cinese. Per portare avanti la loro politica di riforme ed eliminare gli avversari politici, Deng e i suoi alleati iniziarono a delineare un piano per ideare un nuovo tipo di Socialismo cinese che sostenesse i loro progetti. Per fare questo bisognava per\u00f2 screditare ci\u00f2 che era stato fatto durante gli anni della rivoluzione culturale, e quindi criticare Mao Zedong. Questo non era affatto un compito facile: Mao godeva di enorme prestigio, era uno dei fondatori della Repubblica Popolare e la figura pi\u00f9 importante nella storia del PCC, e una critica troppo feroce nei suoi confronti avrebbe portato dubbi non solo sulla legittimit\u00e0 del governo del partito, ma anche sulla validit\u00e0 morale della Rivoluzione stessa. Per risolvere questo problema Deng dichiar\u00f2 la necessit\u00e0 di una \"valutazione oggettiva\" della figura del \"grande timoniere\", che tenesse conto sia dei suoi meriti che dei suoi errori. Nelle parole dello stesso Deng:\nLa valutazione formale dell'esperienza maoista da parte del PCC arriv\u00f2 nel 1981 nella \"Risoluzione su alcune questioni che riguardano la storia del nostro partito dalla fondazione della Repubblica Popolare Cinese\". La risoluzione da una parte dava un parere molto positivo della figura di Mao come rivoluzionario e modernizzatore, e riconfermava la centralit\u00e0 del suo pensiero come una delle colonne portanti del Partito; dall'altra, criticava aspramente gli eccessi di Mao dopo il 1957, in particolare il grande balzo in avanti e la rivoluzione culturale, che vennero definiti \"radicali\" e \"utopici\". Deng era cos\u00ec riuscito nel doppio compito di ripudiare l'eredit\u00e0 della rivoluzione culturale (cosa che gli permise di giustificare la sua purga degli esponenti della 'ultrasinistra'), senza screditare completamente la figura di Mao. Poteva quindi dedicarsi a costruire la fondazione ideologica del suo percorso di riforma.\nNel 1978, infatti, il terzo plenum dell'XI congresso del PCC aveva dato ufficialmente il via alla politica detta \"Riforma e apertura\". Deng Xiaoping cominci\u00f2, dal 1982 in poi, ad utilizzare sempre pi\u00f9 frequentemente il termine \"socialismo con caratteristiche cinesi\" per descrivere un nuovo socialismo che si adattasse alla realt\u00e0 cinese, e che potesse giustificare ideologicamente la svolta capitalista delle riforme economiche. Nel discorso d'apertura per il XII Congresso nazionale del Partito Comunista Cinese del 1982, Deng Xiaoping cit\u00f2 per la prima volta in maniera ufficiale il concetto di socialismo con caratteristiche cinesi: \nIl segretario generale Hu Yaobang dichiar\u00f2 inoltre nel suo rapporto al XII Congresso nazionale del 1982 che la Cina era nella fase primaria del socialismo. Fu solo con la \"Risoluzione sui principi guida nella costruzione della civilt\u00e0 spirituale socialista\" al VI Plenum del XII Comitato Centrale che il termine fu usato in difesa delle riforme economiche che si stavano introducendo. \nNel 1984 Deng afferm\u00f2 che il socialismo era la prima fase del comunismo e che il suo obiettivo primario era sviluppare le forze produttive.\nAggiunse inoltre che l'unico modo per mantenere un'equa distribuzione della ricchezza e portare benefici a tutto il paese era di sviluppare le forze produttive continuando ad aderire ai principi del socialismo, senza cio\u00e8 abbracciare completamente il capitalismo.\nLo storico Ezra Vogel definisce il socialismo con caratteristiche cinesi come un'espressione meravigliosa ma estremamente vaga che si adattava perfettamente al metodo di Deng, ovvero 'allungare' la struttura ideologica accettabile per permettere al paese di perseguire politiche economiche efficaci.\nDeng Xiaoping riassumeva l'idea del socialismo con caratteristiche cinesi nel famoso detto \"Non importa se il gatto sia nero o bianco, se acchiappa i topi\", a significare che quel che contava erano i risultati, anche se i mezzi utilizzati per conseguirli fossero stati \"devianti\" rispetto all'ortodossia comunista. Tale ideologia contrastava quella di Mao Zedong che invece prevedeva una Cina strettamente arroccata su forme economiche tradizionali (Mao usava dire \"Essere rosso \u00e8 pi\u00f9 importante che essere esperto\").\nAl XIII Congresso nazionale del 1987, il segretario generale Zhao Ziyang, per conto del XII Comitato centrale, present\u00f2 il rapporto \"Avanzare lungo la via del socialismo con caratteristiche cinesi\": il Paese aveva una societ\u00e0 socialista, ma il socialismo era nella sua fase primaria, una peculiarit\u00e0 cinese dovuta allo stato non sviluppato delle forze produttive del Paese. Durante questa fase di sviluppo, Zhao raccomandava l'introduzione di un'economia pianificata delle materie prime sulla base della propriet\u00e0 pubblica, affiancandola ad un'economia di mercato, e il potenziamento dei mezzi di produzione per poi giungere alla modernizzazione socialista vera e propria. Secondo Zhao, il principale fallimento della destra comunista era il non riconoscere il fatto che la Cina potrebbe raggiungere il socialismo scavalcando il capitalismo, mentre la sinistra comunista aveva mantenuto la \"posizione utopica\" pensando che la Cina potesse aggirare la fase primaria del socialismo in cui le forze produttive dovevano essere modernizzate.\nIl 5 ottobre 1987, Yu Guangyuan, uno dei principali autori del concetto della fase primaria del socialismo, pubblic\u00f2 un articolo intitolato \"L'economia nella fase iniziale del socialismo\" e ipotizz\u00f2 che questa fase storica sarebbe durata per due decenni e forse molto pi\u00f9 a lungo. Ci\u00f2 rappresenta, afferma Ian Wilson, \"un grave danno alle aspettative sollevate durante i primi anni settanta, quando la vecchia scala salariale di otto gradi \u00e8 stata compressa a soli tre livelli e si presumeva che un sistema distributivo pi\u00f9 uniforme fosse un importante obiettivo nazionale\" . Il 25 ottobre, Zhao espose ulteriormente il concetto della fase primaria del socialismo e afferm\u00f2 che la linea del partito doveva seguire \"un centro e due punti fondamentali\": lo Stato cinese avrebbe dovuto porre come obiettivo centrale lo sviluppo economico, ma avrebbe dovuto mantenere contemporaneamente il controllo politico centralizzato e sostenere la politica di riforma e apertura.\nJiang Zemin.\nNel 1992, in occasione del XIV congresso del PCC, l'allora segretario generale del PCC Jiang Zemin (che l'anno dopo sarebbe diventato presidente) fece nel discorso di apertura un lungo tributo a Deng Xiaoping e al successo della politica di riforma e apertura: non solo, elev\u00f2 la visione politica di Deng a teoria, la \"teoria di Deng Xiaoping\" (\u9093\u5c0f\u5e73\u7406\u8bba), e introdusse il fondamentale concetto di \"economia socialista di mercato\" (\u793e\u4f1a\u4e3b\u4e49\u5e02\u573a\u7ecf\u6d4e), che rappresenta, insieme alla fase iniziale del socialismo, uno dei pilastri teorici del socialismo con caratteristiche cinesi.\nCon il passaggio dalla guida di Deng Xiaoping a quella di Jiang Zemin il socialismo con caratteristiche cinesi continu\u00f2 a rimanere centrale nei discorsi del nuovo segretario, sia come obbiettivo da raggiungere che come parte fondamentale dell'ideologia del PCC. Il segretario generale Jiang Zemin elabor\u00f2 ulteriormente il concetto dieci anni dopo, prima durante un discorso alla Scuola centrale del Partito il 29 maggio 1997 e di nuovo nel suo rapporto al XV Congresso nazionale il 12 settembre dello stesso anno. Secondo Jiang, il III plenum dell'XI Comitato Centrale aveva correttamente analizzato e formulato un programma scientificamente corretto per i problemi che affliggevano la Cina e il socialismo. Nelle parole di Jiang, la fase primaria del socialismo era una \"fase non sviluppata\". Il compito fondamentale del socialismo sarebbe stato quello di sviluppare le forze produttive, quindi l'obiettivo principale durante la fase primaria avrebbe dovuto essere l'ulteriore sviluppo delle forze produttive nazionali. La contraddizione principale nella societ\u00e0 cinese durante la fase primaria del socialismo era rappresentata dai \"crescenti bisogni materiali e culturali della gente e l'arretratezza della produzione\". Questa contraddizione sarebbe rimasta fino a quando la Cina non avrebbe completato il processo della fase primaria del socialismo - e per questo - lo sviluppo economico avrebbe dovuto rimanere l'obiettivo principale del partito durante questa fase. Nel suo discorso al XV Congresso del PCC Jiang Zemin esortava a \"tenere alto lo stendardo della teoria di Deng Xiaoping\" e \"portare avanti a tutto tondo la grande causa di costruire un socialismo con caratteristiche cinesi nel XXI secolo\".\nNegli anni seguenti Jiang Zemin cominci\u00f2 a delineare il suo personale contributo al corpus teorico del PCC, ovvero la teoria delle tre rappresentanze (\u4e09\u4e2a\u4ee3\u8868). La prima volta in cui present\u00f2 la teoria fu nel discorso dato durante un'ispezione della provincia del Guangdong nel febbraio del 2000, in cui afferm\u00f2 che, analizzando la storia del PCC, si poteva giungere alla conclusione che esso godeva del supporto del popolo cinese perch\u00e9 aveva sempre rappresentato le \"tendenze di sviluppo delle forze di produzione pi\u00f9 avanzate della Cina, l'orientamento della cultura cinese pi\u00f9 avanzata, e garantire gli interessi degli strati pi\u00f9 ampi della popolazione\". Successivamente il Presidente Jiang Zemin continu\u00f2 a sviluppare il pensiero delle \"tre rappresentanze\" in altri discorsi ufficiali, e nel rapporto politico per il XVI congresso del PCC nel 2002 dichiar\u00f2 che, per entrare in una nuova fase della costruzione di un socialismo con caratteristiche cinesi, bisognava non solo continuare a mantenere l'eredit\u00e0 della teoria di Deng Xiaoping, ma anche aderire al pensiero delle \"tre rappresentanze\", ritenuto una continuazione ed evoluzione del marxismo-leninismo, del pensiero di Mao Zedong e della teoria di Deng Xiaoping.\nHu Jintao e Xi Jinping.\nUn processo simile si \u00e8 verificato anche con il successore di Jiang Zemin alla guida del PCC e dello Stato, Hu Jintao, che diede il suo contributo all'ideologia del PCC, in particolar modo con la teoria della \"prospettiva scientifica dello\" (\u79d1\u5b66\u53d1\u5c55\u89c2), inclusa nello statuto del PCC durante il XVII Congresso, e poi elevata al pari della teoria di Deng e delle \"tre rappresentanze\" durante il XVIII. Anche l'apporto teorico di Hu Jintao si \u00e8 svolto nel quadro del socialismo con caratteristiche cinesi: durante i suoi discorsi nel XVII e nel XVIII congresso, infatti, Hu esort\u00f2 sempre a \"tenere alta la bandiera del socialismo con caratteristiche cinesi\" per costruire una societ\u00e0 prospera, a continuare a sviluppare le forze produttive e a seguire la guida del PCC, sempre sostenendo che la Cina si trovasse ancora nella \"fase iniziale del socialismo\".\nNel 2017, al XIX Congresso nazionale del Partito Comunista Cinese, Xi Jinping ha annunciato l'ingresso del socialismo con caratteristiche cinesi in una \"nuova era\". Xi Jinping ha dato inoltre maggiore enfasi al patriottismo e all'unit\u00e0 tra i popoli della Cina, affermando che il Paese \u00e8 diventato potente e prospero nonch\u00e9 un esempio per gli altri Stati in via di sviluppo. Il compito del PCC diventa quello di realizzare la modernizzazione socialista e il ringiovanimento nazionale, di risolvere la contraddizione tra sviluppo squilibrato e inadeguato e il bisogno crescente delle persone di una vita migliore, rafforzare la leadership del Partito e garantire l'armonia tra uomo e natura.\nConcetti chiave.\nFase iniziale del socialismo.\nNel quadro delle politiche riformiste di Deng vi era la necessit\u00e0 di giustificare dal punto di vista socialista un piano a lungo termine di riforme economiche che comprendesse un utilizzo massiccio di metodi capitalisti. Questa giustificazione ideologica fu ottenuta con l'esposizione, da parte dell'allora segretario Zhao Ziyang, della teoria della fase iniziale del socialismo, durante il XIII congresso del PCC nel 1987. La teoria della fase iniziale del socialismo nasce dalla decisione di Zhao di intraprendere un primo serio studio teorico sui progressi del programma di Riforma e Apertura, ormai in atto da diversi anni: si tratta quindi di una teoria nata dalla pratica, e non viceversa. Nonostante l'esposizione formale della teoria sia avvenuta nel 1987, essa era stata gi\u00e0 nominata, ma mai approfondita, negli anni precedenti, e si basava sul concetto di \"socialismo arretrato\" sviluppato nel 1979 dal teorico marxista Su Shaozhi.\nL'idea fondamentale della fase iniziale del socialismo \u00e8 che la Cina ha compiuto la propria rivoluzione prima di aver portato a termine i processi di industrializzazione, commercializzazione e trasformazione tecnologica, processi che costituiscono il preludio necessario alla realizzazione di un sistema socialista. Secondo questa teoria il paese doveva recuperare questo ritardo e modernizzarsi, ma dato che con il primo piano quinquennale, del 1953, la Cina era entrata nella fase di transizione verso il socialismo, non era possibile tornare indietro. Lo sviluppo della fase iniziale doveva essere integrato all'interno del socialismo cinese.\nZhao si rifaceva al concetto marxista secondo cui la storia si sviluppa in fasi distinte che non si possono saltare, e che sono definite essenzialmente dallo sviluppo delle forze produttive. L'incongruenza tra la previsione di una lunghissima fase in cui il paese doveva sviluppare le forze di produzione che gli avrebbero permesso di gettare le basi per il socialismo, e l'affermazione che la Cina era gi\u00e0 un paese socialista \u00e8 evidente; nonostante questo, secondo la storica Marie-Claire Berg\u00e8re, la teoria della fase iniziale compensava la sua mancanza di profondit\u00e0 teorica con un'innegabile utilit\u00e0 strategica, dando alle riforme economiche di stampo capitalista una piena legittimit\u00e0 all'interno del socialismo cinese.\nQuando \u00e8 stato chiesto quanto tempo sarebbe durata la fase primaria del socialismo, Zhao Ziyang rispose \"per almeno 100 anni fino a quando la modernizzazione socialista non sar\u00e0 stata in gran parte compiuta\".\nDieci anni dopo di Zhao Ziyang il presidente Jiang Zemin ha confermato che l'analisi del Partito sulla permanenza della Cina in questa fase di arretratezza era esatta, e che per questo motivo la crescita economica sarebbe diventata l'obiettivo principale del Partito e del Paese. Secondo Jiang, sarebbero stati necessari almeno 100 anni per raggiungere uno stadio pi\u00f9 avanzato di socialismo. Anche il presidente Xi Jinping ha confermato che, a suo parere, la Cina si trova nella fase iniziale e deve quindi proseguire nei suoi sforzi di crescita economica.\nLa nozione che la Cina si trovi nella fase iniziale del socialismo \u00e8 ormai parte integrante dei valori del PCC e la stessa Costituzione afferma nel preambolo che la Cina \"sar\u00e0 nella fase primaria del socialismo per molto tempo a venire\".\nEconomia socialista di mercato.\nLa transizione dell'economia cinese da una forma pianificata a una ibrida, pi\u00f9 vicina a un'economia di mercato, rappresenta una delle trasformazioni volute dalla Deng per rilanciare l'economia del paese.\nNel 1985, afferm\u00f2 che non ci fosse una contraddizione fondamentale tra socialismo ed economia di mercato, e come il problema fosse piuttosto legato all'efficacia del metodo da utilizzare per sviluppare le forze produttive (di cui il paese necessitava, secondo Deng, per proseguire la sua strada verso il socialismo).\nNei primi anni novanta, Deng tenne altri discorsi sull'argomento: nel 1991 esort\u00f2 i membri del PCC a non identificare l'economia pianificata con il socialismo e quella di mercato con il capitalismo, perch\u00e9 a suo giudizio \"pianificazione e regolazione tramite il mercato sono entrambi mezzi per controllare l'attivit\u00e0 economica, e il mercato pu\u00f2 servire anche il socialismo\". Nello stesso periodo l'allora segretario Jiang Zemin coni\u00f2 l'espressione \"economia socialista di mercato\" e, dopo essersi assicurata l'approvazione di Deng, lo utilizz\u00f2 in un discorso ufficiale del 1992, davanti al XIV congresso del PCC, dove venne pianificata la politica economica del successivo piano quinquennale, per un'economia socialista di mercato. Nel 1992, Deng Xiaoping ribad\u00ec che l'economia di mercato non era sinonimo del capitalismo come la pianificazione non lo era del socialismo, poich\u00e9 vi era pianificazione sotto il capitalismo e mercato nel socialismo. \nLo sviluppo dell'economia socialista di mercato ha visto l'aumento graduale dell'importanza del settore \"non pubblico\" (ovvero privato) e la riduzione di quello statale, comunque sempre mantenuto come perno principale dell'economia. Tale affermazione verr\u00e0 scritta nella versione revisionata della Costituzione del 1998.\nGiustificazione ideologica.\nNegli anni ottanta, divenne evidente agli economisti cinesi che la teoria marxista della legge del valore, intesa come espressione della teoria del valore del lavoro, non poteva servire come base del sistema dei prezzi cinese. Conclusero che Marx non aveva mai inteso che la sua teoria della legge del valore funzionasse \"come espressione di 'tempo di lavoro concretizzato'\". La nozione di Marx di \"prezzi di produzione\" era priva di significato per le economie pianificate di tipo sovietico poich\u00e9 le formazioni dei prezzi erano secondo Marx, stabilite dai mercati. I pianificatori sovietici usavano la legge del valore come base per razionalizzare i prezzi nell'economia pianificata: secondo fonti sovietiche, i prezzi erano \"pianificati tenendo conto dei [...] requisiti fondamentali della legge del valore\". Tuttavia, secondo gli economisti cinesi, il difetto principale dell'interpretazione sovietica era che cercavano di calibrare i prezzi senza un mercato competitivo poich\u00e9 secondo Marx i mercati concorrenziali consentivano un equilibrio dei tassi di profitto che portava a un aumento dei prezzi di produzione. Il rifiuto dell'interpretazione sovietica della legge del valore port\u00f2 all'accettazione dell'idea che la Cina fosse ancora nella fase primaria del socialismo. L'argomento di fondo era che in Cina non esistevano ancora le condizioni previste da Marx per raggiungere lo stadio di sviluppo socialista.\nMao disse che l'imposizione di \"rapporti di produzione progressivi\" avrebbe rivoluzionato la produzione. Il rifiuto di questa visione da parte del suo successore, secondo A. James Gregor, ha ostacolato la continuit\u00e0 ideologica del maoismo. Il marxismo classico aveva sostenuto che una rivoluzione socialista avrebbe avuto luogo solo nelle societ\u00e0 capitaliste avanzate e il suo successo avrebbe segnato la transizione da un'economia capitalista basata sulle merci a un'\"economia del prodotto\" nella quale le merci sarebbero state distribuite per il bisogno delle persone e non per il profitto. Se a causa della mancanza di una spiegazione coerente nella possibilit\u00e0 di fallimento questa rivoluzione non si verificasse, i rivoluzionari sarebbero costretti ad assumersi le responsabilit\u00e0 della borghesia. I comunisti cinesi erano quindi alla ricerca di una nuova teoria marxista dello sviluppo. Il teorico del Partito Comunista Cinese Luo Rongqu riconobbe che i fondatori del marxismo non avevano mai \"formulato alcuna teoria sistematica sullo sviluppo del mondo non occidentale\" e disse che il PCC avrebbe dovuto \"stabilire il proprio quadro teorico sintetizzato per studiare il problema dello sviluppo moderno\". Secondo A. James Gregor, l'implicazione di questa posizione \u00e8 che \"il marxismo cinese \u00e8 attualmente in uno stato di profonda discontinuit\u00e0 teorica\".\nPropriet\u00e0 privata.\nLa concezione della propriet\u00e0 privata dei mezzi di produzione da parte del governo cinese \u00e8 radicata nel marxismo classico. Poich\u00e9 la Cina ha adottato il socialismo quando era un paese semi-feudale e semi-coloniale, \u00e8 nella fase primaria del socialismo. Per questo motivo, alcune politiche e caratteristiche del sistema - come la produzione di merci per il mercato, l'esistenza di un settore privato e la dipendenza dalla motivazione del profitto nella gestione dell'impresa - sono state modificate. Questi cambiamenti sono stati consentiti purch\u00e9 migliorino la produttivit\u00e0 e modernizzino i mezzi di produzione, favorendo cos\u00ec lo sviluppo del socialismo.\nIl PCC considera la propriet\u00e0 privata come \"non socialista\". Tuttavia, secondo i teorici del partito, l'esistenza e la crescita della propriet\u00e0 privata non minano necessariamente il socialismo o promuovono il capitalismo in Cina. Karl Marx e Friedrich Engels non proposero mai l'abolizione immediata della propriet\u00e0 privata. Nel libro \"Principi del comunismo\", Engels sosteneva che il proletariato pu\u00f2 abolire la propriet\u00e0 privata solo quando sono soddisfatte le condizioni necessarie. Nella fase precedente all'abolizione della propriet\u00e0 privata, Engels propose una tassazione progressiva, elevate imposte di successione e l'acquisto obbligatorio di obbligazioni per limitare la propriet\u00e0 privata e l'utilizzo dei poteri competitivi delle imprese statali per espandere il settore pubblico. Marx ed Engels proposero misure simili nel \"Manifesto del Partito Comunista\" riguardo ai paesi avanzati, ma poich\u00e9 la Cina era economicamente sottosviluppata, i teorici del partito chiedevano flessibilit\u00e0 riguardo alla gestione della propriet\u00e0 privata da parte del Partito. Secondo il teorico del partito Liu Shuiyuan, il programma della Nuova politica economica avviato dalle autorit\u00e0 sovietiche prima del comunismo di guerra rappresentava un buon esempio di flessibilit\u00e0 da parte delle autorit\u00e0 socialiste.\nIl teorico del partito Li Xuai afferm\u00f2 che la propriet\u00e0 privata implicava inevitabilmente lo sfruttamento capitalista. Tuttavia, Li consider\u00f2 la propriet\u00e0 privata e lo sfruttamento come necessari nella fase primaria del socialismo, sostenendo che il capitalismo nella sua fase primaria usa i resti della vecchia societ\u00e0 per costruirsi. Nella loro interpretazione del Manifesto, Sun Liancheng e Lin Huiyong hanno affermato che Marx ed Engels avevano criticato la propriet\u00e0 privata quando \u00e8 di propriet\u00e0 esclusiva della borghesia, ma non la propriet\u00e0 individuale in cui tutti possiedono i mezzi di produzione, quindi questa non pu\u00f2 essere sfruttata da altri. La propriet\u00e0 individuale \u00e8 considerata coerente con il socialismo, poich\u00e9 Marx scrisse che una societ\u00e0 post-capitalista comporterebbe la ricostruzione della \"propriet\u00e0 individuale sociale associata\".\nCritica.\nMolti commentatori e studiosi hanno descritto il sistema economico cinese come una forma di capitalismo di stato, dove le imprese statali operano come imprese del settore e conservano tutti i profitti senza destinarli al governo a beneficio dell'intera popolazione. Ci\u00f2 mette in discussione la logica della propriet\u00e0 pubblica diffusa, nonch\u00e9 l'applicabilit\u00e0 dell'aggettivo \"socialista\", e ha portato a preoccupazioni e dibattiti sulla distribuzione dei profitti statali.\nIn un articolo del 2005, Julan Du e Chenggang Xu hanno affermato che il sistema cinese rappresenta una forma di capitalismo piuttosto che di socialismo di mercato a causa della presenza di mercati finanziari e dei profitti statali trattenuti dalle imprese.\nNel 2015 Curtis J. Milhaupt e Wentong Zheng hanno classificato il sistema economico della Cina come capitalismo di Stato, perch\u00e9 lo Stato dirige e guida tutti gli aspetti principali dell'economia cinese - settori pubblici e privati - pur non raccogliendo i dividendi dal possesso delle sue imprese.\nIl socialismo con caratteristiche cinesi \u00e8 stato definito come una \"via comunista al capitalismo\" a causa della forte disuguaglianza economica, dell'adesione all'Organizzazione mondiale del commercio, del consumismo e della difesa del mercato. Altre analisi marxiste sottolineano che il sistema economico cinese, basato sulla produzione di merci, ha un ruolo per il capitale privato e indebolisce la classe operaia, rappresentando di fatto un'economia capitalista. Altri socialisti credono che i Cinesi abbiano abbracciato molti elementi del capitalismo di mercato, in particolare la produzione di merci e la privatizzazione, dando vita a un sistema economico capitalista vero e proprio."}
{"id": "1320224", "revid": "1632387", "url": "https://it.wikipedia.org/wiki?curid=1320224", "title": "Neuraxis", "text": "I Neuraxis sono un gruppo death metal formatosi a Montr\u00e9al nel 1995\nLa band fu fondata nel 1995 da Steven Henry e Yan Thiel. Il loro primo album, intitolato \"Imagery\" fu registrato nel 1996 nei \"Peter Pan's Studio\" di Montr\u00e9al e pubblicato l'anno successivo. Ne sono seguiti \"A Passage into Forlorn\" (2001), \"Truth Beyond...\" (2002) e \"Trilateral Progression\" (2005). Nel 2007 hanno partecipato al \"Domination Tour\" insieme a Rotting Christ, Incantation e Malevolent Creation.\nDella band, nella formazione attuale, non \u00e8 rimasto pi\u00f9 nessun componente originale."}
{"id": "1320234", "revid": "115085657", "url": "https://it.wikipedia.org/wiki?curid=1320234", "title": "Rulez", "text": "Rulez \u00e8 un termine americano \"slang\" che viene usato per elogiare o per esprimere preferenza o approvazione per qualcuno o qualcosa.\nGrafia volutamente scorretta di \"rules\" (terza persona singolare presente del verbo \"to rule\" che significa \"governare\", \"dettare le regole\", \"dominare\"; in italiano pu\u00f2 essere infatti usata la parola \"regna\"), consolidatasi nello \"slang\" inglese americano pi\u00f9 recente, viene utilizzata nel linguaggio informale (nell'ambito della cultura hip-hop, ad esempio) anche come interiezione oltre che come forma verbale.\nNel linguaggio giovanile se segue un nome proprio \u00e8 usato come 'il dominatore'.\nIl dizionario di Merriam-Webster classifica \"rulez\" come una delle forme del verbo \"to rule\", ovvero come \"termine generalizzato di elogio o di approvazione\".\nIl termine contrario \u00e8 \"sucks\", o \"sux\", che nel gergo presenta, specularmente, le stesse possibilit\u00e0 d'uso, sia come esclamazione che come verbo.\nIn Italia il termine si \u00e8 diffuso parallelamente alla diffusione di Internet. \u00c8 frequente trovarlo anche nelle forme italianizzate di \"rullare\" e meno spesso \"rulezzare\".\nBibliografia.\nGary Alan Fine, \"Meaningful Play, Playful Meaning\", Volume 11, 1985, Association for the Anthropological Study of Play, Human Kinetics Publishers, 1987. ISBN 978-08-732-2087-3\nCollegamenti esterni.\n\"Rulez\", significato e uso."}
{"id": "1320238", "revid": "1543377", "url": "https://it.wikipedia.org/wiki?curid=1320238", "title": "Francesca Zanni", "text": "Biografia.\nDopo aver conseguito la maturit\u00e0 classica, studia teatro al Teatro Mario Riva di Roma e analisi del testo e analisi dei film con D. De Fazio (Actor's Studio), collaborando in seguito alla regia di diversi spettacoli teatrali nonch\u00e9 cinematografici. Inoltre si \u00e8 impegnata nella scrittura di testi per trasmissioni radiofoniche e televisive. Partecipa al Workshop di Development Skills con Stephen Cleary.\nDal 1996 al 2003 fa parte del duo comico \"Gretel &amp; Gretel\" con Michela Andreozzi. Insieme, hanno partecipato a spettacoli televisivi quali \"Bigodini\", \"Zelig - Facciamo Cabaret\" e \"La posta del cuore\".\nNel 1999 prende parte al programma televisivo \"Telenauta '69\", ideato e condotto dal duo Lillo e Greg e andato in onda per cinque puntate nel maggio del 2000 su Italia 1. Dal 2005 al 2007 ha condotto il programma \"Play Watch\" sull'emittente radiofonica Play Radio insieme a Fabio Canino fino alla chiusura della stessa radio causa l'acquisto della stessa da parte della Virgin Records. Nell'estate 2010 conduce \"Nessuno \u00e8 perfetto\" nei pomeriggi del weekend di Radio 2. Dall'autunno 2010 al settembre 2013 ha condotto con Max Giusti Radio 2 SuperMax, su Radio 2.\n\u00c8 principalmente autrice, sceneggiatrice e regista teatrale."}
