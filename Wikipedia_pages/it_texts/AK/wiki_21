{"id": "1269570", "revid": "110157", "url": "https://it.wikipedia.org/wiki?curid=1269570", "title": "Zettling", "text": "Zettling \u00e8 una frazione di 1 570 abitanti del comune austriaco di Premst\u00e4tten, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con il comune di Unterpremst\u00e4tten per costituire il nuovo comune mercato (\"Marktgemeinde\")."}
{"id": "1269573", "revid": "110157", "url": "https://it.wikipedia.org/wiki?curid=1269573", "title": "Zwaring-P\u00f6ls", "text": "Zwaring-P\u00f6ls \u00e8 stato un comune austriaco nel distretto di Graz-Umgebung, in Stiria. \u00c8 stato creato il 1\u00ba gennaio 1968 dalla fusione dei precedenti comuni di P\u00f6ls e Zwaring e soppresso il 31 dicembre 2014; dal 1\u00ba gennaio 2015 le sue frazioni di P\u00f6ls e Zwaring sono state aggregate all'altro comune soppresso di Dobl per costituire il nuovo comune mercato (\"Marktgemeinde\") di Dobl-Zwaring."}
{"id": "1269575", "revid": "110157", "url": "https://it.wikipedia.org/wiki?curid=1269575", "title": "Bad Waltersdorf", "text": "Bad Waltersdorf \u00e8 un comune austriaco di 3 703 abitanti nel distretto di Hartberg-F\u00fcrstenfeld, in Stiria. Il 1\u00ba gennaio 2015 ha inglobato il precedente comune di Sebersdorf e la localit\u00e0 di Oberlimbach, gi\u00e0 frazione del comune di Limbach bei Neudau; ha lo status di comune mercato (\"Marktgemeinde\"). "}
{"id": "1269578", "revid": "110157", "url": "https://it.wikipedia.org/wiki?curid=1269578", "title": "Blaindorf", "text": "Blaindorf \u00e8 una frazione di 668 abitanti del comune austriaco di Feistritztal, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con gli altri ex comuni di Kaibing, Sankt Johann bei Herberstein, Siegersdorf bei Herberstein e Hirnsdorf per costituire il nuovo comune."}
{"id": "1269585", "revid": "1543377", "url": "https://it.wikipedia.org/wiki?curid=1269585", "title": "0125", "text": "0125 \u00e8 il prefisso telefonico del distretto di Ivrea, appartenente al compartimento di Torino.\nIl distretto comprende la parte nord-orientale della citt\u00e0 metropolitana di Torino e la Valle d'Aosta orientale. Confina con la Svizzera a nord e con i distretti di Borgosesia (0163) e di Biella (015) a est, di Vercelli (0161) a sud-est, di Torino (011) a sud, di Rivarolo Canavese e Cuorgn\u00e8 (0124), di Aosta (0165) e di Saint-Vincent (0166) a ovest.\nAree locali e comuni.\nIl distretto di Ivrea comprende 74 comuni compresi nelle 2 aree locali di Ivrea e Pont-Saint-Martin (ex settori di Brusson, Champorcher, Gressoney-Saint-Jean, Issime, Pont-Saint-Martin e Verr\u00e8s). I comuni compresi nel distretto sono: Albiano d'Ivrea, Alice Superiore, Andrate, Arnad (AO), Ayas (AO), Azeglio, Banchette, Bard (AO), Bollengo, Borgofranco d'Ivrea, Borgomasino, Brosso, Brusson (AO), Burolo, Caravino, Carema, Cascinette d'Ivrea, Challand-Saint-Anselme (AO), Challand-Saint-Victor (AO), Champdepraz (AO), Champorcher (AO), Chiaverano, Colleretto Giacosa, Cossano Canavese, Donnas (AO), Fiorano Canavese, Fontainemore (AO), Gaby (AO), Gressoney-La-Trinit\u00e9 (AO), Gressoney-Saint-Jean (AO), H\u00f4ne (AO), Issiglio, Issime (AO), Issogne (AO), Ivrea, Lessolo, Lillianes (AO), Loranz\u00e8, Lugnacco, Mercenasco, Meugliano, Montalto Dora, Nomaglio, Palazzo Canavese, Parella, Pavone Canavese, Pecco, Perloz (AO), Perosa Canavese, Piverone, Pontboset (AO), Pont-Saint-Martin (AO), Quagliuzzo, Quassolo, Quincinetto, Romano Canavese, Rueglio, Salerano Canavese, Samone, San Martino Canavese, Scarmagno, Settimo Rottaro, Settimo Vittone, Strambinello, Strambino, Tavagnasco, Trausella, Traversella, Verr\u00e8s (AO), Vestign\u00e8, Vialfr\u00e8, Vico Canavese, Vidracco e Vistrorio ."}
{"id": "1269586", "revid": "63727", "url": "https://it.wikipedia.org/wiki?curid=1269586", "title": "Mathis Type PS e L", "text": "La Type PS e la Type L erano due autovetture di fascia medio-bassa, prodotte tra il 1922 ed il 1925 dalla Casa automobilistica francese Mathis.\nProfilo.\nErano due vetture disponibili come torpedo e come berlina. La Type PS era disponibile anche come cabriolet.\nEntrambi i modelli andavano a raccogliere l'eredit\u00e0 della Type S, proponendosi per\u00f2 un gradino leggermente pi\u00f9 in alto rispetto a quest'ultima. L'eredit\u00e0 verso il basso fu ripresa invece da altre due vetture, le Type M e PM.\nErano indirizzate a due tipi diversi di clientela: la Type L era rivolta a coloro che cercavano una vettura brillante, dalle prestazioni sportiveggianti, mentre la Type PS era riservata ad una clientela pi\u00f9 tranquilla.\nIn particolare furono le prime due Mathis a montare un motore a 6 cilindri.\nLeggermente pi\u00f9 alta, rispetto alla Type S, era la cilindrata delle due vetture: la Type PS aveva infatti una cilindrata di 1140 cm\u00b3, mentre la Type L arrivava a 1180\u00a0cm\u00b3.\nL'impostazione pi\u00f9 sportiveggiante della Type L era visibile anche all'interno del motore stesso. La distribuzione, infatti, era ad asse a camme in testa, contrariamente al motore della Type PS, che era ad asse a camme laterale.\nLa potenza massima del motore della Type PS era di circa 20 CV, mentre quella della Type L arrivava a 25 CV.\nLe rispettive velocit\u00e0 massime erano di 90 e 100\u00a0km/h.\nQuanto alla trasmissione, entrambe le vetture erano munite di differenziale al retrotreno. La frizione era a dischi multipli in bagno d'olio. Il cambio era a 4 marce.\nL'impianto frenante era all'inizio presente solo sulle ruote posteriori. Ma gi\u00e0 alla fine del 1922, la Type L benefici\u00f2 di un impianto frenante completo, a quattro tamburi. La Type PS, invece, vedr\u00e0 tale miglioria solo all'inizio del 1925.\nQuanto alle caratteristiche dei telai, la Type PS era realizzata all'inizio unicamente su telaio da 2.4 metri di passo. Ma a partire dal mese di settembre del 1923 utilizz\u00f2 invece due versioni allungate di tale telaio, rispettivamente di 2.75 e 2.85 metri di lunghezza.\nQuanto alla Type L, invece, le versioni \"normali\" sfruttavano i due telai da 2.75 e 2.85 metri di passo, telai che in seguito sarebbero stati utilizzati anche dalle Type PS. Le versioni sportive delle Type L usavano invece due versioni accorciate di tali telai, rispettivamente da 2.30 e 2.50 metri di passo.\nEntrambe le vetture furono tolte di produzione nel 1925."}
{"id": "1269588", "revid": "633110", "url": "https://it.wikipedia.org/wiki?curid=1269588", "title": "Leonardo da Vinci (S 510)", "text": ""}
{"id": "1269590", "revid": "228333", "url": "https://it.wikipedia.org/wiki?curid=1269590", "title": "Alberto Vigevani", "text": "Biografia.\nNasce a Milano in una famiglia ebraica di origini emiliane, e supportato da una vivace intelligenza e una predisposizione alla lettura e alle arti teatrali, riesce ad iscriversi all'Universit\u00e0 Ca' Foscari Venezia e seguire i corsi di Letteratura francese.\nQueste caratteristiche lo porteranno giovanissimo ad occuparsi di teatro e scrivere recensioni, conosce e stringe una duratura amicizia, con Ernesto Treccani, Alberto Mondadori e Alberto Lattuada e si ritaglia una particina nel film \"I ragazzi di via Pal\".\nNel 1937 partecipa insieme a Amendola e Guttuso ai Littoriali istituiti dal regime fascista ma l'anno dopo in seguito alla promulgazione su tutto il territorio italiano delle leggi razziali, con convincimento e rinnovato ardore di antifascista rinuncia agli studi universitari in Italia iscrivendosi all'Universit\u00e0 di Grenoble.\nNel 1938 \u00e8 tra i fondatori, con Luciano Anceschi, Raffaele De Grada, Vittorio Sereni, Ernesto Treccani e altri del movimento e della rivista \"Corrente\", alla quale collabora come critico letterario e teatrale con lo pseudonimo di Berto Vani. Negli stessi anni, con Renzo Cantoni, fratello del filosofo Remo, apre una libreria, \"La lampada\", che in poco tempo suscita interesse non solo culturale, diventando rifugio per gli oppositori, e supporto logistico alla lotta clandestina.\nNel 1941, dopo un tentativo fallito, a causa dello scoppio della guerra, di emigrare negli Stati Uniti d'America, fonda la libreria antiquaria \"Il Polifilo\", nel dopoguerra assieme al fratello Enrico, sar\u00e0 affiancata dall'omonima casa editrice.\nVigevani pubblica il suo primo romanzo \"Erba d'infanzia\" (1943) dall'editore Parenti a Firenze, dove frequenta scrittori e intellettuali che si raccolgono attorno al circolo \"Giubbe Rosse\u201d, tra i quali Montale e Carlo Emilio Gadda, ma l'8 settembre del 1943 l'ignominiosa fuga del Re, la recrudescenza delle persecuzioni razziali e il marasma totale lo inducono a rifugiarsi in Svizzera con la moglie Annamaria Camerini e il primo figlio Paolo di appena sei mesi. Si stabilisce a Lugano dove dirige la pagina letteraria del quotidiano socialista ticinese \"Libera stampa\", sulla quale scriveranno, tra gli altri, Aldo Borlenghi, Gianfranco Contini, Giansiro Ferrata, Fernando Giolli e Gianni Pavia.\nA Lugano, nell'ottobre 1944, pubblica con lo pseudonimo di Tullio Righi, il romanzo \"Compagni di settembre\", che rinneg\u00f2 successivamente Il romanzo \u00e8 edito anche in lingua tedesca a Zurigo nello stesso periodo.. In seguito, tornato in Italia alla Liberazione, pubblicher\u00e0 diversi libri con discreto successo e, con uno di questi \"L'invenzione\" si aggiudicher\u00e0 il Premio Bagutta nel 1970.\nVigevani collabora all'Avanti!, sulle cui pagine pubblicher\u00e0 una lunga cronaca narrativa della liberazione di Milano, sotto il titolo di \"Taccuino rosso\". All'attivit\u00e0 di libraio antiquario, dopo l'esperienza di amministratore delegato della casa editrice Ricciardi con Raffaele Mattioli, affianca nel 1959 quella di editore in proprio nella casa editrice \u201cIl Polifilo\u201d, ben presto con l'aiuto del figlio Paolo.\nHa collaborato a La Stampa, \"Millelibri\", Corriere della Sera, Il Giornale, \"La Nuova Antologia\", La Repubblica e Il Sole 24 ORE.\nMuore a Milano il 23 febbraio 1999.\nIl suo archivio \u00e8 stato depositato dagli eredi presso il Centro Apice dell'Universit\u00e0 degli Studi di Milano nel 2005,e conserva corrispondenza con alcuni dei nomi pi\u00f9 noti della cultura del Novecento: Riccardo Bacchelli, Luigi Baldacci, Carlo Bo, Gianfranco Contini, Domenico De Robertis, Carlo Dionisotti, Luigi Einaudi, Giansiro Ferrata, Carlo Emilio Gadda, Niccol\u00f2 Gallo, Eugenio Garin, Alberto Lattuada, Alberto Mondadori, Eugenio Montale, Indro Montanelli, Geno Pampaloni, Vittorio Sereni, Giovanni Spadolini . Oltre alla corrispondenza l'archivio conserva anche materiali preparatori, stesure diverse su manoscritti e dattiloscritti di tutte le opere, edite e inedite di Vigevani, bozze di stampa e recensioni."}
{"id": "1269592", "revid": "110157", "url": "https://it.wikipedia.org/wiki?curid=1269592", "title": "Buch-Geiseldorf", "text": "Buch-Geiseldorf \u00e8 stato un comune austriaco nel distretto di Hartberg, in Stiria. \u00c8 stato istituito nel 1959 e soppresso il 31 dicembre 2012; dal 1\u00ba gennaio 2013 le sue frazioni di Geiseldorf, Oberbuch, Unterbuch e Unterdombach sono state aggregate al comune di Buch-Sankt Magdalena, nel nuovo distretto di Hartberg-F\u00fcrstenfeld, assieme all'altro comune soppresso di Sankt Magdalena am Lemberg."}
{"id": "1269597", "revid": "110157", "url": "https://it.wikipedia.org/wiki?curid=1269597", "title": "Dechantskirchen", "text": "Dechantskirchen \u00e8 un comune austriaco di 2 033 abitanti nel distretto di Hartberg-F\u00fcrstenfeld, in Stiria. Il 1\u00ba gennaio 2015 ha inglobato le localit\u00e0 di Schlag e Kroisbach, gi\u00e0 frazioni del comune di Schlag bei Thalberg."}
{"id": "1269600", "revid": "292162", "url": "https://it.wikipedia.org/wiki?curid=1269600", "title": "Via Vittorio Veneto", "text": "Via Vittorio Veneto, comunemente chiamata via Veneto, \u00e8 una strada del centro storico di Roma che da piazza Barberini conduce in salita alla Porta Pinciana, nel rione Ludovisi. Nel suo tratto iniziale, separa questo rione da quello di Colonna.\nStoria.\nInizialmente, come altre vie del rione, era dedicata alla regione italiana omonima. Dopo la prima guerra mondiale, con delibera della Giunta Municipale n. 37 del 25 ottobre 1919, le fu cambiato il nome a ricordo della battaglia di Vittorio Veneto.\nDisegnata alla fine dell'Ottocento al posto di Villa Ludovisi, deve la sua fama soprattutto per essere stata al centro del periodo della Dolce Vita, grazie alla presenza di numerosi caff\u00e8 (ad esempio l'Harry's Bar) ed alberghi frequentati da attori, cantanti e altre celebrit\u00e0, oltre che giornalisti e fotografi (o paparazzi). La sua fama venne sancita definitivamente attraverso il film di Federico Fellini \"La dolce vita\", che tuttavia ricostru\u00ec la strada negli studi di Cinecitt\u00e0.\nDescrizione.\nNella parte bassa, che corrisponde all'antica piazza dei Cappuccini, vi sono i monumenti pi\u00f9 antichi: la fontana delle Api e la Chiesa di Santa Maria Immacolata con la celebre cripta dei Cappuccini.\nA circa met\u00e0 strada, nel Palazzo Margherita, si trova l'Ambasciata degli Stati Uniti. Vi hanno inoltre la sede due ministeri: Sviluppo economico e Lavoro e politiche sociali.\nLa via termina alla Porta Pinciana nelle Mura aureliane.\nMonumenti.\nDa piazza Barberini verso porta Pinciana si trovano i seguenti monumenti d'interesse storico-artistico:"}
{"id": "1269602", "revid": "1318658", "url": "https://it.wikipedia.org/wiki?curid=1269602", "title": "Transazione (psicologia)", "text": "In psicologia la transazione \u00e8 l'unit\u00e0 base della comunicazione fra due individui.\nUna transazione si compone di due parti:\nAnalisi transazionale.\nL'analisi transazionale pone l'accento sullo stato dell'individuo che partecipa alla transazione, che pu\u00f2 essere: genitore, adulto, bambino.\n\u00c8 importante capire lo stato dell'individuo per interpretare correttamente il senso della transazione. Il significato ultimo del messaggio non \u00e8 sempre quello letterale, in particolare quando l'individuo si trova negli stati genitore o bambino."}
{"id": "1269603", "revid": "110157", "url": "https://it.wikipedia.org/wiki?curid=1269603", "title": "Dienersdorf", "text": "Dienersdorf \u00e8 una frazione di 679 abitanti del comune austriaco di Kaindorf, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Kaindorf assieme all'altro comune soppresso di Hofkirchen bei Hartberg.\nGeografia Fisica.\nDista 40 km da Graz e 113 km da Vienna."}
{"id": "1269605", "revid": "125406727", "url": "https://it.wikipedia.org/wiki?curid=1269605", "title": "Linee nucali", "text": "Le linee nucali sono quattro linee curve sulla superficie esterna dell'osso occipitale:"}
{"id": "1269606", "revid": "320578", "url": "https://it.wikipedia.org/wiki?curid=1269606", "title": "Splenio del capo", "text": ""}
{"id": "1269609", "revid": "121169", "url": "https://it.wikipedia.org/wiki?curid=1269609", "title": "Splenio del collo", "text": ""}
{"id": "1269610", "revid": "15756", "url": "https://it.wikipedia.org/wiki?curid=1269610", "title": "Contatore proporzionale", "text": "Un contatore proporzionale \u00e8 un rivelatore di particelle a gas, che come tutti i rivelatori a gas rivela le particelle misurando la carica prodotta dalla ionizzazione delle molecole di un gas provocata dal passaggio della particella. Questa carica \u00e8 \"proporzionale\" all'energia che ha rilasciato la particella. La sua caratteristica \u00e8 quella di usare tensioni abbastanza alte che consentono agli elettroni prodotti dalla particella primaria di creare altre ionizzazioni con un processo che si ripete a valanga. In questo modo i segnali risultanti hanno un buon rapporto segnale-rumore.\nFunzionamento.\nUn contatore proporzionale usa una combinazione tra il meccanismo di un tubo Geiger-Muller e una camera a ionizzazione, e opera ad un voltaggio intermedio fra quelli. Il primo grafico mostra la regione del voltaggio operativo per il tipo di contatore a cilindro coassiale.\nIl rivelatore usa lo stesso principio dei contatori Geiger-M\u00fcller, ma con una tensione inferiore, ovvero nel regime proporzionale. Quando la particella ionizzante con un'energia sufficiente interagisce con le molecole del gas, produce delle coppie ione positivo - elettrone, chiamata coppia ionica. Continuando a muoversi nel gas la particella interagente forma coppie ioniche lungo la sua traiettoria. Gli elettroni creati in questo processo migrano verso l'elettrodo positivo, l'anodo, sotto l'influenza di un campo elettrico. Un contatore proporzionale differisce da una camera a ionizzazione in quanto il potenziale applicato \u00e8 sufficientemente alto per far s\u00ec che un elettrone possa guadagnare abbastanza energia lungo un libero cammino medio per creare durante una collisione con le molecole neutre del gas ulteriori coppie ioniche. Gli elettroni creati in questi eventi secondari migrano anche loro verso l'anodo e creano altre coppie ioniche. In questo modo si produce una cascata, chiamata valanga Townsend. Se il potenziale \u00e8 scelto accuratamente, ogni valanga avviene indipendentemente dalle altre valanghe che hanno origine dalla stessa particella primaria iniziale. Di conseguenza, anche se il numero totale di elettroni creati incrementa esponenzialmente con la distanza, la carica elettrica totale prodotta rimane proporzionale alla carica iniziale creata nell'evento originario.\nMisurando la carica totale (l'integrale nel tempo della corrente elettrica) tra i due elettrodi, si pu\u00f2 risalire alla energia cinetica persa nel rivelatore dalla particella iniziale, poich\u00e9 il numero di coppie ioniche create dalla particella ionizzante \u00e8 proporzionale all'energia rilasciata.\nSe la tensione \u00e8 minore di un valore critico, gli elettroni non raggiungono un'energia sufficiente per creare ulteriori coppie ioniche (la valanga) e il rivelatore \u00e8 una camera a ionizzazione. Se invece la tensione \u00e8 troppo alta, inizialmente la carica prodotta non \u00e8 linearmente proporzionale all'energia, con tensioni ancora pi\u00f9 elevate si arriva al regime di Geiger, nel quale tutti gli impulsi hanno la stessa ampiezza, e quindi si perde l'informazione sull'energia. In questo modo funzionano i contatori Geiger-M\u00fcller.\nQuesto processo di amplificazione della carica pu\u00f2 migliorare notevolmente il rapporto segnale-rumore del rivelatore e ridurre la difficolt\u00e0 di amplificare dei segnali troppo piccoli.\nGas.\nNei contatori proporzionali \u00e8 essenziale la composizione e la pressione della miscela che compone il gas che costituisce il volume attivo del rivelatore. Poich\u00e9 \u00e8 essenziale la formazione delle valanghe sono da evitare gas elettronegativi che rimuovono gli elettroni, come l'ossigeno; quindi l'aria \u00e8 da escludere, di solito vengono usati i gas nobili. Inoltre per avere un'alta efficienza \u00e8 meglio usare gas con alto numero atomico e alte densit\u00e0, quindi pressioni. In questo senso il gas pi\u00f9 comunemente usato \u00e8 l'argon. Per avere un'efficienza maggiore si pu\u00f2 usare il pi\u00f9 costoso kripton. Caso per caso si pu\u00f2 scegliere una miscela particolare, per esempio negli studi di dosimetria \u00e8 utile usare composti che approssimano i tessuti organici, come metano-diossido di carbonio-azoto. Per avere una maggiore velocit\u00e0 di risposta invece si usano composti pi\u00f9 leggeri che consentono una velocit\u00e0 maggiore agli elettroni.\nSpesso al gas si aggiungono piccole concentrazioni di un gas secondario, chiamato gas di quenching. Nelle collisioni gli elettroni oltre che ionizzare le molecole neutre del gas possono eccitarle. Di conseguenza, in tempi trascurabili, la molecola si diseccita emettendo un fotone, di solito nel range dell'ultravioletto. Questo fotone pu\u00f2 interagire lontano dalla valanga da cui \u00e8 generato e dare origine per effetto fotoelettrico ad un elettrone che forma un'altra valanga. Questo fenomeno \u00e8 sfruttato nei contatori Geiger-M\u00fcller, ma \u00e8 da evitare perch\u00e9 verrebbe meno la proporzionalit\u00e0 tra l'energia della particella primaria e la carica totale raccolta, o, nel migliore dei casi, dare origine a degli impulsi spuri a bassa energia. Per questo motivo viene aggiunto il gas di quenching, che \u00e8 in grado di assorbire i fotoni senza dar luogo a ionizzazioni. Una miscela molto comune, nota come P-10 \u00e8 argon (90%) e metano (10%).\nA volte \u00e8 utile aggiungere un terzo componente alla miscela, sfruttando l'effetto Penning. Il nuovo componente deve avere un potenziale di ionizzazione minore di quello del gas principale. Se l'energia dello stato metastabile del componente principale, che si \u00e8 formato da una eccitazione dovuta ad un urto con un elettrone, \u00e8 maggiore dell'energia di ionizzazione del nuovo componente, allora una collisione tra uno stato eccitato del componente principale e il nuovo componente pu\u00f2 dar luogo ad una ionizzazione del nuovo componente. In questo modo da un atomo eccitato, la cui energia non avrebbe dato luogo ad informazione, si crea della carica, che verr\u00e0 rivelata. In pratica significa diminuire l'energia media W per formare una coppia ionica. Per esempio aggiungendo etilene si pu\u00f2 ridurre W da 26 a e quindi migliorare la risoluzione energetica.\nIl gas pu\u00f2 essere fatto fluire nel rivelatore. In questo caso si possono modificare la composizione e la pressione del gas, ma il vantaggio principale \u00e8 di ridurre gli effetti di invecchiamento di cui soffrono tutti i rivelatori di particelle. Il gas pu\u00f2 essere riciclato, cio\u00e8 fatto ricircolare dopo essere stato purificato, oppure, se non pericoloso, semplicemente eliminato nell'ambiente.\nGeometria.\nLa geometria quasi sempre usata \u00e8 quella cilindrica, che consente di raggiungere campi elettrici abbastanza alti per dar origine alle valanghe usando tensioni ragionevoli (migliaia di volt). L'anodo centrale, verso il quale migrano gli elettroni, \u00e8 un filo molto sottile, mentre il catodo \u00e8 la parete del cilindro, che di solito \u00e8 tenuta a massa. In questa configurazione il campo elettrico ha direzione radiale e (considerando il rivelatore infinitamente esteso nella direzione assiale) ha modulo:\ndove V \u00e8 la differenza di tensione tra anodo e catodo, a il raggio dell'anodo, b il raggio del catodo, formula_2 la distanza dal centro.\nSi nota che la regione dove avviene la valanga, ovvero dove il campo elettrico \u00e8 abbastanza intenso, \u00e8 una regione sottilissima attorno all'anodo.\nNumerosi altri dettagli sono da tenere in considerazione, soprattutto in prossimit\u00e0 delle basi del cilindro. Qui il campo elettrico \u00e8 molto distorto dal valore teorico di cui prima, calcolato per un cilindro di lunghezza infinita.\nUtilizzi.\nLa proporzionalit\u00e0 tra l'energia della particella interagente che interagisce con il rivelatore e la carica totale creata rende i contatori proporzionali utili per la spettroscopia di particelle cariche.\nEssi possono essere usati anche per rilevare fotoni di bassa energia, come raggi X o raggi gamma."}
{"id": "1269613", "revid": "767487", "url": "https://it.wikipedia.org/wiki?curid=1269613", "title": "Ebersdorf (Austria)", "text": "Ebersdorf \u00e8 un comune austriaco di 1 244 abitanti nel distretto di Hartberg-F\u00fcrstenfeld, in Stiria."}
{"id": "1269619", "revid": "110157", "url": "https://it.wikipedia.org/wiki?curid=1269619", "title": "Eichberg (Rohrbach an der Lafnitz)", "text": "Eichberg \u00e8 una frazione di 1 178 abitanti del comune austriaco di Rohrbach an der Lafnitz, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Rohrbach an der Lafnitz assieme alla localit\u00e0 di Rohrbach-Schlag, gi\u00e0 frazione del comune di Schlag bei Thalberg."}
{"id": "1269620", "revid": "121169", "url": "https://it.wikipedia.org/wiki?curid=1269620", "title": "Linea nucale alta", "text": ""}
{"id": "1269623", "revid": "32698", "url": "https://it.wikipedia.org/wiki?curid=1269623", "title": "Contatore Geiger-M\u00fcller", "text": ""}
{"id": "1269624", "revid": "289247", "url": "https://it.wikipedia.org/wiki?curid=1269624", "title": "Nicolas Andres Cordova", "text": ""}
{"id": "1269625", "revid": "121169", "url": "https://it.wikipedia.org/wiki?curid=1269625", "title": "Linea nucale inferiore", "text": ""}
{"id": "1269626", "revid": "1372005", "url": "https://it.wikipedia.org/wiki?curid=1269626", "title": "Stati del Sacro Romano Impero (U)", "text": "Questo \u00e8 un elenco degli stati del Sacro Romano Impero, inizianti per la lettera U:"}
{"id": "1269627", "revid": "2175", "url": "https://it.wikipedia.org/wiki?curid=1269627", "title": "Big crunch", "text": ""}
{"id": "1269628", "revid": "121169", "url": "https://it.wikipedia.org/wiki?curid=1269628", "title": "Linea nucale media", "text": ""}
{"id": "1269629", "revid": "71699", "url": "https://it.wikipedia.org/wiki?curid=1269629", "title": "MEMRI", "text": ""}
{"id": "1269635", "revid": "96749277", "url": "https://it.wikipedia.org/wiki?curid=1269635", "title": "Fabio Ferrari (fisico)", "text": "Dal 1978 al 1990 \u00e8 stato rettore dell'Universit\u00e0 degli studi di Trento.\nBiografia.\nLaureatosi in fisica teorica, Fabio Ferrari inizi\u00f2 la sua carriera scientifica nel 1950 presso l'Universit\u00e0 di Padova, ove nel 1956 ottenne la Libera Docenza in Fisica Teorica. Nel 1958 si trasfer\u00ec negli USA a Berkeley (Lawrence Berkeley National Laboratory) dove collabor\u00f2 con il premio Nobel Emilio Segr\u00e8. Nel 1963 rientr\u00f2 in Italia presso l'Universit\u00e0 di Bari, ove fu direttore del Dipartimento di Fisica dal 1968 al 1972, anno in cui, trasferendosi presso la Libera Universit\u00e0 di Trento, contribu\u00ec a fondare la Facolt\u00e0 di Scienze Matematiche, Fisiche e Naturali di cui divenne il primo preside dal 1972 al 1977. A Trento ebbe la Cattedra di Fisica Generale (1972-1984) e quella di Fisica delle Superfici (1984-2001)\nI suoi studi accademici hanno riguardato dapprima i raggi cosmici e le particelle elementari, focalizzando soprattutto sullo studio dell'interazione delle particelle strane con i nucleoni. Successivamente la ricerca si \u00e8 orientata alle possibili applicazioni delle macchine acceleratici, normalmente usate in fisica nucleare, ad alcuni settori della fisica della materia: in particolare applicandole allo studio delle modifiche chimico-fisiche delle superfici solide.\nNel 1976 fu tra i principali artefici della nascita dell'ITC-irst Istituto per la Ricerca Scientifica e Tecnologica di Trento.\nFu Direttore del Dipartimento di Fisica dell'Universit\u00e0 di Bari dal 1968 al 1972 e Direttore della sezione di Bari dell'Istituto Nazionale di Fisica Nucleare (INFN) dal 1967 al 1970, nonch\u00e9 membro della Giunta Esecutiva dell'INFN dal 1971 al 1978. Nel 1978 divenne Rettore dell'Universit\u00e0 degli studi di Trento. Ricopr\u00ec tale ruolo fino al 1990, gestendo la delicata trasformazione dell'Universit\u00e0 da Libera a statale.\nDurante il suo mandato favor\u00ec la nascita della Facolt\u00e0 di Ingegneria, presso la quale promosse il primo corso di laurea italiano in Ingegneria dei Materiali (1984).\nSostenne in ateneo lo sport e la ricerca nell'area delle scienze sportive, dirigendo dal 1974 al 1994 il \"Centro Universitario Sportivo\" e fondando a Rovereto nel 1996 l\"'European Centre for University Sport\" che successivamente divenne \"Centro Interuniversitario di Bioingegneria e Scienze Motorie\".\nDal 1996 al 1999 fu presidente dell'Istituto trentino di cultura (oggi Fondazione Bruno Kessler)."}
{"id": "1269636", "revid": "729019", "url": "https://it.wikipedia.org/wiki?curid=1269636", "title": "84\u00aa Brigata di fanteria &quot;Givati&quot;", "text": "La Brigata di fanteria \"Givati\" (ebraico: \u05d7\u05d8\u05d9\u05d1\u05ea \u05d2\u05d1\u05e2\u05ea\u05d9) \u00e8 una brigata di fanteria delle Forze di Difesa Israeliane. \u00c8 stata formata nel dicembre 1948 per volont\u00e0 di Shimon Avidan.\nHa partecipato alle operazioni Hahshon e Maccabei lungo la strada di Gerusalemme, sul fronte meridionale, contrapposta all'esercito egiziano.\nUno dei suoi battaglioni ha partecipato alla battaglia di Latrun.\nHa in seguito svolto un ruolo importante nella conquista del Negev, nell'ambito della cosiddetta Operazione Yoav, conquistando le zone di Hulikat, di Kawkaba e della giunzione che oggi \u00e8 conosciuta come Giunzione di Givati.\nSuccessivamente \u00e8 stata disciolta, ma nel 1983 \u00e8 stata ricostituita e attualmente \u00e8 in linea.\nI soldati della Brigata \"Givati\" sono contraddistinti dal basco di colore viola. Il simbolo della Brigata \u00e8 la volpe, con un'allusione alle Volpi di Sansone, un'unit\u00e0 combattente nella guerra arabo-israeliana del 1948."}
{"id": "1269639", "revid": "547034", "url": "https://it.wikipedia.org/wiki?curid=1269639", "title": "Stati del Sacro Romano Impero (V)", "text": "Questo \u00e8 un elenco degli stati del Sacro Romano Impero, inizianti per la lettera V:"}
{"id": "1269645", "revid": "701660", "url": "https://it.wikipedia.org/wiki?curid=1269645", "title": "Muscolo splenio del collo", "text": "Lo splenio del collo (\"musculus splenius cervicis\") \u00e8 un muscolo facente parte dei muscoli superficiali delle docce vertebrali.\nEtimologia.\nIl nome del muscolo (\"musculus splenius cervicis\") deriva dal termine greco \"splenion\", che significa \"fascia\", e dal termine latino \"cervix\", che significa \"testa\".\nOrigine, inserzioni ed innervazione.\nLo splenio del collo trae origine dai processi spinosi della terza, quarta, quinta e sesta vertebra toracica, e si inserisce sui processi trasversi delle prime 3 vertebre cervicali. Si trova posto sotto il muscolo dentato posteriore superiore ed i muscoli romboidi, e ricopre il muscolo spinale ed il muscolo lunghissimo della testa.\nIl muscolo \u00e8 innervato dai rami posteriori dei nervi cervicali (C5 e C6).\nFunzione.\nLa sua funzione \u00e8 quella di estendere il tratto cervicale della colonna vertebrale."}
{"id": "1269646", "revid": "110157", "url": "https://it.wikipedia.org/wiki?curid=1269646", "title": "Friedberg (Austria)", "text": "Friedberg \u00e8 un comune austriaco di 2 566 abitanti nel distretto di Hartberg-F\u00fcrstenfeld, in Stiria; ha lo status di citt\u00e0 (\"Stadt\"). "}
{"id": "1269649", "revid": "110157", "url": "https://it.wikipedia.org/wiki?curid=1269649", "title": "Grafendorf bei Hartberg", "text": "Grafendorf bei Hartberg \u00e8 un comune austriaco di 3 155 abitanti nel distretto di Hartberg-F\u00fcrstenfeld, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato il comune soppresso di Stambach."}
{"id": "1269651", "revid": "63727", "url": "https://it.wikipedia.org/wiki?curid=1269651", "title": "Mathis Type M e PM", "text": "La Type M e la Type PM erano due autovetture di fascia medio-bassa, prodotte tra il 1923 ed il 1926 dalla Casa automobilistica francese Mathis.\nProfilo.\nQuesti due modelli, assieme alle Type PS ed L, riprendevano l'eredit\u00e0 della Type S. Ma mentre le Type PS ed L si proponevano come evoluzione verso l'alto della Type S, le Type M e PM ne furono una evoluzione in chiave pi\u00f9 economica.\nIntrodotte entrambe nel 1923, si distinguevano per una variet\u00e0 di carrozzerie piuttosto ampia, che non arrivava ad essere pretenziosa come nel caso delle Type SB, ma neppure troppo esile come nel caso della Type S. Si trattava di una gamma pi\u00f9 razionale, pensata tenendo presenti i possibili utilizzi ed i possibili gusti di una clientela che andasse a cercare una vettura di tale fascia di mercato. Per poter montare agevolmente tali carrozzerie senza rischiare di ottenere dei corpi vettura sgraziati, si utilizzarono diverse varianti di telaio, differenti tra loro nella misura del passo.\nSi ebbero cos\u00ec per la Type M tre varianti di telaio, da 2.40, 2.50 e 2.75 m di interasse. La Type PM, invece, utilizzava un telaio pi\u00f9 corto, da 2.30 di passo.\nLe varianti di carrozzeria erano numerose, ma riconducibili sostanzialmente alle seguenti quattro: torpedo (a 2, 3 o 4 posti, pi\u00f9 una versione commerciale), cabriolet, berlina (a 2 o 3 posti) e furgone.\nLa Type M e la Type PM montavano un motore a 4 cilindri da 995 cm\u00b3 di cilindrata, in grado di erogare una potenza massima di circa 14-15 CV. La distribuzione era a valvole laterali. A seconda del tipo di carrozzeria, pi\u00f9 o meno aerodinamico e pi\u00f9 o meno pesante, la velocit\u00e0 massima variava tra i 60 ed i 70\u00a0km/h.\nQuanto alla trasmissione, entrambe le vetture erano munite di differenziale al retrotreno. La frizione era a dischi multipli in bagno d'olio. Il cambio era a 4 marce. L'impianto frenante, a tamburi, agiva unicamente sulle ruote posteriori.\nAlla fine del 1924, la Type PM fu tolta di produzione, per essere sostituita dalle Type M a passo corto, che utilizzarono il pianale della Type PM.\nNel 1926, anche la Type M fu tolta di produzione: l'erede pi\u00f9 immediata fu la Type MY, di cilindrata leggermente superiore, ma per vedere una nuova Mathis di cilindrata intorno al litro si sarebbe dovuto attendere fino al 1931, anno in cui fu lanciata la Type TY."}
{"id": "1269652", "revid": "427381", "url": "https://it.wikipedia.org/wiki?curid=1269652", "title": "Greinbach", "text": "Greinbach \u00e8 un comune austriaco di 1 802 abitanti nel distretto di Hartberg-F\u00fcrstenfeld, in Stiria."}
{"id": "1269653", "revid": "110157", "url": "https://it.wikipedia.org/wiki?curid=1269653", "title": "Gro\u00dfhart", "text": "Gro\u00dfhart \u00e8 una frazione di 635 abitanti del comune austriaco di Hartl, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Hartl assieme all'altro comune soppresso di Tiefenbach bei Kaindorf."}
{"id": "1269655", "revid": "110157", "url": "https://it.wikipedia.org/wiki?curid=1269655", "title": "Hartberg", "text": "Hartberg \u00e8 un comune austriaco di 6 634 abitanti nel distretto di Hartberg-F\u00fcrstenfeld, in Stiria, del quale \u00e8 capoluogo; ha lo status di citt\u00e0 (\"Stadt\"). Fino al 31 dicembre 2012 \u00e8 stato il capoluogo del distretto di Hartberg, poi accorpato a quello di F\u00fcrstenfeld."}
{"id": "1269656", "revid": "1870933", "url": "https://it.wikipedia.org/wiki?curid=1269656", "title": "Peter Beardsley", "text": "Fu attivo negli anni ottanta e novanta in numerosi club di Premier League e nella Nazionale inglese.\nCarriera.\nProdotto del famoso vivaio del Wallsend Boys Club di Newcastle, Beardsley mosse i primi passi nel calcio professionistico con la maglia del Carlisle United con cui collezion\u00f2 126 presenze e 26 gol nella Third Division. Venne notato dalla squadra canadese dei Vancouver Whitecaps, protagonista della NASL, il 1\u00ba aprile 1982. Rimase ai Whitecaps per soli cinque mesi prima di tornare in Inghilterra: il lo acquist\u00f2 il 9 settembre 1982.\nL'esperienza con i Red Devils fu breve e sfortunata: in sei mesi fece una sola presenza in League Cup prima di tornare a Vancouver il 1\u00ba marzo 1983, con un trasferimento gratuito. Anche stavolta per\u00f2 la permanenza in Canada fu breve, il 23 settembre 1983 torn\u00f2 al club che lo aveva cresciuto, il Newcastle. Con la maglia del Beardsley segn\u00f2 61 gol in quattro stagioni che gli valsero la convocazione ai in cui segn\u00f2 anche un gol, contro il Paraguay.\nNel 1987 si trasfer\u00ec al per 1,9 milioni di sterline. Con la maglia dei \"Reds\" segn\u00f2 46 gol in 131 presenze, contribuendo alla vittoria di due campionati, una FA Cup e tre Charity Shield. Nel 1991, all'et\u00e0 di trent'anni, si trasfer\u00ec all' con cui rimase per due stagioni prima di tornare al Newcastle dove rimase sino al 1997. Dal 1997 al 1999 Beardsley, ormai in chiusura di carriera, cambi\u00f2 sei squadre, vincendo un campionato di Second Division con l'Hartlepool United e facendo anche una breve esperienza in Australia con la maglia dei Melbourne Knights prima di lasciare il calcio giocato all'et\u00e0 di 38 anni."}
{"id": "1269659", "revid": "22356", "url": "https://it.wikipedia.org/wiki?curid=1269659", "title": "Majungatholus atopus", "text": ""}
{"id": "1269661", "revid": "110157", "url": "https://it.wikipedia.org/wiki?curid=1269661", "title": "Hartberg Umgebung", "text": "Hartberg Umgebung \u00e8 un comune austriaco di 2 216 abitanti nel distretto di Hartberg-F\u00fcrstenfeld, in Stiria."}
{"id": "1269662", "revid": "1428919", "url": "https://it.wikipedia.org/wiki?curid=1269662", "title": "Hartl", "text": "Hartl \u00e8 un comune austriaco di 2 108 abitanti nel distretto di Hartberg-F\u00fcrstenfeld, in Stiria. Il 1\u00ba gennaio 2015 ha inglobato i comuni soppressi di Gro\u00dfhart e Tiefenbach bei Kaindorf."}
{"id": "1269664", "revid": "1776051", "url": "https://it.wikipedia.org/wiki?curid=1269664", "title": "Hofkirchen bei Hartberg", "text": "Hofkirchen bei Hartberg \u00e8 una frazione di 639 abitanti del comune austriaco di Kaindorf, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Kaindorf assieme all'altro comune soppresso di Dienersdorf."}
{"id": "1269666", "revid": "228587", "url": "https://it.wikipedia.org/wiki?curid=1269666", "title": "Jacopo Gavazzoli Schettini", "text": ""}
{"id": "1269667", "revid": "125426370", "url": "https://it.wikipedia.org/wiki?curid=1269667", "title": "Michail Nikolaevi\u010d Tucha\u010devskij", "text": "Di origine nobile, combatt\u00e9 come ufficiale nell'Esercito imperiale russo durante la Prima guerra mondiale; nel 1917 ader\u00ec alla Rivoluzione d'ottobre assumendo, nonostante la giovane et\u00e0, importanti incarichi di comando della nuova Armata Rossa organizzata da Lev Trockij, del quale divenne uno stretto collaboratore. Dimostr\u00f2 grande energia e notevoli qualit\u00e0 di comando durante la guerra civile russa, dove ebbe un ruolo decisivo nella sconfitta in Siberia dell'Armata Bianca dell'ammiraglio Kol\u010dak.\nNel 1920 assunse il comando del Fronte Nord-occidentale incaricato di combattere la Polonia durante la guerra sovietico-polacca; Tucha\u010devskij condusse con grande audacia l'avanzata verso Varsavia e per un momento sembr\u00f2 possibile un successo decisivo e l'espansione della rivoluzione bolscevica in Europa. A causa del mancato sostegno da parte dell'armate meridionali dipendenti da Stalin, il generale non riusc\u00ec a vincere la resistenza nemica e dovette ripiegare. Nonostante questa sconfitta, Tucha\u010devskij, che dimostr\u00f2 la sua totale fedelt\u00e0 alla rivoluzione schiacciando duramente le rivolte antibolsceviche di Tambov e di Kron\u0161tadt nel 1921, assunse dopo la guerra un ruolo preminente, teorico e organizzativo, nel processo di sviluppo dell'Armata Rossa, di cui divenne negli anni trenta il principale capo e organizzatore. Nel 1935 venne elevato al rango di maresciallo dell'Unione Sovietica. Sotto il suo comando l'Armata Rossa raggiunse la massima potenza sia come armamenti moderni, sia come organizzazione militare sulla base di piani di guerra di movimento estremante efficaci e rivoluzionari. La forza dell'esercito sovietico era superiore a quella dell'esercito nazista.\nStalin, considerandolo un possibile capo di una cospirazione bonapartistica contro il suo potere e sapendolo contrario al progetto di un patto di non aggressione con la Germania di Hitler, diede ordine alla NKVD di costruire false prove contro di lui. I nazisti quando seppero ci\u00f2 che stava avvenendo, fecero pervenire tramite i loro servizi segreti false informazioni contro Tucha\u010devskij e i pi\u00f9 alti quadri dell'esercito sovietico. Il maresciallo Tucha\u010devskij l'11 giugno 1937 venne arrestato e processato e fucilato il giorno seguente.\nIl maresciallo Tucha\u010devskij \u00e8 stato riabilitato dopo la fine della dittatura staliniana, evitando tuttavia di chiarire le circostanze e le motivazioni della sua destituzione e della sua condanna a morte.\nBiografia.\nProveniente da una famiglia di piccola nobilt\u00e0 di origine polacca ed attratto dalla carriera militare, frequent\u00f2 la Scuola dei cadetti di Mosca e, successivamente, la Scuola Militare \"Alessandro\" di San Pietroburgo da dove usc\u00ec nel 1914 con i voti pi\u00f9 alti mai assegnati ad un allievo dall'accademia. Nominato sottotenente dell'Esercito imperiale nel prestigioso reggimento della Guardia \"Sem\u00ebnovskij\", prese parte alla Prima guerra mondiale sul fronte galiziano. Fatto prigioniero dai tedeschi nel febbraio 1915, dopo vari tentativi di evasione, venne internato nel campo di Ingolstadt in Baviera ove conobbe un giovane capitano francese: il futuro generale e presidente della Quinta Repubblica Charles de Gaulle. Nell'estate del 1917 riusc\u00ec finalmente a fuggire: raggiunse la Svizzera e poi, nell'autunno dello stesso anno, rientr\u00f2 in Russia.\nNel 1918 ader\u00ec alla rivoluzione russa e, per le sue capacit\u00e0 strategiche e di comando, il 19 giugno 1918 gli venne affidato il comando della Prima Armata. Combatt\u00e9 su tutti i principali fronti militari della guerra civile, al comando di varie armate sconfiggendo le truppe controrivoluzionarie del generale Anton Denikin e dell'ammiraglio Aleksandr Vasil'evi\u010d Kol\u010dak.\nAbile comandante, tenace, aggressivo, duro e ambizioso, il giovane generale a meno di ventisette anni (la stessa et\u00e0 in cui il suo idolo Napoleone Bonaparte aveva assunto il comando dell'Armata d'Italia e iniziato la sua prodigiosa carriera), divenne comandante del Fronte Nord-occidentale a Smolensk il 29 aprile 1920, incaricato di fronteggiare e respingere l'invasione polacca del maresciallo J\u00f3zef Pi\u0142sudski. Convinto di potere raggiungere la fama militare e la vittoria, Tucha\u010devskij elabor\u00f2 audaci progetti di \"offensiva permanente\" per sconfiggere completamente la Polonia e assicurare l'espansione della Rivoluzione bolscevica in Europa.\nTucha\u010devskij sconfisse inizialmente i polacchi che avevano aggredito l'Unione Sovietica e occupato l'Ucraina. Respinto l'esercito polacco entro i vecchi confini della Polonia, l'Armata Rossa avrebbe potuto arrestarsi; Trockij, temendo un intervento militare delle potenze occidentali, era favorevole all'interruzione dell'avanzata e anche Stalin era dello stesso avviso, ritenendo che non esistessero le condizioni politico-sociali per un'insurrezione degli operai polacchi per appoggiare l'Armata Rossa. Il parere di Lenin invece era di continuare l'offensiva e il Comitato centrale bolscevico approv\u00f2 la proposta del capo della rivoluzione.\nDopo le iniziali vittorie, anche per il mancato coordinamento con le truppe guidate da Sem\u00ebn Bud\u00ebnnyj, coordinamento mal gestito e, forse, non voluto, da Iosif Stalin, commissario politico del fronte sud-occidentale, venne fermato e sconfitto alle porte di Varsavia. Sfum\u00f2 cos\u00ec una vittoria che avrebbe avuto una grande importanza strategica. La rivoluzione bolscevica non pot\u00e9 quindi entrare in contatto con il movimento rivoluzionario tedesco, evento che, secondo l'analisi di Lenin, sarebbe stato decisivo per superare l'arretratezza della Russia e progredire verso il socialismo.\nIniziano con questo episodio i contrasti con il futuro dittatore georgiano che avranno infine un tragico epilogo.\nNel 1921, al comando della VII Armata, represse la rivolta di Kron\u0161tadt, base navale ad ovest di San Pietroburgo. La ribellione, sostenuta da marinai, soldati ed operai, esasperati dalle durissime condizioni di vita, iniziata il 3 marzo, fu soffocata il 18 marzo 1921 dalle truppe bolsceviche, dopo un'accanita resistenza e migliaia di morti.\nNel 1924 divent\u00f2 capo di Stato Maggiore dell'Armata Rossa e, insieme con Frunze Commissario agli affari militari, si dedic\u00f2 all'ammodernamento ed alla riorganizzazione delle forze armate.\nNel 1935 fu nominato, tra i primi cinque, Maresciallo dell'Unione Sovietica, il pi\u00f9 alto grado della gerarchia militare.\nPrincipale teorico militare sovietico e protagonista di una vasta opera di riorganizzazione e modernizzazione dell'Armata Rossa, il maresciallo promosse in questa fase, insieme col generale Vladimir Kiriakovi\u010d Triandafillov, una nuova concezione delle operazioni militari che, partendo dalle esperienze della prima guerra mondiale e della guerra civile russa, permettesse di velocizzare le operazioni e di superare la statica e logorante guerra d'attrito.\nTucha\u010devskij elabor\u00f2 nuove concezioni offensive di guerra che prevedevano di impiegare in massa le nuove forze meccanizzate, l'aviazione e le truppe aviotrasportate, per scardinare completamente le difese di un eventuale nemico e ritornare alla guerra di movimento. Codificate dettagliatamente nei progetti di \"battaglia in profondit\u00e0\" (\"glubokij boj\") e di \"operazioni in profondit\u00e0\" (\"glubokaja operatisija\"), queste elaborazioni teoriche e la relative progettazione e produzione di armamenti idonei, posero nella met\u00e0 degli anni trenta la dottrina militare sovietica all'avanguardia nel mondo.\nNel corso del secondo grande processo di Mosca, il cosiddetto \"processo dei diciassette\", celebrato dal 23 al 30 gennaio 1937, nel periodo delle Grandi purghe, conclusosi con tredici condanne a morte, l'imputato Karl Radek, interrogato dal procuratore generale dell'URSS Andrej Vy\u0161inskij, fece il nome di Tucha\u010devskij. Nell'episodio riferito, il ruolo del maresciallo era del tutto marginale, ma il solo fatto di essere citato da un \"traditore\" era un segno inequivocabile che la sua posizione diventava sempre pi\u00f9 critica. Pochi mesi dopo, il 27 maggio 1937, fu arrestato dalla NKVD (Commissariato del popolo per gli affari interni).\nIl processo, di cui si hanno scarsissime notizie e che fu celebrato a \"porte chiuse\", si bas\u00f2 su falsi documenti preparati dal Sicherheitsdienst (il Servizio di sicurezza delle SS), diretto da Heydrich e fatti giungere agli organi inquirenti dall'ambasciatore sovietico a Praga che, a sua volta, li aveva ricevuti dal presidente cecoslovacco\nEdvard Bene\u0161: una serie di rapporti degli agenti del Servizio di sicurezza sui legami tra OKW (Alto Comando della Wehrmacht) e l'Armata Rossa, trascrizioni di conversazioni telefoniche tra ufficiali dello Stato Maggiore tedesco, lettere e note di servizio militari intercettate, una lettera di Tucha\u010devskij.\nSecondo alcuni storici peraltro ci sono elementi per considerare possibile che il maresciallo coltivasse propositi di tipo bonapartistico e progettasse realmente un colpo di Stato antistaliniano; in particolare \u00e8 possibile che i militari legati al maresciallo prospettassero la possibilit\u00e0 di un colpo militare di restaurazione borghese, mentre lo stesso Trockij mostr\u00f2 di credere alla possibilit\u00e0 di una cospirazione antistaliniana per\u00f2 di tipo \"bolscevico\" e non reazionaria. Considerando plausibile l'ipotesi di un legame dei generali con circoli militari nazisti, Winston Churchill parl\u00f2 di \"spietata ma forse non inutile epurazione politico-militare di tutti gli elementi filo-tedeschi\".\nTra gli uditori al processo vi era soprattutto Roland Freisler, il futuro giudice-boia di Hitler. Tucha\u010devskij, insieme con altri ufficiali superiori, fu condannato a morte per \"spionaggio e tradimento\" e giustiziato. Non si hanno informazioni certe su luogo e modalit\u00e0 di esecuzione della sentenza.\nConseguenze della morte.\nCon l'uccisione di Tucha\u010devskij inizi\u00f2 una devastante epurazione all'interno delle forze armate sovietiche che interess\u00f2 ufficiali di ogni livello ed anche gli stessi commissari politici, rappresentanti del partito nelle varie unit\u00e0.\nInsieme a lui fu decapitata l'Armata Rossa: furono fucilati 3 Marescialli su 5, 14 Generali di Corpo d'Armata su 67, 136 Generali di Divisione su 199, 221 Generali di Brigata su 397, tutti gli otto Ammiragli, tutti gli undici Commissari Politici d'Armata, 35.000 ufficiali superiori e subalterni. \nLe conseguenze furono tali che quando quattro anni dopo i Tedeschi ed i loro alleati attaccarono l'Unione Sovietica, avanzarono agevolmente arrivando fino ad una ventina di km da Mosca. Solo nella prima settimana dell'Operazione Barbarossa, il piano d'invasione su tre fronti iniziata il 22 giugno del 1941, muoiono duecentomila soldati ed altri centomila sono fatti prigionieri. Alla fine di settembre del 1941, i Tedeschi ha fatto gi\u00e0 pi\u00f9 di due milioni di prigionieri: senza guide adeguate, molti russi preferiscono arrendersi.\nIl maresciallo Tucha\u010devskij sar\u00e0 poi riabilitato nel 1957 con la destalinizzazione di Nikita Chru\u0161\u010d\u0451v.\nLa persecuzione della famiglia.\nLa condanna di Tucha\u010devskij, fatto non insolito nel periodo delle purghe staliniane, ebbe gravi conseguenze anche per i suoi familiari. Lo scrittore Aleksandr Sol\u017eenicyn nel celebre saggio \"Arcipelago Gulag\" cos\u00ec descrive quanto accadde:\n\"Quando Tucha\u010devskij fu, come si suol dire, \u00abrepresso\u00bb, non soltanto venne dispersa e messa dentro tutta la sua famiglia (non menziono neppure che sua figlia fu espulsa dall'universit\u00e0) ma arrestarono anche i suoi due fratelli con le mogli, le quattro sorelle con i mariti, tutti i suoi nipoti furono dispersi per gli orfanotrofi ed ebbero il cognome cambiato in Toma\u0161evi\u010d, Rostov e cos\u00ec via. Sua moglie fu fucilata in un lager del Kazakistan, la madre si ridusse a chiedere l'elemosina per le vie di Astrachan', dove mor\u00ec. Lo stesso si pu\u00f2 dire di altri giustiziati di rilievo.\"\nInteressi culturali.\nIl maresciallo, appassionato d'arte, fu grande amico ed uno dei primi protettori del musicista russo Dmitrij \u0160ostakovi\u010d che in quegli anni, la seconda met\u00e0 degli anni venti, si stava affacciando sulla scena musicale.\nNote.\n(nota A) Lenin sul comportamento di Stalin davanti a Varsavia, resoconto stenografico ritrovato nel 1992:\n\"Dal momento che il Comitato Centrale aveva fissato la linea politica, dal momento che aveva deciso la posizione che doveva essere adottata da tutti gli organismi sovietici, dal momento che aveva definito i limiti oltre i quali il nostro comando non poteva agire: Avete stabilito l'obiettivo di contribuire alla sovietizzazione (della Polonia), di oltrepassare la frontiera etnografica e di creare una frontiera con la Germania. Dal luogo in cui ci trovavamo, da Bia\u0142ystok, la strategia avrebbe potuto essere cambiata e la nostra situazione e i nostri compiti strategici modificati. Si sarebbe potuto arguire che gli strateghi avrebbero dovuto consacrarsi al conseguimento di quell'obiettivo. Ma le chiacchiere, i moventi, e i sentimenti sono una cosa, e le decisioni un'altra. Si pu\u00f2 discutere, ma se tu, rispettabile Commissario del Popolo, non esegui quanto \u00e8 stato deciso, verrai licenziato o spedito in prigione\""}
{"id": "1269668", "revid": "469589", "url": "https://it.wikipedia.org/wiki?curid=1269668", "title": "Serra da Estrela", "text": "La Serra da Estrela (in italiano: \"Catena montuosa della Stella\") \u00e8 il maggior gruppo montuoso del Portogallo e comprende la vetta pi\u00f9 elevata del Portogallo continentale (Monte Malh\u00e3o da Estrela; la Ponta do Pico, nelle isole Azzorre, \u00e8 con i suoi 2.351 m s.l.m. la cima pi\u00f9 alta dello Stato), che raggiunge l'altitudine naturale di 1993\u00a0m s.l.m.\nIl re Giovanni V (\"Jo\u00e3o V\") ordin\u00f2 di costruire tra il 1716 e il 1726 sulla sommit\u00e0 della montagna una torre alta 7 metri, in modo che la vetta toccasse l'altitudine dei 2000\u00a0m s.l.m. La stessa sommit\u00e0 \u00e8 ora conosciuta in portoghese come la \"Torre\".\nIl complesso montuoso si sviluppa per una lunghezza complessiva di 100\u00a0km e una larghezza massima di 30\u00a0km. \u00c8 formato da una vasta catena di granito, che un tempo delimitava la frontiera meridionale del paese. Il paesaggio naturale, che comprende gole scolpite dall'acqua, dirupi, torrenti e piccoli laghi montani \u00e8 fra i pi\u00f9 notevoli e suggestivi del Portogallo.\nCi sono tre fiumi che hanno le loro sorgenti nella Serra da Estrela: il Mondego, il pi\u00f9 lungo fiume il cui percorso \u00e8 incluso interamente nel territorio portoghese; il Z\u00eazere, che \u00e8 un affluente del Tago; un tributario del Mondego, l'Alva.\nIl gruppo montuoso \u00e8 parte del Parco naturale della Serra da Estrela, che copre un'area di 1010\u00a0km\u00b2, della quale circa la met\u00e0 si trova al di sopra dei 700\u00a0m s.l.m. La catena ospita inoltre gli unici impianti di risalita per la pratica dello sci alpino del Portogallo, presso la stazione di Loriga.\nIl \"C\u00e3o da Serra da Estrela\" (cane della Serra da Estrela) \u00e8 una particolare razza canina montana che prende il nome da questa regione.\nIl \"Queijo Serra da Estrela\" \u00e8 un formaggio tipico della regione della Serra da Estrela.\nIl monte \u00e8 citato nel capitolo 41 di Moby Dick di H. Melville, citando una leggenda per cui in un lago in cima a questo monte comparivano inspiegabilmente relitti di navi marine.\n&lt;br&gt;"}
{"id": "1269669", "revid": "12245", "url": "https://it.wikipedia.org/wiki?curid=1269669", "title": "Serra di Estrela", "text": ""}
{"id": "1269670", "revid": "4252", "url": "https://it.wikipedia.org/wiki?curid=1269670", "title": "Erniazione del disco spinale", "text": ""}
{"id": "1269675", "revid": "599013", "url": "https://it.wikipedia.org/wiki?curid=1269675", "title": "Marco Esposito (calciatore)", "text": "Carriera.\nComincia la carriera nelle giovanili del , passando al Monza nel 1997. Seguono le esperienze nel Meda e nel Cittadella. Esordisce in Serie A nel 2003 con la maglia dell'Ancona, contro il Brescia di Roberto Baggio, alla fine del 2004 passa al Chievo Verona in serie A, ribattezzato dal ds Giovanni Sartori il nuovo Barzagli, gioca poco e nel 2005 passa al Bari, dove diventa un pilastro nella difesa della squadra che nella stagione 2008-2009, sotto la guida di Antonio Conte vince la Serie B con una cavalcata straordinaria.\nIl 10 luglio 2009 passa in prestito al ancora in Serie B.\nDopo una breve esperienza al CSKA Sofia nella massima serie bulgara, partecipando anche all'Europa League, nel gennaio 2011 passa al Portogruaro in Serie B.\nAd agosto 2011 passa al Pisa in Lega Pro Prima Divisione.\nNel settembre 2011 deve chiudere con il calcio perch\u00e9 a seguito di un'ischemia cardiaca viene riscontrato un problema congenito al cuore. Attualmente si aggiorna andando a vedere i migliori allenatori italiani e stranieri.\nCalcioscommesse.\nCoinvolto nello scandalo del calcioscommesse per alcune partite del Bari, il 1\u00ba agosto 2012 patteggia 3 mesi e 10 giorni di squalifica mentre il 4 luglio 2013 per un altro filone di indagini patteggiando ottiene una squalifica di 1 anno e 8 mesi da sommare a quella precedente."}
{"id": "1269678", "revid": "12245", "url": "https://it.wikipedia.org/wiki?curid=1269678", "title": "Valle dei laghi", "text": ""}
{"id": "1269680", "revid": "1318658", "url": "https://it.wikipedia.org/wiki?curid=1269680", "title": "Strumento indicatore", "text": "Uno strumento indicatore \u00e8 uno strumento di misura che visualizza direttamente il valore del misurando nella sua unit\u00e0 ingegneristica, oppure un valore che \u00e8 in relazione ad esso.\nSebbene comunemente questi strumenti vengano chiamati semplicemente \"visualizzatori\", in ambito strettamente metrologico, questo termine \u00e8 riferito solo al suo elemento visualizzatore, e non al dispositivo nel suo complesso. Infatti, molti strumenti indicatori integrano molteplici componenti che esulano dalla semplice funzione di \"visualizzazione\"; ad esempio possono disporre:\nLa visualizzazione del valore pu\u00f2 avere sia un formato d'uscita analogico (come nei comparatori o nei galvanometri), sia digitale (come nei termometri e nei voltmetri digitali).\nModalit\u00e0 d'uso.\nGli strumenti indicatori possono essere utilizzati fondamentalmente in due modalit\u00e0, a seconda se strutturalmente integrano il sensore necessario per effettuare la misura:\nStrumento singolo.\nLo strumento integra sia il sensore che il visualizzatore; lo si utilizza applicandolo al misurando, e da esso si ottiene gi\u00e0 la misura nell'unit\u00e0 ingegneristica d'interesse.\nEsempio:\nUn termometro immerso in un liquido di cui si vuole conoscere la temperatura, dar\u00e0 direttamente la misura sul suo visualizzatore, sia che quest'ultimo sia analogico (es. l'altezza della colonna di mercurio sulla scala graduata), che digitale (es. il numero che appare sul display).\nStrumento in catena.\nLo strumento, pur non integrando un sensore, lavora in coppia con un trasduttore. Il trasduttore converte la grandezza del misurando in un segnale, mentre lo strumento indicatore provvede a tradurre e visualizzare quest'ultimo nell'unit\u00e0 ingegneristica d'interesse. L'intero sistema di misura, dal sensore che viene applicato al misurando, al visualizzatore letto dall'operatore, costituisce una catena di misura.\nEsempio:\nSi vuole monitorare la pressione in una tubatura posizionata in un luogo inaccessibile. Si pu\u00f2 montare preventivamente un trasduttore di pressione sulla tubatura; il segnale elettrico d'uscita (proporzionale al valore di pressione), viaggiando su un comodo cavo elettrico, potr\u00e0 raggiungere un indicatore programmabile in prossimit\u00e0 dell'operatore; lo strumento indicatore, opportunamente settato, provveder\u00e0 a tradurre il segnale elettrico nell'opportuna unit\u00e0 ingegneristica e a visualizzarlo sul proprio display.\nMentre \u00e8 raro che uno \"strumento singolo\" non abbia la scala nell'unit\u00e0 ingegneristica d'interesse, a volte capita che lo strumento indicatore usato in una catena presenti la misura nell'unit\u00e0 del segnale in uscita dal trasduttore. In tal caso la trasformazione nell'unit\u00e0 ingegneristica d'interesse viene demandata all'operatore.\nEsempio: riprendendo il caso precedente, l'operatore potrebbe essere sprovvisto di un indicatore programmabile; usando un voltmetro, potrebbe effettuare dei rilievi in tensione, che poi potrebbe trasformare in pressione basandosi sui risultati della taratura del trasduttore."}
{"id": "1269681", "revid": "944090", "url": "https://it.wikipedia.org/wiki?curid=1269681", "title": "Carlo II Cybo-Malaspina", "text": "Biografia.\nPortava anche i titoli di principe del Sacro Romano Impero, quarto duca di Ferentillo, terzo Duca di Ajello, conte palatino del Laterano, barone di Paduli, signore sovrano di Moneta ed Avenza, signore di Lago, Laghitello, Serra e Terrati, barone romano, patrizio romano e patrizio genovese, patrizio di Pisa e Firenze, patrizio napoletano, nobile di Viterbo.\nSpos\u00f2 a Roma nel 1673 Donna Teresa Pamphili (Roma, 14 ottobre 1654 - Massa, 7 agosto 1704), figlia di don Camillo Francesco Maria Pamphili, principe di San Martino al Cimino e Valmontone e duca di Carpineto, e di Donna Olimpia Aldobrandini.\n\u00c8 sepolto nel Duomo di Massa.\nDiscendenza.\nCarlo e Teresa ebbero dieci figli:\nA questi si aggiunge una figlia illegittima e di madre ignota:"}
{"id": "1269682", "revid": "944090", "url": "https://it.wikipedia.org/wiki?curid=1269682", "title": "Alberico III Cybo-Malaspina", "text": "Biografia.\nPortava anche i titoli di principe del Sacro Romano Impero, quinto duca di Ferentillo, quarto duca di Ajello, conte palatino del Laterano, barone di Paduli, signore sovrano di Moneta ed Avenza, signore di Lago, Laghitello, Serra e Terrati, barone Romano, patrizio romano e patrizio genovese, patrizio di Pisa e Firenze, patrizio napoletano, nobile di Viterbo, maresciallo di campo del re di Francia.\nSpos\u00f2 a Genova nel 1698 Donna Nicoletta Clotilde Grillo (Genova 1681 - Carrara 1748), figlia di Don Marcantonio Grillo, Duca di Mondragone, Grande di Spagna di Prima Classe, Marchese di Clarafuentes e Carpenetto, Magnate d'Ungheria, Patrizio Genovese, e di Maria Antonia Imperiale dei Baroni di Latiano. La coppia non ebbe figli e il ducato and\u00f2 al fratello Alderano."}
{"id": "1269686", "revid": "235890", "url": "https://it.wikipedia.org/wiki?curid=1269686", "title": "The Best of Acoustic", "text": ""}
{"id": "1269690", "revid": "287204", "url": "https://it.wikipedia.org/wiki?curid=1269690", "title": "Jose Enrique", "text": ""}
{"id": "1269692", "revid": "775372", "url": "https://it.wikipedia.org/wiki?curid=1269692", "title": "Heil HaYam HaYisraeli", "text": "Il Corpo navale israeliano (, Heil HaYam HaYisraeli) \u00e8 il braccio navale delle forze di difesa di Israele. Questo corpo opera soprattutto nel mar Mediterraneo, ad ovest del golfo di Eilat, nel mar Rosso e nella parte meridionale del golfo di Suez.\nStoria.\nLe forze navali israeliane hanno origine con la guerra di indipendenza, ma le sue origini pi\u00f9 remote possono essere fatte risalire a una intesa tra Benito Mussolini e Ze\u2019ev Jabotinskij, leader del Sionismo revisionista, scrittore, oratore, soldato, e fondatore, a Odessa, della \"Jewish Self-Defense Organization\", che, durante la Prima guerra mondiale, contribu\u00ec alla creazione della Legione Ebraica dell'Esercito britannico sionista. Mussolini, che ricopriva oltre all'incarico di capo del governo anche quello di Ministro degli esteri allacci\u00f2 legami ufficiali con Jabotinskij, ritenendo che uno stato ebraico indipendente in Palestina di orientamento filo-italiano avrebbe fatto vacillare l'equilibrio Mediterraneo a favore di Roma rispetto a Londra.\nNell'ottobre del 1934 giunsero a Civitavecchia i primi 28 allievi ufficiali ebrei per essere addestrati alla Scuola Marittima e nei tre anni successivi i diplomati saranno quasi 200. Gli allievi portano sulle uniformi un'ancora, la Menorah (il candelabro a sette bracci) e il fascio littorio, e il loro capogruppo Avram Blass, in seguito sarebbe divenuto ammiraglio della Marina Israeliana.\nL'idea di dare una formazione marinaresca al popolo ebraico nasce nel 1930 quando un gruppo di giovani revisionisti fond\u00f2 a Parigi un'associazione denominata Rodegal, i cui adepti ritenevano il mare uno dei fattori pi\u00f9 importanti per l'economia del futuro stato ebraico e, nella prospettiva di creare la Marina d'Israele, consideravano importante preparare i giovani alla navigazione e alla pesca e per raggiungere questi obiettivi molti giovani ebrei nel dicembre del 1934 raggiunsero Civitavecchia per frequentare la Scuola Nautica. La scelta di Civitavecchia quale sede per la formazione dei quadri della futura Marina ebraica venne indicata dal fiduciario romano del Betar che era il movimento giovanile del Partito revisionista sionista, Maurizio Mendes, studente di medicina, figlio del generale-medico, e professore di tisiologia all'universit\u00e0 di Roma, Guido Mendes.\nIl 1\u00ba corso della Scuola Marittima ebraica ebbe inizio il 28 novembre con 28 alunni provenienti da tutta Europa: polacchi, cecoslovacchi, lituani, lettoni, austriaci e italiani. Dopo un breve soggiorno in albergo, i giovani sionisti vennero alloggiati dal comandante Fusco, direttore della scuola, in due ampi locali della darsena di Traiano, messi a disposizione dal municipio, al cui arredamento provvedettero i Mendes, che fornirono agli studenti anche una specie di divisa scolastica, che consisteva in una maglia di lana azzurra sulla quale era applicato uno scudetto bianco con il candelabro biblico a sette luci, che era anche l'emblema del Betar. Ai giovani sionisti vennero impartite in un solo anno le nozioni che normalmente venivano dispensate in tre anni agli altri studenti. Il successivo 15 giugno ebbero inizio gli esami, tenuti in lingua italiana, che vennero superati brillantemente da tutti gli allievi. Nel frattempo venne acquistato a Marina di Massa anche un veliero a motore da 60 metri e 500 tonnellate di stazza, il \"Quattro Venti\", ribattezzato \"Sarah I\", in onore della moglie di Abramo, che nell'estate di quello stesso anno fece rotta verso la Palestina, dove venne accolto con grandi festeggiamenti dalla comunit\u00e0 ebraica. L'acquisto dell'imbarcazione avvenne su sollecitazione del comandante Fusco, che convinto che oltre all'addestramento teorico per gli allievi fosse necessario anche l'addestramento pratico in mare, concord\u00f2 un incontro a Parigi con i massimi dirigenti del movimento sionista e presentando i risultati del primo corso d'istruzione richiese i soldi necessari per l'acquisto di un'imbarcazione per i giovani allievi; il finanziatore venne trovato nella persona di Efraim Kirschner, facoltoso commerciante di pellicce, fuggito dalla Berlino hitleriana. primo comandante dell'imbarcazione fu un professore della scuola, Tiberio Paone.\nIl Secondo Corso venne inaugurato dal rabbino capo di Roma il 29 marzo 1936 con gli iscritti che aumentarono notevolmente salendo a 52, con i polacchi che costituirono il gruppo pi\u00f9 numeroso. La seconda crociera d'istruzione venne circoscritta ai porti italiani e agli scali francesi di Nizza e di Marsiglia.\nNel febbraio del 1937 il comandante Fusco venne invitato a Londra per incontrarsi con i dirigenti del movimento sionista, fra cui Vladimir \u017dabotinskij, e alcuni uomini d'affari, per discutere della creazione di una marina peschereccia ebraica che fosse in grado di sfruttare le risorse marittime davanti alle coste della Terra d'Israele. Il terzo corso ebbe inizio nel febbraio 1937 con una settantina di allievi e nelle lezioni si introdussero nozioni di pesca e affinch\u00e9 agli allievi fossero impartite lezioni pratiche di pesca, venne acquistato ad un'asta giudiziaria a Porto Santo Stefano un motopeschereccio, rinominato Neca, al quale ne venne poi affiancato uno pi\u00f9 piccolo, il Lea. La crociera dell'estate 1937 ebbe come meta la Palestina, dove all'arrivo del Sarah si scatenarono grandiosi festeggiamenti in onore degli allievi della scuola.\nLe cose per\u00f2 cambiarono repentinamente nel 1938, quando al termine del quarto corso la scuola venne chiusa. L'8 maggio 1938, a pochi chilometri da Civitavecchia, Hitler fu ospite di Mussolini nel castello Odescalchi di Santa Marinella e mentre a luglio gli studenti della scuola di Civitavecchia si sottoponevano agli esami di fine corso, veniva pubblicato il \"Manifesto per la difesa della razza\", seguito, due mesi dopo, dalle leggi razziali che tra le altre cose prevedevano l'allontanamento degli studenti ebrei da tutte le scuole pubbliche del Regno, ponendo cos\u00ec fine all'esperimento di Civitavecchia.\nDegli allievi ebrei che frequentarono la scuola alcuni morirono sui campi di battaglia della seconda guerra mondiale, altri trovarono la morte nei campi di sterminio, ma i pi\u00f9 contribuirono, nel 1948, anche con la professionalit\u00e0 acquisita a Civitavecchia, alla nascita e alla difesa del giovane Stato d'Israele e alcuni di questi tornarono in Italia come addetti navali presso l'ambasciata israeliana di Roma.\nNel 1948 in un clima assai cambiato rispetto al 1938 arriv\u00f2 all'Italia la richiesta di assistenza della Marina israeliana che aveva necessit\u00e0 di costituire reparti d'\u00e9lite, con un nucleo di mezzi d'assalto. Il Comandante Agostino Calosi, capo del SIS, il \"Servizio Informazioni Speciali\" della Marina Militare Italiana, si attiv\u00f2 alacremente ma non potendo mandare personale in servizio nella Marina dovette pescare tra i congedati e anche tra gli ex combattenti della Decima Mas della RSI. Alcuni accettarono, tra essi il capitano Geo Calderoni e il sottotenente di vascello Nicola Conte, che avrebbe istruito gli assaltatori subacquei israeliani, mentre come istruttore dei mezzi d'assalto di superficie part\u00ec un sottufficiale, il capo di terza classe Fiorenzo Capriotti, uno dei violatori della base navale inglese di Suda, nell'isola di Creta e medaglia d'argento al valor militare. Capriotti si rec\u00f2 a Milano, dove collaud\u00f2 all'Idroscalo sei MTM (Motoscafi Turismo Modificati) residuati di guerra che uomo d'affari di origine russa, aveva comprato e che dopo essere stati collaudati vennero imballati e spediti in Israele, dove Capriotti sbarc\u00f2 nel mese di giugno nel porto di Haifa, con passaporto falso fornito dal Mossad.\nA Jaffa venne costituito rapidamente, ma accuratamente e in segretezza il primo gruppo di mezzi d'assalto della nascente marina israeliana. Durante l'estate l'addestramento degli incursori israeliani, di quella che poi sarebbe diventata la Shayetet 13, si svolse nel lago di Tiberiade. La prima azione di guerra venne programmata per il 22 ottobre 1948 con obiettivo l'ammiraglia egiziana \"El Emir Farouk\", uno sloop che insieme a un dragamine era alla fonda nel porto di Gaza. Durante la notte quattro barchini MTM entrarono in azione tornando alle 2 del mattino dopo aver colpito e affondato entrambe le unit\u00e0.\nFiorenzo Capriotti il 22 ottobre 1992, nell'anniversario dell'azione di Gaza, ricevette dall'ammiraglio Ami Ayalon, comandante in capo della Marina Israeliana, il titolo di Comandante ad honorem della Tredicesima Flottiglia.\nTra le prime unit\u00e0 importanti il cacciatorpediniere britannico \"Zealous\", acquistato il 15 luglio 1955. La nave, rinominata INS \"Eilat\" in onore dell'omonima citt\u00e0 israeliana, dopo ulteriori lavori di riparazione a Liverpool, entr\u00f2 ufficialmente in servizio con la marina israeliana nel luglio del 1956.\nNell'ottobre del 1956 la nave prese parte agli eventi della crisi di Suez, inserita in una \"task force\" insieme alla gemella INS \"Yafo\" (l'ex cacciatorpediniere britannico ). La mattina del 31 ottobre, le due navi vennero inviate alla ricerca del cacciatorpediniere egiziano \"Ibrahim el Awal\", che poche ore prima aveva bombardato il porto israeliano di Haifa, e dopo avere individuarono l'unit\u00e0 egiziana, iniziando subito un serrato scontro a fuoco, grazie alla loro maggiore velocit\u00e0 e volume di fuoco, riuscirono a mettere a segno diversi colpi sul cacciatorpediniere egiziano e dopo che due MD 450 Ouragan dell'aviazione israeliana ebbero inflitto ulteriori danni alla nave, la catturarono e pochi mesi dopo, una volta riparata, entr\u00f2 in servizio con la marina israeliana sotto il nome di INS \"Haifa\".\nNel giugno del 1967, dopo gli eventi della guerra dei sei giorni, la INS \"Eilat\" venne impiegata in diverse missioni di pattugliamento delle coste della penisola del Sinai, da poco strappata dagli israeliani all'Egitto. Nella notte tra l'11 ed il 12 luglio, un mese dopo la fine ufficiale delle ostilit\u00e0, la \"Eilat\" e due torpediniere israeliane individuarono due torpediniere egiziane in navigazione al largo di Rom\u00e2ni; subito attaccate, entrambe le unit\u00e0 egiziane vennero rapidamente affondate.\nNel pomeriggio del 21 ottobre seguente, la \"Eilat\" era impegnata in una missione analoga, compiendo un pattugliamento di routine a circa 14,5 miglia dalla costa egiziana, davanti alla citt\u00e0 di Porto Said. Intorno alle 17:26 la nave venne intercettata da due motocannoniere missilistiche egiziane classe Komar, che stazionavano proprio davanti al porto: una delle unit\u00e0 egiziane lanci\u00f2 contro il cacciatorpediniere i due missili Styx di cui era dotata. La nave israeliana si accorse dell'attacco solo all'ultimo momento, visto che la vicinanza alla terraferma delle due unit\u00e0 egiziane confondeva i segnali del radar: nonostante le manovre evasive ed i tentativi di abbattere il missile con le mitragliatrici di bordo, uno Styx colp\u00ec la \"Eilat\" poco sopra la linea di galleggiamento; due minuti pi\u00f9 tardi, anche un secondo missile colp\u00ec il cacciatorpediniere, distruggendo la sala macchine. Con la nave in fiamme e completamente immobile, il comandante della \"Eilat\" richiese assistenza e soccorso, ma dopo circa un'ora la seconda cannoniera egiziana lanci\u00f2 altri due missili: uno di questi colp\u00ec il cacciatorpediniere a mezzanave, provocando ulteriori incendi, mentre il quarto fin\u00ec fuori rotta ed impatt\u00f2 in mare poco lontano. Intorno alle 20:00, lo scafo in fiamme della \"Eilat\" si inabiss\u00f2; dei 199 membri dell'equipaggio, 47 rimasero uccisi e 41 feriti.\nL'affondamento della \"Eilat\" rappresent\u00f2 un duro colpo al morale della marina israeliana, mentre al contrario venne accolto con gioia dalle popolazioni arabe; tre giorni pi\u00f9 tardi, come rappresaglia per l'attacco, l'artiglieria israeliana appostata lungo la sponda del canale di Suez apr\u00ec il fuoco per tre ore sulla stessa Suez, provocando gravi danni e vasti incendi nelle raffinerie petrolifere della zona portuale. L'azione costitu\u00ec il primo caso in cui una grande nave da guerra veniva affondata da missili antinave, rendendo palese la minaccia costituita da questi nuovi sistemi d'arma, e costituendo cos\u00ec uno stimolo per varie marine militari ad approntare mezzi simili; la stessa marina israeliana decise di accelerare i programmi per la costruzione delle proprie motocannoniere missilistiche classe Sa'ar I/III, le prime delle quali entrarono in servizio sul finire del dicembre del 1967 e che nell'ottobre 1973 durante la guerra del Kippur sostennero vittoriosi combattimenti contro unit\u00e0 della marina siriana e della Marina egiziana nella battaglia di Latakia e nella battaglia di Damietta.\nStruttura.\nTerza flottiglia.\nStazionata nel porto della citt\u00e0 di Haifa, l'unit\u00e0 \u00e8 composta da un cospicuo numero di cannoniere dotate di un pesante armamento.\nNei compiti di questa unit\u00e0 rientrano:\nSettima flottiglia.\nLa settima flottiglia, fondata nel 1959, \u00e8 l'unit\u00e0 dei sottomarini. Tra i suoi compiti rientrano:\nTredicesima flottiglia.\nLa Tredicesima flottiglia, nota anche in campo internazionale con il suo nome ufficiale di Shayetet 13, \u00e8 una unit\u00e0 di forze speciali con compiti di antiterrorismo.\nSpionaggio.\nIl corpo navale israeliano dispone di una propria unit\u00e0 di spionaggio, che fornisce le informazioni necessarie per lo svolgimento dei propri compiti.\nMezzi.\nSottomarini.\nA partire dal 1951 la marina dispone di propri mezzi sottomarini. Contrariamente alla prassi consolidatasi in tutte le forze armate, l'equipaggio dei sottomarini della marina militare israeliana \u00e8 composto in buona parte da reclute che si offrono su base volontaria. La prima classe di sottomarini appositamente progettata per la marina militare israeliana fu la classe Gal; i battelli furono sostituiti nel corso degli anni novanta dalle unit\u00e0 della classe Dolphin.\nMezzi da sbarco anfibio.\nPer le operazioni di sbarco la marina dispone di tre unit\u00e0 della classe Ashdod e due imbarcazioni del tipo LCM.\nElicotteri.\nIl corpo navale \u00e8 attualmente dotato di sei elicotteri del tipo AB-206 di cinque elicotteri Eurocopter-AS.565MA-Dauphin-2 acquistati per le unit\u00e0 della classe Eilat e due Eurocopter-SA-366G-Dauphin."}
{"id": "1269693", "revid": "10236893", "url": "https://it.wikipedia.org/wiki?curid=1269693", "title": "Francesca Romana Rivelli", "text": ""}
{"id": "1269696", "revid": "122712874", "url": "https://it.wikipedia.org/wiki?curid=1269696", "title": "Associazione nazionale citt\u00e0 dell'olio", "text": "L'Associazione nazionale citt\u00e0 dell'olio \u00e8 un'associazione di enti pubblici italiani. L'associazione, senza fini di lucro, nasce nel 1994 nel comune di Larino (CB); inizialmente vi aderirono solo amministrazioni comunali, ma nel tempo hanno aderito anche amministrazioni provinciali, comunit\u00e0 montane, e camere di commercio di 17 regioni d'Italia, che contano in totale una popolazione di circa 2.250.000 abitanti.\nScopo.\nGli scopi principali dell'Associazione sono:"}
{"id": "1269698", "revid": "765341", "url": "https://it.wikipedia.org/wiki?curid=1269698", "title": "Probabilismo", "text": "Col termine probabilismo si definisce una concezione filosofica che ammette l'influenza del caso nei fenomeni materiali. Il probabilismo assume storicamente tre diverse caratteristiche: \nQuest'ultimo si precisa poi in due ambiti specifici della fisica: \nProbabilismo gnoseologico.\nLa pi\u00f9 antica forma concettuale di probabilismo gnoseologico \u00e8 quella presente nello scetticismo della Nuova Accademia e specialmente in Carneade.\nLa dottrina probabilistica di Carneade poggia su tre assunti:\nIn termini diacronici di raggiungimento della \"probabilit\u00e0\" cognitiva, Carneade ritiene che quando si deve decidere in tempi brevi ci si pu\u00f2 accontentare di una probabilit\u00e0 di tipo 1), ma che se si dispone di tempo si deve cercare di realizzare al meglio un'indagine del tipo 3). Il vertice della certezza probabilistica secondo Carneade si estrinseca perci\u00f2 in un'analisi che raggiunge tre risultati principali: 1) essere persuasiva; 2) non venire contraddetta da altri; 3) essere \"esauriente\" rispetto ad ogni possibile ulteriore analisi.\nProbabilismo etico.\nCon tale termine si designa anche la dottrina -cui facevano frequentemente appello i Gesuiti nel sec. XVII- secondo cui, nei casi in cui l'applicazione di una regola morale sia dubbia, per non peccare basterebbe attenersi ad una opinione probabile, intendendosi per opinione probabile quella sostenuta da qualche teologo.\nAll'inizio del XVII secolo alcuni teologi dell'ordine dei Gesuiti, come A.Escobar y Mendoza ed E. Bauny proponevano una morale di tipo individuale e istintivo, tale che, in caso di dubbio morale, si affidi alla coscienza e non alla dottrina come pi\u00f9 attendibile circa la probabile giustezza dell'azione. Dopo la condanna ripetuta del Santo Uffizio (dal 1665 al 1678) di tale tesi anche Blaise Pascal l'attaccava duramente nelle sue \"Lettere provinciali\".\nAnche David Hume pu\u00f2 esser fatto rientrare in questa categoria, poich\u00e9, infirmato il concetto di causa, egli negava l'esistenza di criteri generali di verit\u00e0, ma ammetteva un criterio sufficiente a dirigere la condotta morale. La sua azione polemica era diretta contro il determinismo causalistico, tipico del meccanicismo materialistico.\nIl padre domenicano Bartolom\u00e9 De Medina nel 1577 si fece promotore di una \"teoria morale della probabilit\u00e0\". In essa si sosteneva che nelle scelte morali, quando un caso \u00e8 dubbio, non resta che affidarsi a un \"probabilismo\" secondo il quale, valutati i pro e i contro, si deve seguire tra le varie ipotesi di giustezza etica, quella che, \"probabilisticamente\", appare la migliore.\nProbabilismo ontico.\nAttualmente per probabilismo si intende ci\u00f2 che concerne la sfera del \"fisico\", ovvero della \"materia\" nel suo \"essere\" soggetto alle leggi della fisica, quando \u00e8 non-deterministico. Nella filosofia contemporanea il \"probabilismo ontico\" \u00e8 l'indirizzo gnoseologico-scientifico per il quale il carattere di probabilit\u00e0 viene riconosciuto ad un certo numero di settori del conoscere, soggetti a indeterminismo. Sistemi indeterministici sono in primo luogo tutti quelli biologici, ma anche molti tipi di sistemi fisici lo sono, sia di tipo semplice che complesso.\nTali sistemi vanno soggetti ad approcci conoscitivi che devono abbandonare l'idea delle possibilit\u00e0 di \"definire\" i loro caratteri dinamici, ma solo di accertarne l'evoluzione \"probabile\". Ci\u00f2 avviene perch\u00e9 le variabili in gioco o sono instabili o sono in numero cos\u00ec elevato da rendere impossibile districarne la complessit\u00e0, ovvero gli intrichi causali che determinano una Non-linearit\u00e0 delle cause coinvolte nel sistema.\nSistemi semplici elementari.\nIl primo a intravedere il carattere probabilistico della realt\u00e0 fisica del molto piccolo era stato Ludwig Boltzmann (1844-1906), il quale aveva gi\u00e0 capito che il mondo dell'elementarit\u00e0 fisica non poteva rientrare nelle leggi della fisica del macroscopico, soggetto alla meccanica classica.\nAll'inizio del Novecento Henri Poincar\u00e9 affermava in \"La science et l'hipoth\u00e8se\": \nIn riferimento ai sistemi fisici semplici il \"probabilismo\" concerne specialmente gli oggetti del mondo subatomico, le Particelle elementari, indagati dalla Meccanica quantistica ed alcuni aspetti fenomenici nella cosmogonia del Modello Standard.\nIl probabilismo del mondo quantistico, gi\u00e0 sostenuto implicitamente da Niels Bohr sin dal 1920, si rafforzava nel 1927 allorch\u00e9 Werner Heisenberg con il Principio di indeterminazione stabiliva l'indeterminismo del mondo quantistico e quindi il probabilismo ontico che lo concerneva. \nNel 1953 Louis de Broglie, che era un determinista con forti accenti religiosi, tentava di rimescolare le carte proponendo per il \"probabilismo\" l'espressione sostitutiva di \"determinismo debole-imperfetto\".\nMax Born gi\u00e0 nel 1927 in \"Natural Philosophy Of Cause And Chance\" (Oxford: Clarendon Press, 1927), affermava: \nNel 1967 Richard Feynman in \"The Character of Physical Law\" (1964 Messenger Lectures; 1967 MIT Press) definiva i termini del probabilismo ontico sostenendo:\nPoche pagine pi\u00f9 avanti Feynman precisava che il probabilismo non \u00e8 solo nell'essere della materia subatomica in quanto tale, ma anche nell'approccio scientifico ad essa:\nMurray Gell-Mann, lo scopritore dei quark nel 1964 (Premio Nobel 1969), in \"The Quark and the Jaguar\" sul fondamentale probabilismo della materia elementare dichiara:\nIl probabilismo \u00e8 totale nella regione delle particelle elementari (o sub-nucleare) e Gell-Mann, considerando i successivi dimezzamenti della radioattivit\u00e0 del pi\u00f9 comune isotopo del plutonio (il Pu 239), parlando di \u201ctotalit\u00e0 di direzioni di uscita dal nucleo ugualmente probabili\u201d, precisa ancora in termini probabilistici:\nSistemi macroscopici complessi.\nPer quanto riguarda i sistemi fisici complessi, come quelli studiati da Ilja Prigogine (Premio Nobel 1977), si tratta di situazioni fisiche che possono evolvere in stati di non-equilibrio da lui chiamati Strutture dissipative, tali da determinare delle biforcazioni evolutive verso equilibri nuovi e differenti pi\u00f9 o meno probabili.\nPrigogine pu\u00f2 perci\u00f2 esser considerato il maggior esponente del probabilismo della complessit\u00e0, avendo speso la maggior parte della sua vita ad occuparsi dei sistemi complessi e indirettamente del probabilismo ontico. Infatti, in situazioni di disequilibrio, allorch\u00e9 le possibilit\u00e0 evolutive entrano in un processo di successive biforcazioni, queste sono tutte governate unicamente da probabilit\u00e0 del tipo \u2018'aut/aut'\u2019. Alla fine del processo, quando il sistema si assesta in un nuovo equilibrio, l'unica domanda che lo scienziato pu\u00f2 farsi in termini gnoseologici \u00e8 la seguente: \u00abEra da ritenersi probabile o improbabile che finisse cos\u00ec?\u00bb.\nPrigogine scrive (con Isabelle Stengers) in \"La Nouvelle Alliance\" (1979):\nPrigogine in \"Les Lois du Cas\" si sofferma ancora sulla miscela probabilistica caso/necessit\u00e0, notando:\nIn \"La fine des certitudes\" (\u00e9d. Odile Jacob, Paris 1996) Prigogine precisa il suo probabilismo:\nDal momento che l'entropia \u00e8 uno degli aspetti pi\u00f9 rilevanti della complessit\u00e0, e indirettamente del probabilismo, il fisico Lee Smolin cos\u00ec ne parla in \"The Life of the Cosmos\" (Oxford University Press 1997):"}
{"id": "1269703", "revid": "767487", "url": "https://it.wikipedia.org/wiki?curid=1269703", "title": "Asshole", "text": "Asshole \u00e8 il secondo album solista del bassista dei Kiss Gene Simmons, pubblicato nel 2004 per l'etichetta discografica Sanctuary Records. Il nome dell'album appare solamente ai lati della confezione in forma censurata (\u00e8 scritto infatti \"***hole\")."}
{"id": "1269705", "revid": "709565", "url": "https://it.wikipedia.org/wiki?curid=1269705", "title": "Fran\u00e7ois de Barth\u00e9lemy", "text": "Biografia.\nEsordi.\nNato nella cittadina provenzale di Aubagne, godette della protezione di uno zio, l'abate Jean-Jacques Barth\u00e9lemy, notevole figura di letterato ed archeologo \"ante-litteram\", dal 1753 direttore del Mus\u00e9e des monnaies, m\u00e9dailles et antiques. Dettaglio particolarmente importante era l'amicizia che lo legava al duca di Choiseul, gi\u00e0 luogotenente generale del Regno di Francia, ambasciatore a Roma e a Vienna, ov'ebbe un ruolo rilevante nel capovolgimento delle alleanze che leg\u00f2 Casa d'Asburgo e Borbone, sino alla rivoluzione, poi ministro degli esteri di Luigi XV durante la guerra dei sette anni.\nTale relazione consent\u00ec al giovane Fran\u00e7ois di accedere alla carriera diplomatica. Cominci\u00f2 il servizio come segretario di legazione in Svezia ed in Gran Bretagna.\nPrima e seconda pace di Basilea.\nScoppiata la rivoluzione, fu lui, nel 1791, a notificare alla corte di Giorgio III l'accettazione della Costituzione francese del 1791 da parte di Luigi XVI.\nNello stesso anno venne nominato ambasciatore di Francia in Svizzera, restando fuori dalla Francia durante il periodo dell'abolizione della monarchia (1792) e il regime del Terrore (1783-94). Con tale carica ebbe una parte di rilievo nella politica di pacificazione (interna ed esterna) condotta dalla convenzione termidoriana, nei mesi seguenti la caduta di Robespierre, il 9 termidoro (27 luglio 1794). Sua fu la responsabilit\u00e0 delle trattative che portarono, il 5 aprile 1795, alla prima pace di Basilea con la Prussia di Federico Guglielmo II e, il 22 luglio 1795, alla seconda pace di Basilea, con la Spagna di Carlo IV e del Godoy.\nAd essa va aggiunto un analogo trattato con l'elettore di Hesse ed un abortito tentativo di pacificazione anche con l'Inghilterra.\nLa ripresa realista in Francia.\nNel frattempo in Francia i realisti, sempre molto popolari e rappresentati alla Convenzione, poterono riorganizzasi, dando vita ad organizzazioni di punta, quali il Club di Clichy ed una vasta rete di corrispondenti nelle province. Essi diedero un decisivo contributo alla repressione delle due grandi insurrezioni del 12 germinale e 1\u00ba pratile (1\u00ba aprile e 20 maggio 1795), seguite dalla generale repressione dei montagnardi, impropriamente ricordata come il \"Terrore bianco\".\nInizialmente il sovrano in esilio Luigi XVIII pens\u00f2 di tentare una prova di forza, iniziata con la Dichiarazione di Verona, del 21 giugno 1795, che rigettava tutti i cambiamenti intercorsi in Francia a partire dal 1789. Seguirono due grandi fallimenti monarchici: la seconda guerra di Vandea (circa 24 giugno\u00a0\u2013 21 luglio 1795) e la fallimentare insurrezione del 13 vendemmiaio (5 ottobre 1795).\nLa maggioranza realista ai Consigli.\nAl 13 vendemmiaio era seguito un breve avvicinamento dei repubblicani moderati (detti termidoriani) ai giacobini che ebbe, tuttavia, vita breve, concludendosi con la grande paura scatenata dall'ultimo tentativo giacobino, quello di Gracco Babeuf e la sua famosa congiura degli Eguali. Essa fece s\u00ec che la situazione tornasse a rovesciarsi a favore dei di un rinnovato \"appeasement\" con i monarchici.\n Acconsent\u00ec, quindi, a che il Club di Clichy si dedicasse alle elezioni dell'aprile-maggio 1797, per un terzo della camera. Una strategia che poteva contare sul vasto consenso popolare alla causa monarchica e che si tradusse nella conquista della maggioranza al Consiglio degli Anziani e dei Cinquecento.\nIl rimpasto del Direttorio.\nSeguirono lunghi mesi nei quali la maggioranza parlamentare pot\u00e9 imporre una decisa \"svolta a destra\", segnata dall'abolizione delle leggi contro gli \"\u00e9migr\u00e9s\" e i \"preti refrattari\" alla Costituzione civile del clero. Al perfezionamento del disegno di restaurazione costituzionale mancavano ancora due elementi: il Direttorio e l'esercito. Al primo si pose parziale rimedio il 20 maggio 1797, con l'ingresso del de Barth\u00e9lemy al posto di Le Tourneur. Mentre, contemporaneamente, veniva acquisito il consenso di Lazare Carnot (grande generale ex-giacobino e regicida) e proseguivano gli abboccamenti con Barras.\nL'opposizione dell'esercito.\nAssai pi\u00f9 difficile appariva la conquista del consenso dell'esercito e ci\u00f2 nonostante il prestigio di alcuni fra i maggiori esponenti \"realisti\", quali Pichegru e Willot, i quali vennero successivamente accusati di aver diffuso fogli di propaganda realista fra i reparti.\nTali tentativi vennero condannati al fallimento dagli inattesi ed incredibili successi del giovane generale Napoleone Bonaparte, prossimo a concludere la brillantissima Campagna d'Italia (il 17 ottobre 1797, con il Trattato di Campoformio). Pi\u00f9 vicino a Parigi stava l'armata di Sambre e Mosella, comandata dal decisamente repubblicano Hoche.\nL'equilibrio fra i due partiti, repubblicano e realista, restava, quindi, precario. Esso venne deciso, probabilmente, dalla posizione personale di Barras e Napoleone: entrambe avevano da farsi perdonare la repressione del 13 vendemmiaio e, comunque, ben poco avrebbero avuto da guadagnare, rispetto a quanto gi\u00e0 non avessero, da una svolta realista a Parigi.\nL'affaire d'Antraigues.\nNapoleone intercett\u00f2 l'esule realista conte d'Antraigues, in possesso di carte relative alle supposte mene di un discutibile agente segreto, il conte di Montgaillard, relative ad un progettato colpo di mano realista a Parigi. Che i documenti fossero o non fossero autentici, la loro \"scoperta\" offr\u00ec ai direttori repubblicani la migliore delle occasioni per accusare di tradimento i deputati realisti e fermarne l'ascesa politica. Accadde cos\u00ec che Bonaparte inviasse a Parigi il generale Augereau, il quale, all'alba del 18 fruttidoro (4 settembre 1797), fece occupare dalla truppa il centro di Parigi, cui segu\u00ec una feroce repressione politica.\nArresto e deportazione.\nDei due direttori \"realisti\" destituiti, Carnot fugg\u00ec (prima in Svizzera, poi a Norimberga), mentre de Barth\u00e9lemy venne rinchiuso nella prigione del Tempio e colpito dal decreto di deportazione del 19 fruttidoro (5 settembre): giunse, quindi, in Guyana, insieme ad altri notevoli deputati quali Willot, Pichegru, Marbois (sessantuno in totale, fra deputati, giornalisti e preti).\nPochi mesi prima, il 30 aprile, lo zio, l'abate Jean-Jacques, suo antico protettore, era morto a Parigi, ancora membro dell\"'Acad\u00e9mie fran\u00e7aise\", ma, pare, in stato di grande povert\u00e0.\nIl breve esilio.\nUna volta in Guyana Fran\u00e7ois, venne trasferito nella cittadina costiera di Sinnamary. Da l\u00ec, nel giugno 1798, riusc\u00ec a fuggire, insieme ad altri cinque, fra i quali Willot e Pichegru, raggiungendo prima la Guyana Olandese, e poi l'Inghilterra.\nSenatore del Primo Impero.\nRientr\u00f2 in Francia dopo il colpo di Stato del 18 brumaio (9 novembre 1799), che diede inizio alla dittatura militare di Napoleone Bonaparte. Qui diede un contributo all'instaurazione del Consolato e venne variamente ricompensato: il 24 gennaio 1800, con un seggio nel (piuttosto superfluo) Senato dell'Impero; il 9 ottobre 1803, con il titolo di cavaliere della Legion d'onore; il 26 aprile 1808 con il titolo di conte dell'impero, nel 1814 con la carica di presidente del Senato.\nCon tale carica de Barth\u00e9lemy presiedette la seduta nel corso della quale venne proclamata la decadenza dell'imperatore e Barth\u00e9lemy stesso venne incaricato di portare le felicitazioni del Senato allo zar Alessandro I per la sua \"magnanimit\u00e0\".\nLa Restaurazione.\nAl principio della restaurazione, Barth\u00e9lemy non ebbe difficolt\u00e0 a riallinearsi al reinstaurato Luigi XVIII, che lo nomin\u00f2 membro della commissione reale incaricata della redazione dell'importante Carta costituzionale, proclamata a Parigi il 4 giugno 1814. Ne venne ricompensato con il titolo di pari di Francia, quello stesso 4 giugno, nonch\u00e9 con il titolo di Grande Ufficiale della Legion d'onore, il 4 gennaio 1815.\nNel corso dei cento giorni non ader\u00ec al rinnovato tentativo napoleonico, guadagnando la riconoscenza dal due volte reinstaurato Luigi XVIII. Questi lo nomin\u00f2 Ministro di Stato, il 5 ottobre 1815, e marchese, il 2 maggio 1818.\nNegli ultimi anni della sua vita politica de Barth\u00e9lemy prese raramente la parola alla Camera dei Pari, della quale era membro. Si ricorda, in particolare, il voto a favore della condanna a morte del maresciallo Ney, che veniva giudicato da quella Camera nel 1815 per aver aderito nuovamente alla causa napoleonica dei Cento giorni, e, soprattutto, il suo intervento del febbraio 1819, allora passato tutt'altro che inosservato, per la restrizione dei diritti elettorali (rispetto ai limiti, gi\u00e0 assai ristretti), allora in vigore (suffragio censitario): un tentativo coronato dalla modifica, il 2 marzo 1819, all'organizzazione dei collegi elettorali. Ma non fu di grande effetto, tanto che sotto il governo Dessolles i liberali repubblicani, non solo i dottrinari, registrarono un notevole successo alle elezioni parlamentari parziali del 1819, segnate dall'ingresso alla Camera dei deputati dell'abate Gr\u00e9goire, noto liberale, ex simpatizzante giacobino, gi\u00e0 conosciuto come \"pretre citoyen\" e uno dei padri della Costituzione civile del clero. Questo fatto allarm\u00f2 moltissimo le potenze della Quadruplice Alleanza (Regno Unito, Austria, Russia e Prussia): il cancelliere austriaco Metternich si spinse sino a suggerire velatamente che tali eventi potessero comportare l'applicazione del protocollo segreto del Congresso di Aquisgrana (cio\u00e8 il ritorno di un corpo di occupazione delle potenze vincitrici di Napoleone nel 1815 sul suolo francese, dopo solo un anno dalla partenza delle ultime truppe straniere). Luigi XVIII ne fu talmente terrorizzato, da indurre Dessolles alle dimissioni, sostituendolo, il 18 novembre 1819, con il moderato Decazes. Alla fine Gr\u00e9goire fu spinto a dimettersi. Barth\u00e9lemy e i Pari votarono su proposta del nuovo primo ministro e del Re una nuova normativa che avrebbe impedito il ripetersi dell'elezione di un uomo indirettamente considerato coinvolto con l'esecuzione di Luigi XVI, nonch\u00e9 sostenitore convenzionale del governo del Comitato di Salute Pubblica.\nDe Barth\u00e9lemy rimase Pari di Francia senza pi\u00f9 prendere parte ad iniziative attive, e mor\u00ec appena tre mesi prima della Rivoluzione di Luglio (1830) che segn\u00f2 la definitiva caduta della monarchia dei Borbone, instaurando Luigi Filippo di Borbone-Orl\u00e9ans sul trono; alla sua morte, venne sepolto nel cimitero di P\u00e8re-Lachaise.\nIl nome ed il titolo di marchese passarono, dopo la morte, al nipote, Sauvaire-Barth\u00e9lemy, ricordato come membro dell'Assemblea Costituente del 1848."}
{"id": "1269707", "revid": "1573940", "url": "https://it.wikipedia.org/wiki?curid=1269707", "title": "Mark Billingham", "text": "Biografia.\nMark Billingham nasce a Birmingham, Inghilterra. Si laurea in recitazione e, poco dopo, mette su una piccola compagnia teatrale. Pi\u00f9 tardi diventa autore televisivo e comico.\n\u00c8 stato il primo umano a comparire su \"Spitting Image\"; compariva regolarmente nello show radiofonico \"The Mary Whitehouse Experience\" prima di trasferirsi alla televisione, ed apparve anche nella parte di Gary nella popolare serie Tv per bambini \"Maid Marian and Her Merry Men\".\nPubblica il suo primo romanzo, \"Sleepyhead\", nel 2001. In tutti i suoi romanzi, eccetto \"In the Dark\", appare il detective Tom Thorne."}
{"id": "1269709", "revid": "1543377", "url": "https://it.wikipedia.org/wiki?curid=1269709", "title": "Combattimento aereo", "text": "Il combattimento aereo \u00e8 un confronto armato (o duello) aereo che si svolge tra aeromobili militari a corto raggio.\nIl combattimento aereo risale al 1913, in Messico, poco dopo l'invenzione dell'aeroplano. Almeno fino al 1992 fu una componente fondamentale di tutte le maggiori guerre, nonostante la credenza secondo cui dopo la Seconda Guerra Mondiale le velocit\u00e0 sempre maggiori e l'utilizzo di armi a gittata sempre pi\u00f9 grande renderanno il combattimento aereo obsoleto. \nLa terminologia moderna per il combattimento aria-aria \u00e8 manovre di combattimento aereo (ACM), che si riferisce a situazioni tattiche che richiedono l'uso di manovre basiche di combattimento (BFM) per attaccare o sfuggire ad uno o pi\u00f9 nemici. Questo si distingue dalla guerra aerea, che si occupa delle strategie per pianificare ed eseguire varie missioni. \nEtimologia.\nIl combattimento aereo \u00e8 conosciuto internazionalmente come \"dogfight\" (dall'inglese \"dog =\" cane e \"fight\" = combattimento). Questo termine venne utilizzato per secoli per indicare una zuffa: una feroce, rapida battaglia tra due o pi\u00f9 nemici. Il termine guadagn\u00f2 popolarit\u00e0 durante la Seconda Guerra Mondiale, anche se il suo utilizzo nel combattimento aereo pu\u00f2 essere fatto risalire agli ultimi anni della Prima Guerra Mondiale. Il primo riferimento scritto all'utilizzo odierno della parola compare nel numero della rivista The Graphic del 1918 dedicato alla morte del Barone von Richthofen\":\" 'Il Barone si un\u00ec alla mischia, la quale, dividendosi in gruppi, si svilupp\u00f2 in quello che gli uomini chiamano \"a dog fight\" (un combattimento tra cani).\nStoria.\nRivoluzione messicana.\nIl primo caso di combattimento tra due aerei e di un aereo che ne intercetta un altro ebbe luogo durante la Rivoluzione Messicana il 30 novembre 1913, tra due mercenari americani schierati su fronti opposti: Dean Ivan Lamb e Phil Rader. Entrambi avevano ordine di uccidere, ma dato che nessuno dei due voleva ferire l'altro, effettuarono numerose manovre sparando colpi di pistola, mancandosi volontariamente prima di finire le scorte di munizioni. \nPrima guerra mondiale.\nAll'inizio della prima guerra mondiale gli aerei vennero impiegati inizialmente come aerei da ricognizione e i primi piloti militari non si occuparono di attaccare gli aerei nemici. Alcuni per\u00f2 decisero di intervenire per contrastare le osservazioni del nemico e tentarono di ottenere il loro scopo con mezzi improvvisati, tra cui lancio di pietre, granate e talvolta corde, sperando di farle impigliare nell'elica dell'aereo nemico. Dopo questi primi tentativi rudimentali, i piloti pi\u00f9 esperti iniziarono a impiegare un fucile o una mitragliatrice per fare fuoco sugli aerei nemici.\nNel 1915 i tedeschi introdussero il sincronizzatore, un meccanismo che consentiva a una mitragliatrice montata lungo l'asse del velivolo di sparare solo quando le pale dell'elica non erano davanti alla linea di tiro. In questo modo era possibile ottenere una maggiore precisione nel tiro rispetto a quella ottenibile puntando manualmente le armi. La tecnica, successivamente copiata dai nemici dell'Intesa, diede l'avvio all'era in cui i duelli consistevano principalmente in inseguimenti in cerchio per portarsi a tiro, da cui il soprannome inglese \"dogfight\", combattimento tra cani.\nI primi piloti che prendevano parte ai combattimenti aerei non applicavano tattiche particolari: ne vennero provate varie con maggiore o minore successo, ma nessuna inizialmente si svilupp\u00f2 in una dottrina organica. Solo pochi piloti riuscivano ad abbattere molti aerei e sopravvivere a lungo agli scontri e ancora meno riuscirono a fregiarsi del titolo di asso dell'aviazione, una definizione usata per la prima volta dai giornali francesi per soprannominare chi abbatteva cinque aerei nemici. I piloti da caccia nella prima guerra mondiale inizialmente combattevano in modo individuale, ma poi si rese conto che le tattiche di gruppo erano molto pi\u00f9 efficaci di quelle possibili ad un aereo da caccia da solo. Il primo ad analizzare approfonditamente le tattiche del combattimento aereo fu il pilota tedesco Oswald Boelcke che nel 1916 codific\u00f2 delle regole divenute note come \"Dicta Boelcke\".\nBoelcke incluse nelle sue leggi elementi come il vantaggio di quota, la presenza del sole alle spalle e il fattore sorpresa da impiegare come tattiche per ottenere una posizione di vantaggio sull'avversario. Tra le sue regole vi erano anche le caratteristiche di comportamento che dovevano avere i piloti da caccia per i quali veniva consigliata aggressivit\u00e0 e attitudine a prendere l'iniziativa. Boelcke criticava severamente la \"sportivit\u00e0\" e il comportamento cavalleresco che caratterizzava molti piloti dell'epoca, la maggior parte dei quali, per esempio preferiva non inseguire un aereo danneggiato o fuori controllo. Secondo il cacciatore tedesco invece, il pilota da caccia doveva sempre impegnarsi per ottenere l'abbattimento del nemico a meno di non mettere in pericolo il proprio aereo in modo significativo. Sebbene la maggior parte di queste leggi non erano nuove o rivoluzionarie, la loro semplice scrittura funzion\u00f2 da guida per i piloti inesperti, che in precedenza dovevano imparare tutto da soli, fortemente influenzando le probabilit\u00e0 di sopravvivenza e di riuscire in abbattimenti di nemici. Le leggi di Boelcke cambiarono il modo di pensare nelle battaglie aeree e molti dei principi sono applicabili tuttora nel XXI secolo.\nL'innovazione tecnologica durante il primo conflitto mondiale e le teorie di piloti all'avanguardia come Oswald Boelcke e Max Immelmann, portarono all'impiego in combattimento delle formazioni aeree. Volando in formazione, si permetteva ai piloti di sfruttare il vantaggio numerico e di difendersi a vicenda. La Luftstreitkr\u00e4fte tedesca, in inferiorit\u00e0 numerica per tutta la guerra, fu la prima ad applicare la teoria della battaglia aerea in formazione e mise a punto tattiche finalizzate a raggiungere una superiorit\u00e0 numerica locale. Gli oppositori risposero a loro volta assemblando grandi formazioni di aerei, arrivando ad entrare in battaglia contro i rivali tedeschi con schieramenti spesso di 50 aerei circa per parte. Queste battaglie venivano soprannominate dagli inglesi \"furball\" (palle di pelo), a causa delle tante traiettorie di volo che si intersecavano e avvolgevano tra di loro in cielo. Con il procedere della guerra, anche altre nazioni svilupparono una dottrina della battaglia aerea, man mano che la ricognizione si comprese diveniva sempre pi\u00f9 collegata alla intercettazione aerea e l'importanza di entrambe aumentava progressivamente.\nPeriodo tra le guerre mondiali.\nDopo la prima guerra mondiale aument\u00f2 in molti paesi l'attenzione alla strategia delle operazioni di volo bellico. La teoria militare dell'epoca, per\u00f2, fu fortemente influenzata da studiosi come l'italiano Giulio Douhet, che alla luce delle conoscenze tecnologiche di quel tempo predicevano che i bombardieri avrebbero alla fine penetrato qualunque misura di protezione gli venisse opposta e il conseguente bombardamento strategico avrebbe determinato il corso delle guerre future, fino ad arrivare a far cessare le capacit\u00e0 del nemico di continuare a combattere. Subendo l'influsso di questo pensiero, molte forze aeree nel periodo trascurarono la specialit\u00e0 della caccia e l'addestramento alle battaglie aeree, finendo per perdere la maggior parte delle conoscenze e delle esperienze acquisite nella prima guerra mondiale. Tuttavia, lo sviluppo di aerei da caccia continu\u00f2 e le prestazioni di velocit\u00e0 e quota massima raggiungibile per questi velivoli cominci\u00f2 a eclissare le prestazioni dei bombardieri fino a far diventare i caccia una seria minaccia per gli aerei da bombardamento, una minaccia che si pensava di arginare dotando di aerei di scorta i bombardieri che sarebbero stati accompagnati fino a destinazione.\nDurante la guerra civile spagnola, i tedeschi svilupparono una innovativa tattica di combattimento con i caccia, creando delle formazioni di 4-6 aerei chiamate \"sciami\" (in tedesco:\"Schwarm\") suddivisi in coppie (in tedesco:\"Rotten\"). Ideata dal pilota G\u00fcnther L\u00fctzow che nel corso di quella guerra divenne un asso con oltre cento vittorie aeree, e perfezionata ulteriormente da Werner M\u00f6lders, la tattica tedesca, che si rivel\u00f2 vincente in quel conflitto, prevedeva che il gruppo da combattimento di base era lo Schwarm. Questo, una volta in contatto visivo col nemico, si divideva in due o tre coppie separate, costituite dal capo coppia (\"leader\") e dal suo gregario che si difendevano a vicenda.\nLa tattica a \"sciami\" si dimostr\u00f2 flessibile ed efficace, permettendo incroci e cambi di direzione veloci, attacchi improvvisi, manovre a \"sandwich\" che misero in seria difficolt\u00e0 inizialmente i piloti della Royal Air Force. La dottrina del combattimento aereo della Luftwaffe influenz\u00f2 l'impostazione che in seguito avrebbero dato ai loro reparti aerei le principali aviazioni militari."}
{"id": "1269710", "revid": "465169", "url": "https://it.wikipedia.org/wiki?curid=1269710", "title": "Black (Pearl Jam)", "text": "Black \u00e8 un brano musicale tratto da \"Ten\", album di debutto dei Pearl Jam. La canzone \u00e8 il soliloquio di un uomo dal cuore spezzato che ricorda la sua amata perduta.\n\"Black\" \u00e8 uno dei brani pi\u00f9 noti del gruppo ed \u00e8 un pezzo centrale ed emozionante dell'album. Come per \"Rearviewmirror\" tratto da \"Vs.\" e \"Better Man\" tratto da \"Vitalogy\", il gruppo si \u00e8 rifiutato di farne un singolo, ritenendo che fosse troppo personale e che le emozioni sarebbero andate perdute qualora se ne fosse fatto un video o un singolo.. Nonostante questo, il brano ha raggiunto la posizione numero 3 della classifica di Billboard Mainstream Rock Tracks nel 1992. La canzone \u00e8 inclusa nella raccolta \"\" dei Pearl Jam.\nCover.\nAaron Lewis degli Staind ha fatto una cover della canzone nel 2001 eseguita sia nel tour Break the Cycle sia nel Family Values Tour. Una esibizione \"live\" di Aaron Lewis \u00e8 stata pubblicata nella raccolta \"Family Values Tour 2001\".\nAnche gli Stone Sour hanno cantato questa canzone dal vivo nei loro primi anni di carriera, prima di raggiungere il successo, come si pu\u00f2 sentire nel loro \"bootleg\" del 1996 \"Live at the Edge, Des Moines, IA\".\nChris Daughtry ha eseguito una cover acustica di questo brano nel suo tour 2006-2007 seguito all'album di debutto \"Daughtry\".\nBronson Arroyo ha registrato questa canzone per il suo album \"Covering the Bases\".\nPosizioni in classifica.\nInformazioni tratte da \"Billboard\"."}
{"id": "1269714", "revid": "767487", "url": "https://it.wikipedia.org/wiki?curid=1269714", "title": "People Are People", "text": "People Are People \u00e8 una compilation non autorizzata dei Depeche Mode, pubblicata negli Stati Uniti dalla Sire Records il 2 luglio 1984, per capitalizzare il successo radiofonico di \"People Are People\", singolo tratto dall'album \"Some Great Reward\".\nDescrizione.\nLa compilation contiene solo nove tracce, sei delle quali erano state precedentemente pubblicate in album o singoli, e solo tre tracce nuove al pubblico statunitense: \"People Are People\", \"Get the Balance Right!\" - che negli USA era stata pubblicata solo come 12\", e la B-side del singolo \"See You\" (USA), \"Now, This Is Fun\". \"Work Hard\" era uscita in origine quale B-side del singolo \"Everything Counts\". Le tre nuove tracce sono state realizzate in versione diversa da quella poi pubblicata negli album. \"Leave in Silence\" \u00e8 presente nella versione 7\", per la prima volta disponibile al pubblico americano.\nInoltre, anche \"Love, in Itself\" \u00e8 presente in una versione leggermente diversa, con un finale pi\u00f9 pulito di quello della versione presente in \"Construction Time Again\", dove la traccia sfuma in \"More Than a Party\".\nUn'introduzione molto pulita \u00e8 quella di \"Pipeline\", che in \"Construction Time Again\" era legata a \"More Than a Party\".\nL'album fu realizzato in vinile e su CD. Particolare curioso, n\u00e9 il nome della band, n\u00e9 il titolo dell'album comparivano sulla copertina originaria: furono aggiunti solo nella ristampa.\nTracce.\nTesti e musiche di Martin Lee Gore, eccetto \"Work Hard\", di Martin Lee Gore e Alan Wilder."}
{"id": "1269721", "revid": "767487", "url": "https://it.wikipedia.org/wiki?curid=1269721", "title": "Animal (Pearl Jam)", "text": "Animal \u00e8 una canzone dei Pearl Jam, contenuta nel loro secondo album Vs.. La canzone fu eseguita agli MTV Video Music Awards del 1993; una rara occasione per una canzone che non ha un video. Fu pubblicata nel 1994 come singolo e fu successivamente inclusa nella tracklist di ."}
{"id": "1269722", "revid": "697352", "url": "https://it.wikipedia.org/wiki?curid=1269722", "title": "Baba Yaga (disambigua)", "text": ""}
{"id": "1269728", "revid": "287204", "url": "https://it.wikipedia.org/wiki?curid=1269728", "title": "Anthony Geslin", "text": "Carriera.\nProfessionista dal 2002 al 2015, in carriera ottenne sette vittorie, sfruttando le sue doti di passista veloce. Tra le vittorie spicca quella nella Freccia del Brabante 2009; il risultato di maggior prestigio da lui colto \u00e8 comunque il terzo posto nella prova in linea ai campionati del mondo 2005 a Madrid.\nFino al 2008 ha sempre corso per la squadra diretta da Jean-Ren\u00e9 Bernaudeau, la Bouygues T\u00e9l\u00e9com, che in passato, per via dei cambi di sponsorizzazione, si era chiamata anche Bonjour e Brioches La Boulang\u00e8re. Dal 2009 al 2015 ha militato invece nella Fran\u00e7aise des Jeux/FDJ. A fine 2015 si ritira dall'attivit\u00e0 professionistica."}
{"id": "1269730", "revid": "43530", "url": "https://it.wikipedia.org/wiki?curid=1269730", "title": "Grande Balzo in Avanti", "text": ""}
{"id": "1269737", "revid": "121875217", "url": "https://it.wikipedia.org/wiki?curid=1269737", "title": "Chiareggio", "text": "Chiareggio \u00e8 una frazione del comune di Chiesa in Valmalenco, in Valtellina. L'abitato \u00e8 posto all'imbocco della val Sissone, a circa 12\u00a0km dal capoluogo comunale."}
{"id": "1269738", "revid": "1714743", "url": "https://it.wikipedia.org/wiki?curid=1269738", "title": "Ferdinando Gonzales", "text": "Origine.\nFiglio del conte di Castiglia, Gonzalo Fern\u00e1ndez [supposto discendente di Nu\u00f1o Rasura, uno dei due giudici di Castiglia (Rodrigo D\u00edaz de Vivar, el Cid discendeva dall'altro giudice La\u00edn Calvo) e di Rodrigo, primo conte di Castiglia] e di Muniadomna di Lara.\nBiografia.\nMembro della influente famiglia di Lara, che aveva nel castello di Lara, di propriet\u00e0 della famiglia, un punto di forza nella politica leonese, crebbe nel castello di famiglia, eredit\u00f2 il titolo di conte di Lara, nell'anno 929, come appare nei documenti di quell'anno&lt;ref name=\"bardulia/histVI\"&gt; Storia della Bardulia (Castiglia), cap.VI &lt;/ref&gt;.\nNel 932, Fern\u00e1n Gonz\u00e1lez, mentre suo padre era ritornato alla guida della contea di Castiglia, nell'intento di migliorare ed ampliare l'organizzazione amministrativa della marca orientale del regno di Le\u00f3n, riusc\u00ec a riunire il governo dei contadi di Burgos, Lara, Lantar\u00f3n, Cerezo e \u00c1lava (questi ultimi tre contadi li ottenne tramite matrimonio), in quello stesso anno, con la vedova di \u00c1lvaro Herrameliz, Sancha S\u00e1nchez di Pamplona (900-955 circa), figlia del re di Navarra, Sancho I Garc\u00e9s e Toda di Navarra che, nel 924, era rimasta vedova del re di Le\u00f3n, Ordo\u00f1o II e, nel 931 del conte di \u00c1lava, \u00c1lvaro Herrameliz.Subito dopo Ferran appare come conte di Castiglia, per la prima volta, in un documento di quello stesso anno.\nNel 932, Ramiro II di Le\u00f3n organizz\u00f2 una spedizione contro la fortezza di Ma\u01e7r\u012b, a cui partecip\u00f2 anche Fern\u00e1n Gonz\u00e1lez; la citt\u00e0 fu presa cos\u00ec come il suo castello ottenendo de quello un grande bottino; Magerit fu ripresa dai musulmani dopo che i leonesi se ne furono andati.\nUn anno pi\u00f9 tardi Abd al-Rahman III contrattacc\u00f2 circondando Osma e San Esteban de Gormaz, Ramiro II chiam\u00f2 in aiuto Fern\u00e1n Gonz\u00e1lez riuscendo a togliere l'assedio a San Esteban de Gormaz e vincendo assieme a Fern\u00e1n Gonz\u00e1lez una battaglia nelle vicinanze di Osma.\nNel 934 'Abd al-Rahman avanz\u00f2 col suo esercito senza alcuna opposizione, assale \u00c1lava e distrugge Burgos, per\u00f2 dopo fu nuovamente sconfitto da Ramiro e Fern\u00e1n a Osma.\nDopo la battaglia di Simancas, vinta, nel 939, dalle truppe cristiane alleate contro 'Abd al-Rahman III, Fern\u00e1n conquist\u00f2 Sep\u00falveda e la ripopol\u00f2 (940), cos\u00ec come Riaza.\nCominci\u00f2 ad agire come se fosse indipendente dal regno di Le\u00f3n.\nLe relazioni tra Ramiro II e Fern\u00e1n Gonz\u00e1lez si guastarono per motivi territoriali, in quanto \nAnsur Fern\u00e1ndez, figlio del conte di Castiglia Fernando Ans\u00farez, nel 943, fu nominato conte di Monz\u00f3n, bloccando le mire espansionistiche di Fern\u00e1n Gonz\u00e1lez, che si ribell\u00f2 e nel 944, sconfitto e fatto prigioniero, fu imprigionato in Le\u00f3n e Ansur Fern\u00e1ndez divenne conte di Castiglia, sotto il controllo del figlio del re, Sancho Ram\u00edrez&lt;ref name=\"bardulia/histV\"&gt; Storia della Bardulia (Castiglia), cap.V &lt;/ref&gt;, che continu\u00f2 anche quando, dopo un solo anno di prigionia, Fern\u00e1n Gonz\u00e1lez, rimesso in libert\u00e0 e recuperata la contea, giur\u00f2 fedelt\u00e0 a Ramiro II ed al figlio del re, Sancho Ram\u00edrez, che nel frattempo si era trasferito a Burgos, per vigilare da vicino, ed inoltre diede sua figlia Urraca in sposa al figlio primogenito di Ramiro, Ordo\u00f1o, mentre Ansur Fern\u00e1ndez torn\u00f2 alla contea di Monz\u00f3n.\nMorto Ramiro II nel 951, il regno di Le\u00f3n soffr\u00ec una crisi dinastica che Fern\u00e1n Gonz\u00e1lez seppe sfruttare in suo favore. Inizialmente appoggi\u00f2 Sancho il Grasso contro suo fratellastro Ordo\u00f1o III di Le\u00f3n, poi per\u00f2, dopo che Ordo\u00f1o III aveva sconfitto Sancho I, Fern\u00e1n riconobbe Ordo\u00f1o come re.\nIn quegli anni, nel 953 e nel 955, Fern\u00e1n Gonz\u00e1lez sconfisse, per due volte, le truppe musulmane a San Esteban de Gormaz.\nRimasto vedovo, nello stesso anno (955), Fern\u00e1n spos\u00f2 Urraca di Navarra, figlia del re di Navarra Garc\u00eda I S\u00e1nchez.\nLa prematura morte di Ordo\u00f1o III nel 956, permise a Sancho il Grasso di divenire re di Le\u00f3n, Sancho I. Dopo due anni, nel 958, i nobili castigliani e leonesi, ribellandosi a Sancho I, appoggiarono il cugino di Ordo\u00f1o III e Sancho I, Ordo\u00f1o il Malvagio, che nel frattempo aveva sposato Urraca, vedova di Ordo\u00f1o III e figlia di Fern\u00e1n Gonz\u00e1lez, che alla guida della rivolta, aiut\u00f2 Ordo\u00f1o il Malvagio ad essere eletto re di Le\u00f3n (Ordo\u00f1o IV) al posto di Sancho il Grasso, che si rifugi\u00f2 in Navarra, presso la nonna Toda di Navarra, la quale, con l'aiuto delle cure di Hasday ibn Shaprut, il suo medico personale, ebreo originario di Ja\u00e9n, aveva fatto dimagrire Sancho I, non pi\u00f9 il Grasso. La nonna inoltre, con la mediazione di Hasday ben Shaprut, aveva, tramite un accordo, ottenuto l'intervento del califfo Abd al-Rahman III, per far riguadagnare il trono al nipote. Infatti, con l'aiuto dei musulmani di al-Andalus e anche con l'appoggio del re di Navarra Garc\u00eda I S\u00e1nchez, sconfisse Ordo\u00f1o IV, che fugg\u00ec dapprima nelle Asturie e poi a Burgos ed infine, nel 960, abbandonando la moglie a Burgos, fugg\u00ec a Cordova, mentre il suocero, Fern\u00e1n Gonz\u00e1lez fu fatto prigioniero dalle truppe del re di Navarra. Offeso dalla fuga del genero egli tuttavia, anche tramite l'intervento della seconda moglie, Urraca di Navarra, fece atto di vassallaggio a Sancho I e, in cambio di concessioni territoriali, riacquist\u00f2 subito la libert\u00e0.\nFece poi parte della coalizione che un\u00ec tutti i sovrani cristiani, il re di Le\u00f3n, Sancho I, il re di Navarra, Garc\u00eda I S\u00e1nchez, e i conte di Barcellona, Mir\u00f2 ed il fratello Borrell II, che, nel 963, fu sconfitta dal califfo al-\u1e24akam II ibn \u02bfAbd al-Ra\u1e25m\u0101n e fu costretta a chiedere la pace. E nel trattare la tregua con al-\u1e24akam II ibn \u02bfAbd al-Ra\u1e25m\u0101n, califfo di al-Andalus si comport\u00f2 come un sovrano indipendente.\nIl fautore dell'indipendenza di Burgos e della Castiglia.\nSfrutt\u00f2 la politica matrimoniale per rinforzare la sua posizione tra i regni cristiani:\nApprofittando della debolezza del regno di Le\u00f3n, Fern\u00e1n Gonz\u00e1lez riusc\u00ec ad imporre l'indipendenza della Castiglia, trasformandola in una contea ereditaria, dal mar Cantabrico sino a sud del fiume Duero.\nBurgos onor\u00f2 il primo conte indipendente di Castiglia, Fern\u00e1n Gonz\u00e1les, con una statua del sedicesimo secolo, posta all'esterno dell\"'Arco di Santa Mar\u00eda\", alla destra de re di Spagna Carlo I, l'imperatore Carlo V, che ha alla sua sinistra il Cid, con sopra l'angelo custode di Burgos con in mano una rappresentazione della citt\u00e0 medesima. nel piano sotto a quello in cui si trova Fern\u00e1n Gonz\u00e1lez, sono stati posti, al centro il conte di Castiglia e fondatore della citt\u00e0 di Burgos, Diego Rodriguez Porcelos, e ai lati i primi due giudici di Castiglia, alla sua destra, Nu\u00f1o Rasura e alla sua sinistra, La\u00edn Calvo.\nAlla sua morte, la contea fu ereditata, assieme al titolo di conte, da suo figlio Garc\u00eda Fern\u00e1ndez.\nLa sua vita fu l'ispirazione per un poema anonimo, il \"poema de Fern\u00e1n Gonz\u00e1lez\", scritto tra il 1250 ed il 1271 di cui ci \u00e8 rimasta una copia incompleta del secolo XV.Il suo corpo fu inumato nel Monastero di San Pedro de Arlanza ad Hortig\u00fcela nella Provincia di Burgos e traslato nel 1841 alla Collegiata dei Santi Cosma e Damiano di Covarrubias, 40\u00a0km a sud-est di Burgos, assieme a quello di sua moglie, Sancha.\nDiscendenza.\n Fern\u00e1n Gonz\u00e1lez \u221e Sancha S\u00e1nchez di Pamplona ebbero sette figli:\n _____________________|______________________________\n Gonzalo Sancho Munio Garc\u00eda Muniadona Urraca Fronilde\nFern\u00e1n ebbe, probabilmente (non confermati da fonti primarie) due figli anche dalla seconda moglie, Urraca:"}
{"id": "1269746", "revid": "110157", "url": "https://it.wikipedia.org/wiki?curid=1269746", "title": "I nuovi tartufi", "text": "I nuovi tartufi \u00e8 una commedia scritta da Giovanni Verga nel 1865. Il manoscritto autografo riporta la data di stesura del 14 dicembre 1865.\nL'opera fu originariamente inviata ad un concorso, indetto a Firenze dalla \"Societ\u00e0 di incoraggiamento all'arte teatrale\", ma non venne menzionata dai giornali dopo la rappresentazione, avvenuta nel 1867, sebbene fossero elencate le altre 25 opere partecipanti. L'edizione della commedia avvenne solo nel 1980."}
{"id": "1269749", "revid": "83531", "url": "https://it.wikipedia.org/wiki?curid=1269749", "title": "Episodi di Flash", "text": "La prima stagione di \"Flash\" \u00e8 stata trasmessa negli USA fra il 1990 e il 1991. In lingua italiana la serie ha avuto, a partire dalla primavera del 1991, una prima parziale distribuzione in VHS per l'home video, ed \u00e8 stata successivamente trasmessa integralmente su Italia 1 dal 14 marzo al 30 maggio 1992. In onda il sabato alle 20:30 con un doppio episodio, ha riscosso un grande successo di pubblico: in media si sono sintonizzati 3.043.000 spettatori, corrispondenti a uno share del 12,04%. Prima della messa in onda la rete aveva dichiarato di puntare all'8%. \nPilot.\nTrama.\nCentral City \u00e8 sconvolta dagli attacchi di una banda di motociclisti che si fanno chiamare i \"cavalieri della notte\", dei delinquenti che devastano la citt\u00e0 seminando il terrore tra la popolazione. Nessuno sa dove si trovi il loro covo e la polizia brancola nel buio. Li comanda un certo Nicholas Pike, ex poliziotto una volta arrestato per traffici illeciti da Jay Allen. Pike promette loro il controllo della citt\u00e0 e la rivalsa su una societ\u00e0 che sa solo rinchiuderli.\nBarry Allen \u00e8 il fratello di Jay e membro della sezione scientifica della Polizia di Central City. Una sera, mentre conduce delle indagini in cui sono implicati i cavalieri della notte viene colpito da un fulmine e da una miscela chimica il cui effetto combinato gli dona una straordinaria velocit\u00e0. Una volta che il fratello, divenuto comandante della squadra speciale che contrasta i motociclisti, viene ucciso da Pike, Barry decide di usare il suo potere per combattere il crimine con il nome di Flash. Nella sua lotta verr\u00e0 assistito dalla dottoressa Tina McGee, che, oltre a tenere sotto continuo monitoraggio le sue reazioni cellulari, gli fornir\u00e0 anche il suo costume, in grado di resistere all'attrito della velocit\u00e0.\nFlash terrorizza i motociclisti e riesce a trovare il loro covo. Qui viene a sapere della loro intenzione di liberare i detenuti dal carcere di Central City. Il suo apporto consentir\u00e0 alla polizia di catturare i membri della banda mentre Pike riuscir\u00e0 a fuggire. Solo l'intervento di Flash far\u00e0 s\u00ec che anche questi sia catturato e la banda definitivamente sconfitta.\nEsperimenti genetici.\nTrama.\nMisteriose sparizioni sconvolgono i sobborghi di Central City. Alcuni barboni subiscono strane mutazioni, prima di sparire nel nulla. La polizia si rifiuta di indagare almeno fintantoch\u00e9 non intervenga un cadavere \"tangibile\" a smuovere le indagini. Barry accetta di aiutare Padre Michael e gli altri barboni, recandosi sul posto e cercando di capire come stanno realmente le cose. Sotto le spoglie di Flash accorre l\u00ec quando si accorge che uno dei clochard \u00e8 in preda a convulsi e lancinanti dolori; a quel punto vede con i suoi occhi la faccia dell'uomo del tutto trasfigurata, deforme e tumefatta. L'uomo muore ma quando Barry decide di analizzare il cadavere esso appare del tutto normale. Solo il suo sangue denota qualcosa di strano: presenta continui mutamenti, come fosse soggetto ad una mutazione genetica. \nQuando dal laboratorio di Tina vengono rubati gli appunti del marito, contenenti le sue scoperte in campo genetico, Barry non ha pi\u00f9 dubbi: certamente il responsabile di tutto \u00e8 Carl Tanner, il professore amico di Tina nonch\u00e9 di suo marito David, morto qualche tempo prima. Carl sta cercando di completare i suoi esperimenti, prima di provare la formula su s\u00e9 stesso.\nFlash vola a casa di Karl ma questi riesce a distrarlo e ad iniettarsi il liquido da lui creato, trasformandosi in un mostro spaventoso e troppo forte anche per Flash. Ma il supereroe riesce, con la sua incredibile velocit\u00e0, ad avvolgerlo in una rete di ferro. Carl \u00e8 in trappola e in breve l'effetto della pozione finisce, e lo scienziato spira davanti agli occhi attoniti di Barry, Tina e degli abitanti del vicolo.\nSulle tracce di Flash.\nTrama.\nMentre tre magazzini vanno a fuoco nella vecchia Central Park, un'investigatrice privata, Megan Lockhart, \u00e8 sulle tracce della vera identit\u00e0 di Flash; dopo tre mesi di ricerche restringe il campo all'ultimo indiziato, Barry Allen. Di nascosto riesce ad introdursi a casa sua e a piazzare una telecamera, riuscendo a scoprirlo mentre si trasforma in Flash. L'investigatrice \u00e8 stata assoldata dal corrotto procuratore distrettuale Joe Castillo, il quale fa il doppio gioco con Arthur Simmonson: questi a sua volta ha pagato un piromane professionista, Spenier, per bruciare edifici storici della citt\u00e0 e poter cos\u00ec comprare il terreno a prezzi stracciati per costruirvi poi delle case da gioco, ora che sta per passare una legge che legalizza il gioco d'azzardo. Castillo, venuta a sapere la vera identit\u00e0 di Flash, lo minaccia e lo costringe a rovinare gli affari di Simmonson per poterlo poi a sua volta ricattare. Flash riesce a bloccare Spenier, impedendogli di distruggere la vecchia dogana. Megan Lockhart viene intanto scoperta e sta per essere uccisa, quando infine arriva Flash a salvarla e a bloccare Simmonson. Il procuratore nel frattempo riesce a scappare, minacciando Barry Allen di rivelare a tutti chi in realt\u00e0 fosse, sicuro che questi non l'avrebbe ucciso; tuttavia non ha fatto i conti con la gente che egli stesso ha cercato di tradire. La sua macchina esplode non appena avvia il motore, ucciso dalla stessa gente che voleva ingannare. Megan promette a Barry di tenere nascosta la sua vera identit\u00e0 e tra i due si instaura anche una certa relazione non proprio professionale.\nLa maschera di Rasputin.\nTrama.\nTre individui giungono in macchina a Central City, in prossimit\u00e0 della citt\u00e0 c'\u00e8 un posto di blocco, che forzano uccidendo gli agenti di polizia che lo presidiavano. In citt\u00e0 sono raggiunti da altri tre uomini. Cinque di loro sono criminali provetti, il sesto \u00e8 al momento non identificato. La misteriosa questione viene presto legata ad un evento che coinvolge il Museo di Central City: l'arrivo della Maschera mortuaria di Rasputin dalla Russia, i cui biglietti gi\u00e0 venduti potrebbero salvare il Museo dalla minacciata chiusura, ma la presenza dei cinque ricercati complica le cose. Flash ne cattura uno, un altro muore in una trappola incendiaria apposta per lui, ma gli altri sono ancora a piede libero; inoltre Barry \u00e8 agitato per il ritorno nella sua vita del Prof. Preminger, il curatore del Museo e suo mentore prima che egli dedicasse la propria esistenza alla polizia scientifica. Il sesto uomo viene presto identificato come il trafficante Kovacs, al che i federali decidono di sospendere la permanenza della Maschera; brutto colpo per Barry, poich\u00e9 era stato proprio lui ad identificare l'uomo e teme il rimprovero di Preminger, che anzi lo elogia e rimpiange di non averlo avuto come studente. La sera stessa, un'ondata di criminalit\u00e0 invade la citt\u00e0: si tratta di un diversivo operato dai complici di Kovacs, che nel frattempo (e con la complicit\u00e0 di una assistente di Preminger) tenta di rubare la Maschera. Ma Flash, dopo aver regolato i conti coi vari complici, raggiunge il Museo e lo fa arrestare. La Maschera pu\u00f2 cos\u00ec esser presentata al pubblico e l'incasso salvare il Museo. \nDoppia visione.\nTrama.\nSui muri del quartiere di profughi latino-americani compaiono numerose scritte dirette a Flash. Seguendo la pista, Barry si reca in una chiesa dove incontra il boss della droga Calderon, ma improvvisamente un cecchino lo atterra con un colpo alla nuca. Quando si riprende, Barry non ricorda nulla. Il giorno dopo, scopre che le statue della chiesa sono state asportate e messe malamente in strada. La gente, superstiziosa ed istigata dal misterioso erborista Santero, ritiene che sia opera del demonio scarlatto Chango. Gli strani vuoti di memoria di Barry continuano, uno dura perfino otto ore. Continuano anche i misteriosi avvenimenti nel quartiere latino, tra cui la messa a soqquadro dell'erboristeria del Santero; il quale offre pubblicamente un amuleto alla giovane Paloma, un'amica di famiglia di Barry, dicendole di placare il dio Chango. Barry scopre che il padre di Paloma \u00e8 l'agente della Dea Aguilar, testimone-chiave nel processo contro Calderon. Quest'ultimo ha per\u00f2 giocato d'anticipo, pensando di rapire la figlia di Aguilar. Per arrivare a lei, ha usato le conoscenze del bieco scienziato Trachmann: \u00e8 stato lui a sparare a Barry un diodo nella corteccia cerebrale, col quale \u00e8 in grado di controllarlo telepaticamente attraverso una complessa apparecchiatura elettronica. Difatti \u00e8 Flash in persona a piombare allo Star Labs, presso il quale aveva trovato rifugio Paloma, e a portare quest'ultima a Calderon. Sconvolto dopo essersi riconosciuto nella registrazione delle telecamere di sicurezza, Barry decide di affrontare Trachmann, ma questi agisce telepaticamente su di lui e lo costringe immobile al centro della strada mentre si sta avvicinando un tir. Tina riesce per\u00f2 ad intromettersi nella frequenza di Trachmann ed a salvare Barry all'ultimo istante. Il quale, localizzata Paloma al quartiere latino durante la Festa dei Morti, riesce a fermarla prima che uccida il padre Aguilar: Trachmann ha difatti piazzato un diodo anche nella corteccia cerebrale della ragazza. Mentre Aguilar affronta in un corpo a corpo Calderon, Flash riesce a neutralizzare Trachmann mandandolo in cortocircuito contro una centralina elettrica; infine porta Paloma allo Star Labs, affinch\u00e9 Tina possa asportare entrambi i diodi.\nPericolo in casa di Barry.\nTrama.\nUn pericoloso criminale, Johnny Ray Hix, evade dai lavori forzati. Aveva giurato vendetta ai danni del poliziotto che l'aveva arrestato: Henry Allen, il padre di Barry. Non solo: deve anche ritrovare il bottino di una vecchia rapina, nascosto in una zona di case prefabbricate.\nInizia con le telefonate minatorie, poi passa a mitragliare la casa degli Allen. Barry ha intuito che si tratta di qualcosa dal passato del padre, ma Henry si \u00e8 intestardito e vuole condurre la vicenda da s\u00e9, con l'aiuto dell'ex-collega Peter Tinello. Si va anche a ficcare nei guai, rischiando di finire malmenato da alcuni sgherri di Hix, ma Flash lo salva all'ultimo momento. \nNel frattempo, Hix si fa vivo e uccide Peter. Arriva anche ad assaltare gli Allen. In carcere Barry, nei panni di Flash, aggredisce uno dei delinquenti che avevano preso parte all'azione. Scopre poi con Henry il luogo dove Hix ha nascosto la refurtiva. L'azione (alla quale ovviamente non poteva non partecipare Flash) si conclude con la cattura di Hix e di tutti i suoi uomini. E Henry, che aveva sempre rinfacciato a Barry il fatto di essere un \"poliziotto da laboratorio\" e non di strada, deve ricredersi.\nLa piccola peste.\nTrama.\nL'auto di un ricercatore di nome Sullivan esplode misteriosamente una sera. Subito prima, per\u00f2, l'uomo era stato avvicinato da un ragazzino su skateboard che gli aveva rubato uno zainetto. Che evidentemente conteneva informazioni molto importanti, dato che in molti iniziano a dare la caccia al ragazzino (si chiama Terry).\nAnche Barry Allen lo conosce fortuitamente: mentre cerca di svaligiargli l'auto. Intuisce subito che dietro il ragazzo c'\u00e8 qualcosa di grosso, specie quando una sera vengono tamponati da due balordi che rapiscono Terry mentre Barry resta svenuto al volante. Ripresosi come Flash, recupera il ragazzo e fa arrestare i due drogati: che in preda al delirio e alle convulsioni muoiono in carcere.\nBarry ha preso a cuore Terry e sua sorella Cory, nel frattempo stabilitisi a casa sua. Ma segue anche la vicenda della morte di Sullivan: la vedova Joan, infatti, \u00e8 un'intima amica di Tina.\nLa verit\u00e0 viene presto a galla: Sullivan aveva scoperto la losca attivit\u00e0 di Beauregard Lesko, un trafficante degli anni 60 che si credeva morto da tempo, ma \u00e8 invece vivo e vegeto, e pronto a lanciare sul mercato una nuova letale droga chiamata Blue Paradise (la stessa che aveva avuto effetti devastanti sui due balordi incontrati da Terry e Barry). Sullivan aveva registrato tutto su un floppy contenuto nello zaino rubatogli all'ultimo istante da Terry. Ora proprio Terry vorrebbe fare un gioco pericoloso: chiedere a Lesko soldi in cambio del dischetto. Per questo si fa rapire dalla ragazza di Lesko, Pepper.\nMa Flash, tramite l'inetto spacciatore Duvivier, rintraccia il covo di Lesko e lo stordisce insieme ai suoi seguaci hippie suonando a tutto volume una chitarra rock, distruggendo il laboratorio e fermando all'ultimo secondo l'immissione del Blue Paradise nei cieli di Central City. Ora Terry e Cory possono rifarsi una nuova vita lontano dalla strada, e magari vicino a Joan.\nI guerrieri della libert\u00e0.\nTrama.\nUn anziano giudice ed un procuratore vengono uccisi in circostanze misteriose da un cecchino. Sui luoghi del delitto, vengono ritrovati i frammenti di ci\u00f2 che sembra essere un medaglione. Il tenente Garfield, che proprio in quei giorni sta organizzando il suo matrimonio con la bella Marice, sembra particolarmente interessato al caso. Barry e Julio scoprono che il medaglione rappresenta il simbolo dei Guerrieri della Libert\u00e0, un'ex-organizzazione neonazista il cui leader Zacharias, giustiziato alcuni anni prima, aveva giurato di mandare un \u201cangelo\u201d vendicatore ad uccidere le persone che lo avevano condannato. I primi due erano proprio il giudice ed il procuratore. Il terzo sulla lista \u00e8 il poliziotto che l'aveva arrestato: Garfield. Durante l'attentato, Marice rimane gravemente ferita malgrado l'intervento di Flash. Grazie ad alcune confidenze del tenente ed alla morte del quarto uomo (il venditore d'armi Callaghan, il \u201ctraditore\u201d dei Guerrieri che aveva consegnato Zacharias alla polizia), Barry scopre che il misterioso vendicatore \u00e8 Angel, la figlia del leader condannato a morte. Ma Garfield vuol farsi giustizia da s\u00e9 e si precipita a casa della donna; lo salva da una micidiale trappola esplosiva Flash. Angel si reca poi all'ospedale per uccidere Marice, ma Garfield e Flash la raggiungono e la disarmano; sconvolto dall'odio della donna (aveva quindici anni ai tempi della condanna del padre), il tenente rinuncia ai suoi propositi di vendetta privata. Ed alcuni giorni dopo, felicemente, si sposa con Marice.\nIl ritorno del fantasma della notte.\nTrama.\nCentral City, 1955: il criminale chiamato Fantasma ricatta la citt\u00e0 con una serie di bombe azionabili tramite impulsi televisivi, ma viene sorpreso nel suo covo e sconfitto dall'Ombra della Notte, un giustiziere mascherato dell'epoca. Prima che il covo esploda per\u00f2, il Fantasma riesce a chiudersi in una stanza segreta ed ibernarsi in un sonno criogenico sino al 2000. Per un disguido, si sveglia invece dieci anni prima e trova la Central City dei suoi sogni, con le televisioni e la tecnologia dei computer che hanno invaso il mercato e la vita quotidiana su larga scala. Riunisce attorno a s\u00e9 i vecchi compagni e progetta un nuovo ricatto a danno della citt\u00e0. Sulle sue tracce si pone il nuovo giustiziere, Flash: si scontrano la prima volta allo Star Labs ed il Fantasma riesce a mettere in trazione l'eroe intrappolandolo dentro un cono laser; sopraggiunge per\u00f2 la vecchia Ombra della Notte, che stordisce un tirapiedi del Fantasma e li obbliga alla fuga. Flash, liberatosi, corre in soccorso dell'anziano collega e scopre che si tratta del dottor Desmond Powell, amico di vecchia data del tenente Garfield. I due decidono di unire le forze, anche perch\u00e9 il Fantasma realizza presto il suo ambizioso progetto criminoso: \u201cfondersi\u201d con il computer centrale della citt\u00e0 e controllare ogni cosa, dai semafori ai conti in banca. Per fermare il blackout generale chiede un miliardo. Ma l'Ombra e Flash localizzano il suo covo e grazie ad un marchingegno elaborato dal primo (prontamente aggiornato alla tecnologia corrente da Tina) riescono a disconnetterlo ed a sconfiggerlo. Alla fine, Barry vorrebbe rivelare la propria identit\u00e0 al dottor Powell, ma questi rifiuta porgendogli altres\u00ec la propria maschera di Ombra della Notte, invitandolo a farne il primo pezzo di una sua personale collezione.\nL'uomo invisibile.\nTrama.\nMentre Tina ed il suo direttore amministrativo Ruth stanno svolgendo una serie di esperimenti allo Star Labs, una guardia rimane misteriosamente uccisa da una siringa che sembra essersi animata da s\u00e9. Ma una voce, proveniente dal nulla e che cita un verso dell'Apocalisse, suggerisce l'incredibile: un uomo invisibile. Le due donne rimangono chiuse all'interno dello Star Labs, nel quale \u00e8 stato diffuso (dallo stesso misterioso uomo) un virus letale che sta contaminando il condotto di aerazione e lascia loro circa quattro ore di vita. Barry cerca di aiutarle localizzando i responsabili del progetto scientifico in grado di elaborare un antidoto al virus, ma uno ad uno cadono vittime del misterioso uomo invisibile. Inoltre, con l'arrivo del bieco agente federale Quinn, Barry ed il dipartimento vengono brutalmente isolati dall'indagine. Ci\u00f2 nondimeno, grazie a Julio, Barry scopre che uno scienziato di nome Gideon aveva collaborato al progetto ed era stato testimone di un disastro avvenuto alcuni anni prima, nel quale era coinvolto proprio l'agente Quinn. Recatosi al domicilio di Gideon, scopre che proprio lui \u00e8 il misterioso uomo in grado di diventare invisibile grazie ad un deviatore fotonico indossabile come una cintura, e che intende vendicarsi dello Star Labs reo di aver creato sottobanco una micidiale tossina su contratto militare del governo; riesce quasi a convincerlo a costituirsi, quando l'improvviso arrivo dei federali obbliga lo scienziato alla fuga. Scoperto che sta per immettere il virus nell'acquedotto, Flash cerca di fermarlo (indossando per l'occasione lenti a infrarossi), ma Gideon gli inietta a tradimento la tossina; tuttavia il metabolismo iper-veloce dell'eroe la espelle sviluppando i necessari anticorpi, sicch\u00e9 dopo aver fermato lo scienziato Flash suggerisce a Tina e Ruth (i federali avevano fatto saltare le porte dello Star Labs) di usare il suo sangue come antidoto.\nUn innocente in pericolo.\nTrama.\nNel braccio della morte del penitenziario di Central City, un uomo sta suonando disperatamente un sax per l'ultima volta. \u00c8 il musicista jazz Wayne Kempfer, condannato per l'omicidio della moglie, la celebre cantante jazz Linda Lee. Wayne si \u00e8 sempre proclamato innocente, ma la grazia non \u00e8 stata concessa e manca un'ora all'esecuzione. Wayne era amico d'infanzia di Julio, difatti giunge alla Scientifica una misteriosa telefonata da parte del musicista Dave Bew: dice di essere in possesso di un nastro che proverebbe l'innocenza di Wayne, ma prima che Flash (Barry aveva preso la telefonata) possa sopraggiungere, il musicista viene strangolato ed il nastro finisce malamente sotto un camion. Barry cerca di farlo riparare a Tina, mentre inizia a delinearsi un quadro terribile: Linda \u00e8 in realt\u00e0 ancora viva, la donna morta era una fan di Wayne e l'intero complotto \u00e8 stato ordito dal bieco fratello di lui, Elliot, e dal suo braccio destro Sussurro. Quest'ultimo si introduce nello Star Labs ed aggredisce Tina portandole via il nastro. Ma Flash ha gi\u00e0 localizzato Linda in casa di Elliot: lui le ha provocato una amnesia e la tiene segregata per farle registrare canzoni e lucrare sulle pubblicazioni post-mortem. Mancano ormai pochi minuti all'esecuzione, Julio cerca di portare via Linda ma Sussurro lo aggredisce brutalmente. Flash riesce a salvarlo in due riprese ed a portare con s\u00e9 Linda alla camera dell'esecuzione, dove Wayne viene salvato all'ultimo secondo ed il complotto di Elliot pubblicamente smascherato. Wayne e Linda potranno tornare ad esibirsi al loro locale, a patto per\u00f2 che scompaiano tutti gli orologi dopo quella terribile notte.\nIl trasformista.\nTrama.\nL'investigatrice privata Megan Lockhart \u00e8 sulle tracce del bizzarro James Jesse, un truffatore provetto e trasformista che per\u00f2 la prende in contropiede e la intrappola in un gioco di prestigio dove si ripromette di segarla in due come un prestigiatore di professione. La donna aveva per\u00f2 chiesto prontamente aiuto per telefono a Barry (del quale aveva scoperto l'identit\u00e0 segreta l'anno precedente indagando per conto del corrotto procuratore Castillo); sicch\u00e9 Flash fa irruzione e la salva facendo arrestare altres\u00ec il bizzarro Jesse. Questi per\u00f2, deciso a vendicarsi di Flash ed a riconquistare Megan (nella quale ha riconosciuto i tratti dell'idealizzata partner Prank), uccide gli agenti di custodia e si reca a Central City e,dopo essersi autonominato Trickster, mette a ferro e fuoco la citt\u00e0. Travestendosi da agente dell'FBI, riesce ad avvicinare Barry e quando scopre che fra lui e Megan c'\u00e8 del tenero lo rapisce e cerca di ucciderlo incatenandolo a testa in gi\u00f9 dentro una vasca come nel mitico numero di Houdini. Poi si reca al ballo mascherato della polizia, dove spera di eliminare anche Flash, trascinando con s\u00e9 Megan. Barry, liberatosi in tempo dalla trappola, raggiunge Trickster e lo sconfigge dopo un duello a base di colpi di scena circensi, fra torte esplosive e birilli da giocoliere. Malgrado lo scampato pericolo, Megan sceglie per\u00f2 di andarsene da Central City, ripromettendosi di tornare nel caso Trickster venga processato, come in effetti accadr\u00e0.\nChe cosa \u00e8 successo a Tina?\nTrama.\nDa molto tempo Barry soffre di incubi nei quali si mescolano differenti aspetti del suo rapporto con Tina: il profondo affetto per un'amica ed alleata (che potrebbe sfociare in amore), ma anche il timore per una persona che possiede la chiave di tutti i suoi segreti. Tina decide di testare a questo proposito una nuova macchina in grado di agire direttamente sulle onde cerebrali, ma qualcosa va storto e le paure di Barry si insediano nel subconscio di Tina.\nNello stesso periodo, una gang tutta al femminile chiamata Banda della Rosa Nera terrorizza Central City. Flash le affronta, ma nello scontro il capobanda Harley perde la vita. Appresa la notizia, Tina si convince di poter essere lei il nuovo leader: si presenta alle due superstiti e riesce a convincerle parlando della sua potentissima influenza su Flash. Difatti ad una successiva rapina in banca, stordisce Flash con un dardo avvelenato che gli toglie momentaneamente la super-velocit\u00e0. Rapisce anche Lisa, una ragazza presentata a Barry da Julio. Barry, che non aveva riconosciuto Tina durante l'azione, rimane sconvolto quando ne scopre l'identit\u00e0 dalle impronte digitali lasciate sul luogo. \nTina gli d\u00e0 appuntamento in un magazzino abbandonato: qui si finge rinsavita, ma chiude invece Flash e Lisa in una stanza ermeticamente sigillata dove inserisce poi del veleno tramite il condotto dell'aria. Flash riesce a ripristinare il telefono per chiamare i soccorsi e a svitare l'elica del condotto per bloccare il flusso venefico. Utilizza poi la medesima elica, collegata ad un'asticella, a mo' di sega per aprire la porta blindata. Appena fuori, nota la scritta \"non letale\" sulle pasticche sciolte da Tina nell'aria.\nRaggiunto il covo della Banda, rapisce Tina (mentre le altre due ragazze sono arrestate dalla polizia) e la porta con s\u00e9 allo Star Labs. Qui, ora che la macchina delle onde cerebrali \u00e8 stata riparata, riesce a far tornare l'amica normale.\nBarry babysitter.\nTrama.\nUna sera come tante altre, Barry incontra una donna in evidente stato di ansia, con un pesante fagotto sulle spalle. Pochi istanti dopo, la salva da un'aggressione. Sorpreso, scopre che il fagotto che Stacy (cos\u00ec si chiama) porta sulle spalle contiene un bambino: la figlia Lily.\nAffidata la bambina alle cure della madre Nora, Barry si concentra su Stacy che non tarda a rivelare i propri timori. Suo marito si chiama Philip Moses, \u00e8 un pericolosissimo gangster ipocondriaco e psicopatico nonostante le apparenze signorili, ossessionato dall'idea di creare un figlio perfetto (ha scelto Stacy perch\u00e9 la sua famiglia aveva i geni adatti). I due che l'hanno aggredita sono i suoi scagnozzi. Uno dei quali arriva a travestirsi da uomo del gas per catturare la piccola nella casa d'infanzia di Nora Allen: si tratta di una trappola, al posto di Lily c'\u00e8 un bambolotto. Ma anche Moses ha giocato d'astuzia: tramite una talpa nella polizia, ha gi\u00e0 scoperto che la figlia sta al dipartimento di polizia e la rapisce.\nLa porta con s\u00e9 in un vecchio aeroporto dove ha gi\u00e0 piazzato un suo aereo privato. Ha anche convertito in obbligazioni nominali cartacee tutti i suoi beni materiali, chiusi appositamente in una valigetta. All'aeroporto \u00e8 raggiunto da Flash (Barry aveva nel frattempo localizzato la talpa grazie a Garfield), che si sbarazza dello scagnozzo e ancora poi l'aereo all'hangar con una catena. Sceso con Lily in braccio, Moses lancia la sua valigia addosso a Flash, ma questi si scansa e le obbligazioni del gangster volano sparse qua e l\u00e0 per l'hangar dalle eliche dell'aereo in funzione, per la disperazione del proprietario. Che sar\u00e0 ritrovato subito dopo insieme al suo scagnozzo, con un pannolino ficcato in bocca a mo' di bavaglio. Ora Stacy pu\u00f2 riabbracciare la sua bimba, che lasciando la casa d'infanzia di Nora Allen saluter\u00e0 Barry pronunciando una delle sue prime parole: Flash.\nViaggio nel futuro.\nTrama.\nNicholas Pike \u00e8 stato rilasciato dal tribunale che lo giudicava per l'omicidio di Jay Allen. Il suo avvocato ed il giornalista Joe Kline ipotizzano che ad uccidere Jay sia stato nientemeno che Flash. Sconvolto da questa indiscrezione gettata in pasto all'opinione pubblica e sospeso dal servizio dopo aver picchiato in pubblico Pike (che l'aveva pesantemente provocato), Barry sta per lasciare Central City quando si diffonde la notizia che \u00e8 stata piazzata una bomba alla diga. Si tratta in realt\u00e0 di una trappola di Pike per Flash: difatti, quando questi si precipita, trova ad attenderlo un missile con ricerca dell'obiettivo teleguidato dal criminale. Flash cerca di fuggire, ma il missile viene fatto esplodere e l'eroe si trova catapultato oltre la barriera spazio-temporale nella Central City del 2001. Qui scopre che Nicholas Pike \u00e8 il nuovo sindaco e che la sua polizia somiglia piuttosto ad una gang in divisa. Inoltre la memoria di Flash \u00e8 stata bandita, difatti quando un ufficiale lo sorprende in costume lo arresta, ma riesce ugualmente a scappare grazie a Julio, che ora fa l'operatore ecologico ed ha sposato Sabrina. Barry (che nell'attraversare lo spazio-tempo ha perduto i poteri di Flash) si reca da Tina, ma questa \u2013 ignara della verit\u00e0 \u2013 lo caccia in malo modo accusandolo di aver abbandonato Central City alla follia di Pike. Barry e Julio vengono poi arrestati e condotti da Pike, che scoperta l'identit\u00e0 segreta dell'eroe cerca di fargli il lavaggio del cervello. Paradossalmente, gli restituir\u00e0 (pur momentaneamente) i poteri, permettendogli cos\u00ec di scappare insieme a Julio. Raggiunta una sede sotterranea della Resistenza, Barry vi ritrova gli amici di un tempo, il tenente Garfield, il nipote Shawn, ed anche Tina; la quale, appresa la verit\u00e0, si offre di aiutare Barry a tornare indietro nel tempo: penetrando nel vecchio Star Labs e provocando un'analoga esplosione che, combinata con la super-velocit\u00e0 di Barry, permetta a questi di tornare nel 1991. Cos\u00ec accade, malgrado l'intervento della polizia di Pike (che uccide Julio), ed una volta tornato al momento del lancio del missile alla diga, Flash riesce a disinnescarlo ed a raggiungere Pike, dal quale ottiene finalmente la confessione dell'omicidio di Jay.\nL'ombra della notte.\nTrama.\nIl rapimento dell'ereditiera Felicia Kane, ordito da un sedicente Esercito di Liberazione Popolare, finisce in un bagno di sangue con l'avvento di un misterioso killer avvolto in un soprabito nero cui fanno da contrasto gli occhiali rossi. La psicologa di Felicia, dott. Rebecca Frost (alle dipendenze del dottor Desmond Powell, alias Ombra della Notte) sospetta di Flash ed alla trasmissione tv di Joe Kline insinua nell'opinione pubblica di Central City la possibilit\u00e0 che Flash abbia perso il suo self-control. Barry, turbato da queste affermazioni, contatta il dottor Powell al quale rivela la sua identit\u00e0.\nNel frattempo il misterioso killer uccide ancora: DoppioStrato Johnny e Cheslie Keet, rispettivamente ex scagnozzo ed ex avvocato del potentissimo gangster Bohaennon (boss malavitoso della Central City anni 50, sconfitto proprio da Powell nei panni dell'Ombra trent'anni prima), inviando al contempo un video di rivendicazione a Joe Kline, che scagiona si Flash ma sconvolge Powell: lo sconosciuto si presenta infatti come nuova Ombra della Notte. \nA questo punto, Kline prende pubblicamente le distanze dal killer, definendolo \"terrorista fascista\". Flash e il dottor Powell (che nel frattempo ha ripreso i panni dell'Ombra), indagando nel sottobosco malavitoso tramite il fido informatore Fosnight, si convincono che il misterioso killer altri non sia che Kurt Bohaennon, il giovane figlio del boss che ha passato la vita a riparare con la filantropia il buon nome di famiglia infangato dall'odiato padre. Mentre perquisiscono la sua dimora, trovano un nastro in cui Kurt inveisce contro Joe Kline e lo minaccia di morte. Difatti, la nuova Ombra si materializza in diretta durante una puntata dello show, alla quale \u00e8 presente anche la dott. Frost: Flash riesce a salvare sia la donna che Kline, ma rimane ferito. \nNel frattempo il tenente Garfield sta conducendo anch'egli una piccola indagine personale: trova un rapporto \"strettamente confidenziale\" del suo predecessore, il capitano Schwartz, il quale aveva scoperto che l'Ombra degli anni 50 altri non era che Desmond Powell. Colpito dalla notizia, Garfield non pu\u00f2 che arrestare il vecchio amico. Ma Bohaennon, che ha riconosciuto in Powell l'amata icona ed ha ideato un exo-scheletro che lo rende pari a Flash in velocit\u00e0, lo libera e lo trascina nel suo rifugio (un garage di periferia). Qui ingaggia uno spietato corpo a corpo con Flash, sino a che non viene narcotizzato da Powell. La falsa Ombra finisce in manette, mentre l'Ombra originale Desmond Powell diventa una notoriet\u00e0.\nIl congelatore atomico.\nTrama.\nQuattro boss di prima grandezza della malavita di Central City vengono trovati assiderati nel loro covo, in un periodo peraltro di clima estremamente torrido. Barry e la scientifica brancolano nel buio, persino Tina non sa suggerire ipotesi realistiche. Nel frattempo, compare al commissariato di polizia una vivace giornalista, Terri Kronenberg. \nSopraggiunge una notizia terribile: un maniaco ha piazzato tre bombe in punti diversi della citt\u00e0. Flash entra in azione per disinnescarle, e si trova davanti un misterioso personaggio in possesso di un'arma congelante, chiamato Capitan Gelo. Questi \u00e8 stato assoldato dal boss Jimmy Swayne per eliminare la \"concorrenza\" malavitosa, ma anche gli esponenti della legge come Flash, il quale esce dallo scontro con un piede congelato.\nSwayne, appresa la notizia che Flash non \u00e8 morto, licenzia Capitan Gelo, ma \u00e8 da questi ibernato con un incredibile stratagemma (un portafortuna innevato che si rivela una bomba). Frattanto, la giornalista Terri si finge ibernata dentro un magazzino per ottenere il suo scopo: un'intervista esclusiva a Flash. Questi, una volta arrivato, viene ammanettato da Terri; sopraggiunge per\u00f2 Capitan Gelo, che stordisce Flash e lo congela completamente. Aggredisce poi Terri, che per\u00f2 riesce a stordirlo con il flash della macchina fotografica e fugge. Frattanto Tina (che aveva inserito una spia delle funzioni vitali nel costume di Flash) raggiunge Barry e lo salva. Questi corre poi a casa di Terri, temendo una vendetta di Capitan Gelo, e arresta il criminale.\nGettato in carcere, Capitan Gelo riesce per\u00f2 ad evadere, congela un autobus pieno di passeggeri e sfida pubblicamente Flash. Questi si presenta, e con un abile stratagemma, deviando con uno specchio il raggio gelato di Capitan Gelo, congela a sua volta il supercriminale. Correndo poi a perdifiato intorno al bus, scongela il mezzo pubblico salvando i propri concittadini.\nIl superuomo.\nTrama.\nUn ricercatore della Intellagen Corporation ha un sogno: creare un supersoldato capace di resistere a qualsiasi ostacolo. Dopo vari insuccessi, ha un'intuizione: prendere un campione del DNA di Flash e usarlo per creare la sua arma.\nIl risultato \u00e8 un uomo uguale a Flash sia come aspetto che come poteri, ma la sua mente \u00e8 come quella di un bambino di pochi anni: curiosa e desiderosa di scoprire il mondo che lo circonda. La creatura viene chiamata Polluce, come uno dei due famosi gemelli della mitologia romana.\nPolluce ha per\u00f2 una particolarit\u00e0: la sua mente apprende cento volte meglio di un normale uomo. Un giorno per\u00f2 il clone, stufo di stare in laboratorio, scappa e vede il mondo che lo circonda: arriva in un parco-giochi, dove con la sua velocit\u00e0 crea una sorta di uragano che Flash placa prontamente. L\u00ec Polluce conosce anche Tina e se ne innamora. Quando Tina decide di presentargli Flash sotto l'identit\u00e0 di Barry Allen, Polluce capisce da chi ha preso e dice di essere lui Barry. Tramortisce il suo \"padre\" e va a casa di Barry, dove scopre tutto sull'uomo il cui DNA \u00e8 servito per farlo nascere.\nRipresosi dalla botta, Barry e Tina si recano a casa di Barry per cercare Polluce, ma del clone nessuna traccia. Tornano alla Intellagen, dove trovano Polluce che ha appena ucciso il ricercatore che lo ha fatto nascere. Flash tenta di convincere Polluce a seguirlo: i poteri di Polluce sono pericolosi e lui non sa come controllarli. Polluce rifiuta: crede che Flash lo voglia eliminare perch\u00e9 lo considera un mostro.\nVedendo che il ricercatore, con le poche forze che gli rimangono, sta per sparare a Flash, Polluce si sacrifica per salvare il \"padre\".\nMoribondo, l'ultimo desiderio di Polluce \u00e8 che Flash gli tolga la maschera.\n\"Volevo vedere me stesso un'ultima volta\" sono le sue ultime parole prima di morire.\nFlash \u00e8 sbalordito e terrorizzato: ha appena visto morire s\u00e9 stesso.\nImmagini personali.\nTrama.\nUna potentissima batteria \u00e8 stata rubata dallo Star Labs californiano. Ne \u00e8 in possesso Stasia Master, truffatrice provetta che nell'azione ha ingannato il suo stesso partner Sam Scudder (alias Mirror Master). Giunta a Central City in attesa dell'arrivo del compratore Fletcher, pensa bene di \"appoggiarsi\" ad un ex compagno di scuola: Barry Allen.\nNel frattempo, Sam ha inviato un suo scagnozzo sulle tracce di Stasia, e si presenta egli stesso in citt\u00e0: rubando un preziosissimo cristallo dallo Star Labs. Tina, gi\u00e0 provata dalla presenza della madre (con cui ha sempre avuto un rapporto conflittuale), \u00e8 sconvolta. A maggior ragione perch\u00e9 da un po' di tempo lei e Barry sembrano soffrire di allucinazioni: compaiono davanti a loro mimi, cow-boys, pompieri e perfino fiamme... Si tratta di un trucco di Sam, uscato per mascherare le sue malefatte e sfuggire a Flash in un paio d'occasioni.\nBarry intanto comincia a sentire puzza di bruciato intorno a Stasia e si insospettisce: ancor pi\u00f9 quando la ragazza lo traveste da \"dr. Zoom\" e gli chiede di fingere di essere il creatore di Flash davanti a Sam. In realt\u00e0, Stasia vuol mettere le mani sul prezioso cristallo dello Star Labs, ma Sam fiuta la trappola. Prima di fuggire, trova un volantino della Galleria d'Arte Contemporanea organizzata dalla madre di Tina, e si convince che sia la copertura di Stasia. Intrappola cos\u00ec la donna insieme a Barry e si reca alla Stazione Centrale, dove sapeva di trovare Stasia col suo compratore (trova anche Tina, che preoccupata per la madre aveva aggredito Stasia e le aveva sottratto la pistola). L'arrivo di Flash (Barry si era prontamente liberato) sconvolge i piani di tutti: Sam viene abbattuto dopo un ennesimo gioco di specchi e il cristallo subito restituito a Tina, mentre Stasia e Fletcher vengono arrestati su un taxi di fronte alla Stazione. L'esperienza, se non altro, \u00e8 servita a riavvicinare Tina e la madre.\nBuona notte, Central City.\nTrama.\nUn ladruncolo da strapazzo, Harry Milgrim, celebre per farsi sempre catturare dalla polizia, muore improvvisamente al momento dell'arresto. Ma il giorno dopo il suo cadavere \u00e8 scomparso dall'obitorio. Siccome Barry era stato l'ultimo a visionarlo, viene messo sotto indagine dall'agente Farrell. In realt\u00e0, Harry \u00e8 vivo e vegeto, ed ha architettato un diabolico piano con l'aiuto del cugino scienziato Roger: quest'ultimo ha scoperto una frequenza di onde audio capace di addormentare gli esseri viventi; sistema ideale per chiunque voglia compiere rapine e furti in perfetta tranquillit\u00e0. Barry, che era stato compagno di Roger al liceo, li localizza e cerca di fermarli; ma Harry (che nel frattempo ha chiesto ad alcuni pezzi grossi del racket di unirsi a lui) spara a Roger e tramortisce Barry mettendogli in mano la sua pistola; sicch\u00e9 Farrell ha buon gioco nell'accusare Barry di complicit\u00e0 e omicidio. Mentre Harry e la sua banda progettano di addormentare l'intera citt\u00e0 usando una centrale civile per diffondere le onde audio e darsi ad un folle saccheggio totale, Tina riesce ad elaborare un dispositivo auricolare in grado di impedire alle onde di penetrare l'organismo. Barry, prontamente evaso dal carcere dove era stato rinchiuso, interviene e sgomina l'intera banda; nel riportare il redivivo Harry al dipartimento, dimostra infine la propria innocenza a Farrell.\nAlfa.\nTrama.\nUna frangia del Pentagono, l'NSIA, sta lavorando ad un particolare prototipo di androide-guerriero dalle sembianze umane. Il primo modello, chiamato non a caso Alfa e dalle sembianze femminili, si rivela per\u00f2 inadatto: la sua capacit\u00e0 di decisione prende sempre il sopravvento nei momenti critici, e rifiuta di uccidere. Arriva perfino a scappare, e a presentarsi alla dott. Tina McGee (che indirettamente e senza saperlo aveva dato un piccolo contributo alla sua creazione). Cos\u00ec conosce anche Barry.\nNel frattempo gli uomini dell'NSIA le danno la caccia: la rintracciano nei pressi di un locale pubblico e la feriscono. Di fronte al liquido blu che cola dalla ferita, non pu\u00f2 negare agli stupefatti Barry e Tina la sua identit\u00e0 di umanoide. Barry decide di affidarla a Fosnight, l'anziano borseggiatore da tempo suo confidente, il quale per\u00f2 ha l'imprudente idea di sfruttare le capacit\u00e0 sensorie di Alfa (la vista a raggi x in particolare) nelle partite a poker di alcuni amici \"altolocati\". All'Hotel Infantino vengono per\u00f2 sorpresi da un bruto: Omega, un nuovo prototipo pi\u00f9 ubbidiente ed incaricato di riportare Alfa in laboratorio. Solo con l'aiuto di Flash la donna (perch\u00e9 cos\u00ec si ritiene Alfa, ormai) riesce a salvarsi. Tina scopre per\u00f2 che all'interno dell'organismo di Alfa c'\u00e8 una \"polizza assicurativa\" del Pentagono: una bomba collocata nel suo cervello, azionabile tramite radiocomando.\nBarry porta la donna con s\u00e9 al commissariato, ma qui piombano gli agenti dell'NSIA che rivendicano legalmente la propriet\u00e0 di Alfa senza che Barry e Garfield possano fare alcunch\u00e9. Riportata al Quartier Generale, Alfa sta per essere trasformata in un nuovo Omega. Ma Barry e Tina decidono di aiutarla, riescono a penetrare il sorvegliatissimo recinto e a sottrarre Alfa ai suoi operatori. Inoltre Tina si infiltra nella banca-dati centrale e cancella tutti i file relativi al progetto degli umanoidi. A questo punto viene azionata la bomba di Alfa: Barry riesce per\u00f2, con una corsa spettacolare, a portare Alfa talmente lontano da rendere nulla l'influenza del radiocomando. Alfa \u00e8 cos\u00ec salva e pu\u00f2 realizzare il suo sogno di una vita reale.\nLavaggio di cervello.\nTrama.\nTrickster sta per essere processato a Central City. Nella prima fase dell'udienza, si trova a provocare Megan Lockhart e viene arrestato. In cella riceve una lettera da una certa Prank, che promette di farlo uscire di prigione. Durante il secondo processo, James Jesse, l'alter ego di Trickster, dice di essere \"posseduto dai demoni\" e cerca di farsi consolare, nonostante i sospetti di Barry Allen; proprio in quel momento una finta stenografa fa uscire da sotto la sua scrivania un peluche pieno di gas esilarante, che manda in tilt il tribunale. La ragazza ne approfitta per aiutare Jesse a fuggire, e poi lo accompagna al negozio di giocattoli \"Clarx Toys\". La ragazza rivela a Jesse/Trickster di essere Zoey Clark, proprietaria del negozio, e poi si leva di dosso il tailleur rimanendo con il costume di Prank; sotto quest'ultima identit\u00e0, si autoproclama complice di Trickster, che cos\u00ec porta avanti i suoi piani. Dopo aver sabotato una stazione televisiva, i due rapiscono Flash e gli lavano il cervello, facendolo passare dalla loro parte. Prank viene esclusa dai \"giochi\" di Flash e Trickster, che danneggiano la citt\u00e0 con scherzi diabolici. Tina McGee e Megan Lockhart vanno alla ricerca di Flash, e provano inizialmente ad indagare nel negozio di Zoey/Prank; nonostante quest'ultima fugga prima di loro, le due riescono comunque a salvare Flash e a riportarlo alla normalit\u00e0, proprio mentre \u00e8 in procinto di uccidere i giudici di Central City. Trickster fugge con un camion rubato da Prank e poi la spinge fuori, facendola involontariamente arrestare. Durante la fuga viene intercettato da Flash, che fa esplodere il camion e riesce a catturare Trickster, che cos\u00ec viene chiuso nel manicomio di Central City. L'episodio si conclude con la riconciliazione di Barry con Megan e Tina. Ormai, Flash non \u00e8 pi\u00f9 una leggenda metropolitana."}
{"id": "1269756", "revid": "1632387", "url": "https://it.wikipedia.org/wiki?curid=1269756", "title": "SSD (gruppo musicale)", "text": "I SSD (Society System Decontrol) sono un gruppo straight edge-hardcore punk formatosi nel 1981 a Boston, USA.\nStoria degli SSD.\nHanno pubblicato due dei loro lavori con il nome per esteso e successivamente altri due (in cui sono presenti evidenti influenze heavy metal) utilizzando invece la sigla.\nInizialmente la band era formata da quattro membri: Al Barile, Springa, Jaime Sciarappa e Chris Foley e con questa formazione pubblic\u00f2 il suo primo album \"The Kids Will Have Their Say\" con l'etichetta X-Claim grazie anche al supporto di Ian MacKaye dei Minor Threat e della sua casa discografica Dischord Records. A questo segu\u00ec l'EP \"Get It Away\" che \u00e8 considerato il loro lavoro pi\u00f9 noto.\nIn seguito, con l'aggiunta del secondo chitarrista Francois Levesque pubblic\u00f2 altri album (come l'EP \"How We Rock\") che, come stava accadendo ad altre band dell'area di Boston, present\u00f2 evidenti segni di influenze metal fino all'ultimo lavoro del 1985 \"Break It Up\" con l'etichetta Homestead in cui il gruppo abbandon\u00f2 definitivamente il punk per dedicarsi al metal.\nLa svolta ebbe per\u00f2 breve durata perch\u00e9 proprio nello stesso anno la band si sciolse."}
{"id": "1269759", "revid": "110997846", "url": "https://it.wikipedia.org/wiki?curid=1269759", "title": "Assist", "text": ""}
{"id": "1269769", "revid": "12290", "url": "https://it.wikipedia.org/wiki?curid=1269769", "title": "Giant-Man", "text": ""}
{"id": "1269771", "revid": "767487", "url": "https://it.wikipedia.org/wiki?curid=1269771", "title": "As Friends Rust", "text": "Gli As Friends Rust sono un gruppo musicale emocore proveniente da Gainesville, nella Contea di Alachua, USA. Sebbene abbiano pubblicato non moltissimi lavori, la band ha sempre goduto di una discreta popolarit\u00e0 tanto da aver fatto diversi tour in tutto il mondo.\nLa band ha avuto due diverse formazione. La prima ebbe scarso successo tanto che il gruppo venne ufficialmente sciolto nel 1998. A quel punto il cantante Damien Moyal reclut\u00f2 altri musicisti e diede vita alla seconda effettiva stagione musicale della band, che fu decisamente pi\u00f9 prolifica della precedente."}
{"id": "1269774", "revid": "110157", "url": "https://it.wikipedia.org/wiki?curid=1269774", "title": "Et\u00e0 della pietra nordica", "text": "L'et\u00e0 della pietra nordica \u00e8 l'espressione con cui si indica l'et\u00e0 della Pietra della Scandinavia.\nTardo Paleolitico superiore.\nMentre il ghiaccio retrocedeva le renne pascolavano sulle pianure della Danimarca e della Svezia meridionale, mentre lungo il litorale della Svezia occidentale venivano sfruttate le risorse marine. Era la terra della cultura di Ahrensburg e della precedente cultura di Amburgo, composte da trib\u00f9 che cacciavano in un territorio di 100\u00a0000\u00a0km\u00b2 e vivevano in teepee nella tundra. Su questa terra c'era poca foresta (betulla bianca artica e sorbo), mentre faceva la sua lenta comparsa la taiga.\nMesolitico.\nNel VII millennio a.C., quando le renne e i loro cacciatori si erano mossi verso la Scandinavia del nord, le foreste si erano stabilite nel territorio. La cultura Maglemosiana viveva in Danimarca e nella Svezia del sud. A nord di queste, in Norvegia e lungo il litorale della Svezia occidentale si diffuse anche la cultura di Fosna-Hensbacka che si svilupp\u00f2 principalmente lungo le coste e i bordi delle floride foreste. L'uso del fuoco, delle barche e degli attrezzi di pietra permise a questi abitanti dell'et\u00e0 della Pietra di sopravvivere nell'Europa del nord.\nI cacciatori-raccoglitori nordici seguirono le greggi e le migrazioni dei salmoni, muovendo a sud in inverno e a nord in estate. Questi primi popoli avevano tradizioni culturali simili a quelle praticate nelle altre regioni nel lontano nord, zone che comprendevano le odierne Finlandia, Russia e, attraverso lo stretto di Bering, nella striscia pi\u00f9 settentrionale del Nord America (Alaska e Canada).\nDurante il VI millennio a.C., il clima della Scandinavia era generalmente pi\u00f9 caldo e pi\u00f9 umido rispetto ad oggi e la parte meridionale era rivestita da lussureggianti foreste temperate, in cui vivevano animali come buoi, bisonti, alci e cervi rossi. In questa fase le trib\u00f9 denominate cultura di Kongemose vivevano della caccia questi animali. Come i loro predecessori, inoltre, cacciavano foche e pescavano nelle ricche acque. A nord delle genti di Kongemose, nella parte pi\u00f9 meridionale della Norvegia e in Svezia, vivevano altri cacciatori-raccoglitori, denominati culture di N\u00f8stvet e Lihult, che discendevano dalle culture di Hensbacka e di Fosna. Queste culture ancora cacciavano, alla fine del VI millennio a.C., quando la cultura di Kongemose fu sostituita da quella di Erteb\u00f8lle nel sud.\nNeolitico.\nDurante il V millennio a.C., le genti di Erteb\u00f8lle appreseso l'uso della terracotta dai vicini popoli del sud che avevano iniziato a coltivare la terra e ad allevare animali. Ben presto anche loro iniziarono a coltivare la terra e, attorno al 4000 a.C., entrarono a far parte della cultura megalitica del bicchiere imbutiforme. Durante il IV millennio a.C., le trib\u00f9 del bicchiere imbutiforme si espansero in Svezia fino a Uppland. Le trib\u00f9 di N\u00f8stvet e Lihult evolsero nella cultura del vasellame bucherellato, verso la fine del IV millennio che fermarono l'avanzata dei contadini che praticavano tecniche avanzate, spingendoli verso il sud-ovest della Svezia, anche se molti di questi si unirono alla cultura della ceramica bucherellata: almeno un insediamento sembra testimoniare questa cultura mista, quello palafitticolo di Alvastra.\nNon si sa quale lingua fosse parlata dai primi scandinavi, ma sul finire del III millennio a.C. furono \"invasi\" da nuove trib\u00f9 che, secondo diversi studiosi, parlavano una lingua proto-indoeuropea: la cultura della ceramica cordata. Questa nuova popolazione avanz\u00f2 fino all'Uppland e a Oslofjord, portando probabilmente la lingua antenata delle odierne lingue scandinave. Si trattava di trib\u00f9 individualiste e patriarcali con l'ascia da battaglia come status symbol. Con loro la maggior parte della Scandinavia entr\u00f2 nel Neolitico. Ben presto, per\u00f2, sarebbe giunta l'et\u00e0 del Bronzo."}
{"id": "1269775", "revid": "6923", "url": "https://it.wikipedia.org/wiki?curid=1269775", "title": "Assist (calcio)", "text": "L'assist \u00e8, nel calcio, il passaggio decisivo per la realizzazione di un gol.\nDefinizione.\nUn assist consiste nel passaggio volontario di un calciatore \u2014 anche da situazioni di palla inattiva \u2014 che consente al compagno di squadra la marcatura. L'azione che conduce alla rete non implica necessariamente un assist dacch\u00e9 l'autore potrebbe, per esempio, ricevere palla da un avversario oppure effettuare dribbling o un'azione personale: talvolta viene comunque considerato tale un passaggio utile a finalizzare la manovra offensiva, indipendentemente dal fatto che il destinatario debba superare eventuali avversari. Un calciatore abile nel servire assist ai compagni \u00e8 definito \u00abassist-man\u00bb, espressione italianizzata in \"uomo-assist\".\nIl criterio \u00e8 inoltre utilizzato come discriminante per le situazioni di parit\u00e0 nella classifica dei marcatori. Viene infine riconosciuto nel fantacalcio costituendo, al pari del gol, un valore aggiuntivo (bonus)."}
{"id": "1269778", "revid": "38120", "url": "https://it.wikipedia.org/wiki?curid=1269778", "title": "Benji Price", "text": ""}
{"id": "1269788", "revid": "767487", "url": "https://it.wikipedia.org/wiki?curid=1269788", "title": "Alle soglie della vita", "text": "Alle soglie della vita (\"N\u00e4ra livet\") \u00e8 un film del 1958 diretto da Ingmar Bergman.\nVista a distanza nel tempo l'opera \u00e8 da considerarsi importante anche se all'epoca fu accolta tiepidamente dalla critica che la releg\u00f2 tra le opere minori.\nPresentato in concorso all'11\u00ba Festival di Cannes, vinse il premio per la miglior regia e un premio collettivo per l'interpretazione femminile (Bibi Andersson, Eva Dahlbeck, Barbro Hiort af Orn\u00e4s e Ingrid Thulin).\nTrama.\nCecilia \u00e8 in procinto di partorire e viene portata in ospedale. Accanto a lei c'\u00e8 il marito Anders, al quale Cecilia chiede se desiderava veramente il figlio che sarebbe dovuto nascere. Ma subito Cecilia viene portata in sala parto, dove abortisce spontaneamente. Ai medici che la rincuorano, Cecilia risponde che non ci sar\u00e0 una prossima volta. Poi viene portata in una stanza dove ci sono altre due donne: la prima, prossima a partorire, \u00e8 Stina Andersson che attende con gioia la nascita del primogenito; la seconda \u00e8 Hj\u00f6rdis, una giovane non sposata che invece non vuole il bambino che dovr\u00e0 nascere tra qualche mese.\nIl marito di Cecilia le porta un mazzo di fiori ma nasce una discussione e lei lo manda via. Le due donne accanto a lei cercano di consolarla. Hj\u00f6rdis intanto guarda con rabbia la stanza dove ci sono i neonati e poi va al telefono e chiama il ragazzo che l'ha messa incinta chiedendogli di andarla a trovare, ma il ragazzo si rifiuta. L'assistente sociale invita la ragazza nel suo studio per un colloquio durante il quale le illustra i numerosi vantaggi previsti dell'assistenza alle ragazze madri e la invita a rivolgersi ai propri genitori, ma Hj\u00f6rdis risponde che non pu\u00f2 farlo perch\u00e9 non ha detto loro nulla. Finito il colloquio, la ragazza riesce a trovare conforto nella comprensione dell'infermiera Brita.\nStina intanto balla dalla felicit\u00e0 e non vede l'ora che nasca il bambino. Arriva intanto il marito con i fiori e i due si baciano. A trovare Hj\u00f6rdis viene una collega d'ufficio che le suggerisce di abortire, ma la ragazza rifiuta. L'orario delle visite \u00e8 terminato e le tre donne rimangono sole, finch\u00e9 Stina inizia ad avere le contrazioni e viene portata in sala parto. Le due donne rimaste parlano tra di loro e anche Cecilia consiglia a Hj\u00f6rdis di confidarsi con sua madre.\nIl parto per Stina si presenta molto difficile e le infermiere chiamano il dottore. Si vedono intanto le puerpere con i loro bambini e subito dopo Stina che viene riportata nella stanza. Il bambino non \u00e8 riuscito a superare l'ultima fase del travaglio ed \u00e8 morto.\nHj\u00f6rdis intanto, accompagnata da Brita, va a telefonare alla madre e le racconta che aspetta un bambino e che voleva abortire, ma che ora ha deciso di volerlo anche se dovr\u00e0 allevarlo da sola. La madre le dice di tornare a casa al pi\u00f9 presto possibile. Prima di uscire dall'ospedale, Hj\u00f6rdis ascolta Cecilia che le dice di volersi riconciliare con il marito perch\u00e9 \u00abla vera solitudine \u00e8 un'acrobazia continua: la paura \u00e8 sempre in agguato dentro di te\u00bb.\nAnalisi critica del film.\nBergman gir\u00f2 il film interamente all'interno di un'autentica clinica - la Karolinska di Stoccolma - impiegando 28 giorni per le riprese, giusto in tempo per effettuare il montaggio e inviare il film al Festival di Cannes in concorso per la Svezia insieme a \"L'arco e il flauto\" di Arne Sucksdorff.\nSecondo \u00c9ric Rohmer, quest'opera di Bergman non va considerata \u00absotto l'ottica del naturalismo e nemmeno dell'obiettivit\u00e0\u00bb. In essa, infatti, viene privilegiato il punto di vista del personaggio interpretato da Bibi Andersson e, in generale, come in \"Sogni di donna\", vi \u00e8 \u00abun transfert incessante di pensieri dall'una all'altra delle protagoniste per finire in quella che, inizialmente, sollecitava meno i nostri interessi\u00bb. Questo film di Bergman, autore che meno di ogni altro teme \u00able immagini crude\u00bb, ha \u00abuna franchezza serena, esente da ogni intento di provocazione\u00bb. Bergman \u00e8 pi\u00f9 che \u00abun incomparabile pittore della donna: egli abbatte il muro di separazione dei sessi\u00bb e l'identificazione dello spettatore con il personaggio non viene costruito sulla complicit\u00e0, ma sul rispetto\u00bb.\nMolto critico, invece, l'italiano Gian Luigi Rondi, secondo il quale \"Alle soglie della vita\" \u00e8 una \u00abdisamina verista di alcuni casi di partorienti\u00bb nella quale Bergman ha trascurato colpevolmente \u00abqualsiasi vero approfondimento psicologico, non ha minimamente ricercato conclusioni di alto significato\u00bb, limitandosi all'\u00abesercitazione realista, pago di farci ammirare la sua bravura\u00bb solo tecnica. Un \u00abalto significato\u00bb del film trova invece Antonio Napolitano, secondo il quale \u00abin \"Alle soglie della vita\" viene chiaramente dimostrato come attraverso la maternit\u00e0 si riesca a vincere la morte, con questa possibilit\u00e0 di raddoppiare la presenza umana, di moltiplicarla, di mettere cio\u00e8 in dubbio almeno la \"corsa alla morte\" della specie\u00bb.\nAdo Kyrou vede nel film \u00abun racconto altamente, puramente, cinematograficamente pieno di dolore, d'angoscia e di vita\u00bb, il cui tema \u00e8 \u00abla paura della morte, del niente che genera la volont\u00e0 di vivere. Questo pessimismo dialettico, quest'ottimismo cosciente, trovano qui sottilissimi arabeschi\u00bb. L'estrema efficacia della macchina da presa che si muove nella freddezza di \u00abporte chiuse, muri bianchi, pareti di vetro\u00bb aderendo agli sguardi e cogliendo i dettagli pi\u00f9 segreti, garantisce l'unit\u00e0 della narrazione, in cui la verit\u00e0 degli effetti sonori e l'autenticit\u00e0 delle grida, delle conversazioni, delle parole banali, contribuiscono alla costruzione dell'immagine\u00bb.\nMarcel Martin, reso omaggio alla bravura delle tre attrici protagoniste, \u00abfavorite dalla loro esperienza teatrale\u00bb, nota come in questo film gli uomini appaiano solo episodicamente, mostrandosi \u00abridicoli od odiosi\u00bb, mentre la donna vi \u00e8 \u00abmagnificata\u00bb. In quanto figlio di un pastore, Bergman ricevette un'educazione religiosa nella quale \u00e8 presente l'idea che \u00abda Eva, la donna \u00e8 l'origine o almeno il veicolo del Male\u00bb. Rifiutata tale idea, egli \u00e8 stato condotto \u00aba esaltare, a deificare\u00bb le donne, rappresentate \u00abmeravigliosamente avide di felicit\u00e0 senza mai alcuna bassezza o abiezione\u00bb. Senza essere un autore rivoluzionario sul piano della morale sociale, in quella individuale Bergman \u00e8 \u00abuno stupefacente \"ma\u00eetre \u00e0 penser\"\u00bb.\nCensura.\n\"Alle Soglie della Vita\", che usc\u00ec nei cinema italiani nel 1958, fu classificato dalla Commissione per la Revisione cinematografica del Ministero per i Beni e le Attivit\u00e0 Culturali come vietato ai minori di sedici anni. La Commissione diede parere favorevole alla programmazione in pubblico a condizione che la scena in cui Stina (Eva Dahlbeck) appare in preda alle doglie del parto fosse eliminata. Il taglio fu motivato dal carattere impressionante della scena (art.3 del Reg. ammesso al decreto 23/9/1923 n.3287) e il divieto fu giustificato dalla scabrosit\u00e0 della materia controindicata alla particolare sensibilit\u00e0 dei minori. L'autorizzazione alla censura (documento n. 31260) fu controfirmata dal Ministro Domenico Magr\u00ec.\nDopo svariate richieste di appello da parte della Societ\u00e0 di Distribuzione, il 12 Gennaio 1965, la Prima Sezione della Commissione per la Revisione Cinematografica diede parere favorevole per la proiezione in pubblico senza limitazioni di et\u00e0. Autorizzazione controfirmata dal Ministro Emilio Battista.\nFonti.\n9, ^ Italia Taglia, \"Italia Taglia, Banca dati della revisione cinematografica della Direzione Generale per il Cinema del Ministero per i Beni e le Attivit\u00e0 Culturali\", su \"Italia Taglia\"."}
{"id": "1269790", "revid": "56620", "url": "https://it.wikipedia.org/wiki?curid=1269790", "title": "Incinerazione", "text": ""}
{"id": "1269794", "revid": "339392", "url": "https://it.wikipedia.org/wiki?curid=1269794", "title": "Pinacoteca Capitolina di Roma", "text": ""}
{"id": "1269795", "revid": "339392", "url": "https://it.wikipedia.org/wiki?curid=1269795", "title": "Pinacoteca Capitolina", "text": ""}
{"id": "1269797", "revid": "287204", "url": "https://it.wikipedia.org/wiki?curid=1269797", "title": "David Souter", "text": "La prima parte della vita.\nSouter nacque a Melrose, nel Massachusetts, unico figlio di Joseph Alexander Souter, dirigente di banca, e di Helen Hackett Souter. Suo padre, che era un banchiere, mor\u00ec nel 1976. David trascorse la maggior parte dell'infanzia e dell'adolescenza presso la fattoria della sua famiglia a Weare, nel New Hampshire. Frequent\u00f2 le scuole superiori a Concord, e si iscrisse allo Harvard College (parte dell'omonima universit\u00e0), dove predilesse lo studio della filosofia e scrisse una tesi sul positivismo legale di Oliver Wendell Holmes Jr.. Nel 1961 si laure\u00f2 \"magna cum laude\", ottenne una borsa di studio Rhodes e frequent\u00f2 il Magdalen College all'universit\u00e0 di Oxford, dove ottenne la laurea in giurisprudenza. Studi\u00f2 poi alla Harvard Law School, dove si laure\u00f2 nel 1966.\nConclusi gli studi, Souter lavor\u00f2 presso lo studio legale Orr &amp; Reno a Concord dal 1966 al 1968. In quell'anno accett\u00f2 il posto di procuratore generale aggiunto dello stato del New Hampshire, lavorando nel settore penale come pubblico ministero. Nel 1971 Warren Rudman, divenuto Procuratore Generale dello stato, lo nomin\u00f2 Vice Procuratore Generale. Quando, nel 1976, Rudman si dimise dall'incarico per svolgere la libera professione, Souter gli succedette come Procuratore Generale. Nel 1978 fu nominato Giudice Associato della Corte Superiore del New Hampshire, e nel 1983 Giudice Associato della Corte Suprema del New Hampshire. Questi incarichi gli permisero di accumulare una ampia e varia esperienza legale.\nNegli anni settanta e ottanta fu anche consigliere di amministrazione dell'ospedale di Concord e della New Hampshire Historical Society.\nGiudice alla Corte Suprema.\nIl 24 gennaio 1990 il presidente George Bush nomin\u00f2 Souter giudice presso la Corte d'Appello per il Primo Circuito; dopo la conferma del Senato, Souter entr\u00f2 in carica il 25 maggio.\nDopo il pensionamento di William Brennan, il presidente Bush, il 25 luglio dello stesso anno, scelse Souter a succedergli come giudice associato della Corte Suprema degli Stati Uniti. In questa decisione ebbero un ruolo di grande importanza il suo vecchio amico Warren Rudman (che nel frattempo era stato eletto al Senato) e l'ex governatore del New Hampshire John H. Sununu, che all'epoca era capo di gabinetto di Bush, e che assicur\u00f2 che Souter era un giurista conservatore.\nSouter entr\u00f2 in carica il 9 ottobre 1990, dopo che il Senato approv\u00f2 la nomina con un voto di 90 a 9. La stampa defin\u00ec Souter il \"giudice ombra\", poich\u00e9 il suo operato di giudice non aveva mai suscitato serie controversie e da esso non risultava in modo evidente la sua filosofia giurisprudenziale.\nSouter, insieme al defunto giudice capo William Rehnquist e al giudice Stephen Breyer, \u00e8 considerato un forte difensore dell'integrit\u00e0 istituzionale della Corte. Tradizionalista da questo punto di vista, egli, in risposta alle proposte di effettuare riprese filmate delle sedute della Corte, dichiar\u00f2: \"Il giorno in cui si vedr\u00e0 una telecamera entrare nell'aula della Corte, essa dovr\u00e0 passare sopra il mio cadavere.\nDurante le udienze della commissione giustizia del Senato, che doveva esaminare la sua nomina alla Corte, dichiar\u00f2: \"La prima semplice lezione \u00e8 che in qualunque corte noi siamo, qualunque cosa noi facciamo... il nostro lavoro alla fine avr\u00e0 delle ripercussioni su qualche essere umano. Alcune vite umane saranno cambiate da ci\u00f2 che facciamo... E quindi \u00e8 bene che usiamo ogni capacit\u00e0 delle nostre menti e dei nostri cuori e del nostro essere per giungere a decisioni giuste\".\nGiurisprudenza.\nInizialmente, nel 1990-93, Souter fu un giudice di inclinazione conservatrice, anche se pi\u00f9 simile ad Anthony Kennedy che ai pi\u00f9 estremi Antonin Scalia o William Rehnquist. Nel suo primo anno di attivit\u00e0 Souter e Scalia votarono allo stesso modo nell'85% dei casi; Souter vot\u00f2 come Kennedy e Sandra Day O'Connor (un'altra conservatrice moderata) nel 97% dei casi. Il punto di svolta venne nel 1992, nel caso Planned Parenthood contro Casey, in cui la Corte conferm\u00f2 il principio fondamentale enunciato nel caso Roe contro Wade. Souter e Kennedy erano inclini ad annullare la sentenza Roe e a confermare tutte le restrizioni previste dalla legge della Pennsylvania sotto esame nel caso. Ma dopo essersi consultati con la O'Connor, i tre stesero una opinione congiunta che conferm\u00f2 tutte le restrizioni alla possibilit\u00e0 di abortire previste dalla legge tranne la notifica obbligatoria al marito, ma che riaffermava il principio basilare della sentenza Roe, secondo cui il diritto ad abortire \u00e8 protetto dalla Costituzione.\nIn seguito Souter si \u00e8 mantenuto quasi costantemente su posizioni moderatamente progressiste, smentendo le aspettative di conservatorismo derivanti dal fatto che era stato nominato da un presidente repubblicano.\nCos\u00ec, ad esempio, in materia di diritti civili ha condiviso le decisioni della Corte contro le discriminazioni a danno di donne (United States v. Virginia, 518 U.S. 515 (1996): un'accademia militare non pu\u00f2 rifiutare l'iscrizione alle donne) e di omosessuali (Romer v. Evans, 517 U.S. 620 (1996): non si pu\u00f2 proibire allo stato di svolgere azioni contro le discriminazioni verso gli omosessuali; Lawrence v. Texas, 539 U.S. 558 (2003), la sodomia tra omosessuali non pu\u00f2 essere considerata reato); ha dissentito da Boy Scouts of America v. Dale, 530 U.S. 640 (2000), secondo cui i Boy Scouts of America, in quanto associazione privata, possono espellere un membro omosessuale poich\u00e9 questo rientra nella libert\u00e0 di associazione. Per quanto riguarda le discriminazioni razziali, ha condiviso la sentenza Grutter v. Bollinger, 539 U.S. 306 (2003) che ammetteva la possibilit\u00e0 di usare la razza come uno dei fattori negli esami di ammissione all'universit\u00e0, per favorire la diversit\u00e0 razziale tra gli studenti; ha dissentito da Adarand Constructors v. Pena, 515 U.S. 200 (1995), che rendeva molto difficili le discriminazioni a favore di minoranze razziali (\"affirmative action\") e da Meredith v. Jefferson County Board of Education e PICS v. Seattle School District No. 1, 551 U.S. 701 (2007), secondo cui le scuole pubbliche non possono usare la razza come fattore per distribuire gli studenti tra diversi istituti per favorire la diversit\u00e0 razziale.\nIn materia di religione, ha condiviso decisioni come Lee v. Weisman, 505 U.S. 577 (1992), che vietava la recitazione di preghiere durante la cerimonia di consegna dei diplomi nelle scuole pubbliche, e McCreary County v. ACLU of Kentucky, 545 U.S. 844 (2005), secondo cui l'esposizione dei dieci comandamenti in un'aula di tribunale \u00e8 una violazione del principio di separazione tra stato e chiesa; ha dissentito da Rosenberger v. University of Virginia, 515 U.S. 819 (1995), in base alla quale un'universit\u00e0 pubblica che finanzia giornali studenteschi non pu\u00f2 rifiutare tali finanziamenti a un giornale religioso, da Zelman v. Simmons-Harris, 536 U.S. 639 (2002), che conferm\u00f2 la fornitura di buoni scuola da utilizzare presso scuole private in gran parte religiose, e da Van Orden v. Perry, 545 U.S. 677 (2005), che stabil\u00ec che un monumento riportante i dieci comandamenti situato in un parco pubblico non viola il principio di separazione tra stato e chiesa poich\u00e9 trasmette un messaggio storico e sociale e non solo religioso.\nIn campo penale ha condiviso le sentenze con cui la Corte ha stabilito che la pena di morte non \u00e8 applicabile ai minorati mentali (Atkins v. Virginia, 536 U.S. 304 (2002)) e ai minorenni (Roper v. Simmons, 543 U.S. 551 (2005)), mentre ha dissentito dalle sentenze Ewing v. California, 538 U.S. 11 (2003) e Lockyer v. Andrade, 538 U.S. 63 (2003) che confermavano la validit\u00e0 di una legge della California (\"three strikes law\") che imponeva sentenze estremamente pesanti ai recidivi anche per reati minori.\nInoltre ha dissentito da diverse sentenze che limitavano i poteri federali a favore degli stati (ad esempio, Alden v. Maine, 527 U.S. 706 (1999) o United States v. Morrison, 529 U.S. 598 (2000)); ha condiviso la decisione in Reno v. ACLU, 520 U.S. 1113 (1997), che annullava alcune norme contro la diffusione di materiale pornografico via internet, in quanto lesive della libert\u00e0 di parola; ha dissentito da Bush v. Gore, 531 U.S. 98 (2000), che risolveva a favore di George W. Bush la contestata elezione presidenziale del 2000; ha condiviso le decisioni secondo cui i cittadini stranieri detenuti a Guantanamo e i cittadini americani detenuti come \"combattenti nemici\" nell'ambito della guerra al terrorismo hanno il diritto di ricorrere in tribunale contro la detenzione (Rasul v. Bush, 542 U.S. 466 (2004) e Hamdi v. Rumsfeld, 542 U.S. 507 (2004)), e Hamdan v. Rumsfeld, 126 S. Ct. 2749 (2006), che concluse che le commissioni militari create per processare i detenuti a Guantanamo sono illegali.\nPensionamento.\nIl 30 aprile 2009 la National Public Radio annunci\u00f2 che Souter aveva deciso di ritirarsi in pensione al termine della corrente sessione della Corte. Il giorno dopo il presidente Obama ha confermato la notizia intervenendo alla quotidiana conferenza stampa tenuta alla Casa Bianca, e la Corte ha reso pubblica la lettera indirizzata al Presidente in cui Souter annuncia il pensionamento. Il 26 maggio Obama ha nominato a succedergli Sonia Sotomayor. Il pensionamento di Souter \u00e8 divenuto effettivo il 29 giugno 2009."}
{"id": "1269809", "revid": "77358", "url": "https://it.wikipedia.org/wiki?curid=1269809", "title": "Gubbio Calcio", "text": ""}
{"id": "1269810", "revid": "10238932", "url": "https://it.wikipedia.org/wiki?curid=1269810", "title": "Calcio Gubbio", "text": ""}
{"id": "1269816", "revid": "81449942", "url": "https://it.wikipedia.org/wiki?curid=1269816", "title": "Raddoppiamento clitico", "text": "Il raddoppiamento clitico (chiamato anche duplicazione pronominale) \u00e8 un fenomeno linguistico in cui i pronomi clitici appaiono in un sintagma verbale assieme all'intero sintagma nominale a cui questi pronomi si riferiscono (il caso opposto \u00e8 quello in cui questi pronomi e l'intero sintagma nominale sono in una distribuzione complementare)\nIl raddoppiamento clitico si trova in molte lingue, tra cui l'albanese, il macedone, il bulgaro, il greco, il persiano, il rumeno, il somalo, lo spagnolo e anche nell'italiano orale. Ogni lingua ha comunque le sue regole per la formazione del raddoppiamento clitico.\nNel macedone, il raddoppiamento clitico \u00e8 obbligatorio con l'oggetto definito, sia indiretto sia diretto. I dialetti macedoni non-standard e il bulgaro hanno regole differenti per quanto riguarda la formazione del raddoppiamento clitico. \nIn spagnolo.\nLo spagnolo e un caso esemplare di lingua con un uso costante di raddoppiamento clitico. In alcune costruzioni, l'oggetto indiretto pu\u00f2 essere espresso contemporaneamente da un clitico e da un sintagma nominale:\nIn questo caso, il raddoppiamento clitico dell'oggetto indiretto \u00e8 usato per riferirsi a persone o ad altre entit\u00e0 animate, ma \u00e8 comunque possibile dire \"Siempre ofrezco caf\u00e9 a mis invitados\", senza cio\u00e8 usare il raddoppiamento.\nAnche l'oggetto diretto pu\u00f2 essere raddoppiato, ma tale forma ha un uso meno comune e dipende soprattutto dallo stile che si vuole dare o dall'inflessione dialettale del parlante:\nIn questi casi, lo spagnolo standard tende ad evitare \"lo\" e \"la\".\nIn italiano.\nIn italiano il raddoppiamento clitico \u00e8 spesso usato nella lingua parlata, ma nella lingua scritta viene usato solo in casi particolari di ambiguit\u00e0 semantica. Un caso esempio \u00e8 il classico a me mi."}
{"id": "1269828", "revid": "17654", "url": "https://it.wikipedia.org/wiki?curid=1269828", "title": "Fern\u00e1n Gonz\u00e1lez", "text": ""}
{"id": "1269832", "revid": "237256", "url": "https://it.wikipedia.org/wiki?curid=1269832", "title": "Mikhail Tukhachevsky", "text": ""}
{"id": "1269835", "revid": "287204", "url": "https://it.wikipedia.org/wiki?curid=1269835", "title": "Lyrkeia", "text": "Lyrkeia () \u00e8 un ex comune della Grecia nella periferia del Peloponneso di 2.901 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Argo-Mykines."}
{"id": "1269836", "revid": "287204", "url": "https://it.wikipedia.org/wiki?curid=1269836", "title": "Midea", "text": "Midea () \u00e8 un ex comune della Grecia nella periferia del Peloponneso di 6.724 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Nauplia.\nNel territorio del comune sono presenti due siti archeologici importanti dell'et\u00e0 del bronzo, la rocca di Midea (secondo il mito fu fondata da Perseo e in cui secondo la leggenda crebbero Atreo, padre di Agamennone e Menelao e suo fratello Tieste) sulla collina che sovrasta l'abitato 2 km a sud, e Dendra, un villaggio miceneo con un'ampia necropoli nobiliare.\nLa cittadella di Midea era pi\u00f9 piccola di quelle di Micene e Tirinto, e fu edificata nel XV secolo a.c. o poco prima (il sito era abitato, in maniera discontinua, dal tardo neolitico), si trova grossomodo a met\u00e0 strada tra le due (3 ore di cammino da Micene, poco meno di 2 ore e mezza da Tirinto), ma \u00e8 comunque relativamente grande e ben conservata. Venne scavata dalla missione archeologica svedese in Grecia a partire dal 1939 (dopo un'esplorazione sommaria da parte della scuola tedesca nel 1907), gli scavi non sono terminati (sempre a cura di questa scuola, cui dal 1963 si \u00e8 aggiunto il governo Greco), anche se non si svolgono pi\u00f9 campagne di scavo sistematiche. Pare che la cittadella fu in parte distrutta da un terremoto nel XIII secolo a.c., senza essere del tutto ricostruita.\nL'abitato fu scarsamente frequentato fino all'et\u00e0 bizantina, a valle dell'acropoli dall'et\u00e0 moderna sorse il moderno centro abitato."}
{"id": "1269837", "revid": "254059", "url": "https://it.wikipedia.org/wiki?curid=1269837", "title": "Compagnia del Cigno Nero", "text": "La compagnia del Cigno Nero (indicata storicamente anche come \"Ordine del Cigno Nero\") fu una compagnia cavalleresca creata in Savoia nel XIV secolo.\nStoria.\nNel corso del XIV secolo si ha notizia di diverse giostre a tema svolte in Savoia a partire dal 1334: ad esempio nel 1345 i festeggiamenti furono detti \u00abdella Tavola Rotonda\u00bb (\"in festo stabule rotonde\") e allo stesso modo i partecipanti alla giostra si indicarono come membri \"della Tavola Rotonda\".\nLa compagnia del Cigno Nero venne istituita tra il 1348 e il 1350 tra 14 cavalieri, comprendenti Amedeo VI di Savoia, Amedeo III di Ginevra e Galeazzo II Visconti e vari ufficiali e gentiluomini della Savoia. Varie fonti considerano la data del settembre 1350 per la presenza dei tre \"signori\" in occasione delle nozze di Bianca di Savoia (sorella di Amedeo VI) con Galeazzo II Visconti, signore di Milano.\nNel 1798 Gaetano Galli della Loggia escluse esplicitamente la compagnia dagli ordini cavallerschi, mentre Giuseppe Vernazza nel 1813 fu il primo a considerarla come tale, influenzando numerose pubblicazioni ottocentesche e facendola collegare all'istituzione dell'Ordine supremo della Santissima Annunziata.\nLa durata della compagnia fu molto limitata, anche per il sostegno di Amedeo III di Ginevra al re di Francia, in contrasto con Amedeo VI di Savoia. Nella giostra del 1353 a Bourg-en-Bresse Amedeo VI e i compagni divennero \u00abcavalieri verdi\u00bb (Amedeo VI mantenne in seguito il colore per le proprie insegne e fu noto come \"Conte Verde\") e poi nel 1364 divennero cavalieri \u00abdel collare\u00bb.\nInsegna.\nL'insegna della compagnia era costituita da un emblema d'argento raffigurante un cigno nero beccato di rosso."}
{"id": "1269838", "revid": "123328600", "url": "https://it.wikipedia.org/wiki?curid=1269838", "title": "Micene", "text": "Micene (, Myk\u012bnes) \u00e8 un ex comune della Grecia nella periferia del Peloponneso di 4.349 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Argo-Micene.\nStoria.\nMicene \u00e8 una citt\u00e0 costruita nel sud della Grecia, che d\u00e0 il nome alla popolazione che la costru\u00ec.\nI Micenei sono anche riconosciuti come Achei, e furono coloro che sconfissero Troia nella Guerra di Troia.\nNel sito archeologico dell'antica citt\u00e0, si trova la famosissima Porta dei Leoni, l'antico ingresso alla citt\u00e0 che ospita il bassorilievo pi\u00f9 antico d'Europa."}
{"id": "1269839", "revid": "6923", "url": "https://it.wikipedia.org/wiki?curid=1269839", "title": "R\u012bgas Satiksme", "text": "R\u012bgas Satiksme, nota anche con la sigla RS, \u00e8 l'azienda lettone che svolge il servizio di trasporto pubblico autotranviario nella citt\u00e0 di Riga e nel suo comprensorio.\nEsercizio.\nL'azienda gestisce 102 linee, ripartite in 9 tranvie, 20 filovie e 54 autolinee.\nParco aziendale.\nAll'inizio del 2007 la flotta, riconoscibile dalla livrea bianca con fasce azzurro-celesti (escludendo le vetture pellicolate per la pubblicit\u00e0 integrale), era costituita da 252 tram (modello Tatra T3), 346 filobus (per lo pi\u00f9 \u0160koda 14Tr e Solaris-Ganz Trollino da 12 metri) e 478 autobus di vario tipo.\nSede legale.\nLa sede \u00e8 a Riga."}
{"id": "1269841", "revid": "287204", "url": "https://it.wikipedia.org/wiki?curid=1269841", "title": "Nea Kios", "text": "Nea Kios () \u00e8 un ex comune della Grecia nella periferia del Peloponneso di 3.646 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Argo-Mykines."}
{"id": "1269842", "revid": "287204", "url": "https://it.wikipedia.org/wiki?curid=1269842", "title": "Nea Tiryntha", "text": "Nea Tiryntha () \u00e8 un ex comune della Grecia nella periferia del Peloponneso di 3.680 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Nauplia."}
{"id": "1269843", "revid": "116214615", "url": "https://it.wikipedia.org/wiki?curid=1269843", "title": "Achladokampos", "text": "Achladokampos () \u00e8 una ex comunit\u00e0 della Grecia nella periferia del Peloponneso di 654 abitanti secondo i dati del censimento 2001.\n\u00c8 stata soppressa a seguito della riforma amministrativa detta Programma Callicrate in vigore dal gennaio 2011 ed \u00e8 ora compresa nel comune di Argo-Mykines."}
{"id": "1269844", "revid": "287204", "url": "https://it.wikipedia.org/wiki?curid=1269844", "title": "Alea (Grecia)", "text": "Alea () \u00e8 una ex comunit\u00e0 della Grecia nella periferia del Peloponneso di 793 abitanti secondo i dati del censimento 2001.\n\u00c8 stata soppressa a seguito della riforma amministrativa detta Programma Callicrate in vigore dal gennaio 2011 ed \u00e8 ora compresa nel comune di Argo-Mykines."}
{"id": "1269850", "revid": "293377", "url": "https://it.wikipedia.org/wiki?curid=1269850", "title": "Convocazioni per il campionato mondiale di calcio 1974", "text": "Elenco dei giocatori convocati da ciascuna Nazionale partecipante ai Mondiali di calcio 1974.\n\"L'et\u00e0 dei giocatori \u00e8 relativa al 13 giugno 1974, data di inizio della manifestazione.\"\nGruppo 1.\nCommissario tecnico: Helmut Sch\u00f6n\nCommissario tecnico: Georg Buschner\nCommissario tecnico: Ral\u00e9 Ra\u0161i\u0107\nCommissario tecnico: Luis \u00c1lamos\nGruppo 2.\nCommissario tecnico: M\u00e1rio Zagallo\nCommissario tecnico: Willie Ormond\nCommissario tecnico: Miljan Miljani\u0107\nCommissario tecnico: Blagoja Vidini\u0107\nGruppo 3.\nCommissario tecnico: Rinus Michels\nEccezione fatta per Johan Cruijff, al quale viene concesso di mantenere l'inseparabile numero 14, tutti gli altri giocatori vengono numerati secondo un rigoroso ordine alfabetico, portieri inclusi. Questo spiega, tra l'altro, l'inusuale numero 8 sulla maglia del portiere titolare Jan Jongbloed.\nCommissario tecnico: Georg Ericson\nCommissario tecnico: Roberto Porta\nCommissario tecnico: Hristo Mladenov\nGruppo 4.\nCommissario tecnico: Kazimierz G\u00f3rski\nCommissario tecnico: Ferruccio Valcareggi\nCommissario tecnico: Vladislao Cap\nI numeri sono assegnati ai giocatori in ordine alfabetico; ai portieri vengono riservati i numeri 1, 12 e 21.\nCommissario tecnico: Antoine Tassy"}
{"id": "1269855", "revid": "287204", "url": "https://it.wikipedia.org/wiki?curid=1269855", "title": "Albina (Suriname)", "text": "Albina \u00e8 una citt\u00e0 del Suriname, capoluogo del distretto del Marowijne.\nLa cittadina si trova a circa 140 km a est della capitale Paramaribo e sorge sulle rive del fiume Marowijne sulla sponda opposta alla cittadina di Saint-Laurent-du-Maroni nella (Guyana francese).\nIl nome prende origine da Albina Josefine Liezenmaier, moglie del fondatore dell'insediamento August Kappler."}
{"id": "1269856", "revid": "729019", "url": "https://it.wikipedia.org/wiki?curid=1269856", "title": "Sendlinger Tor", "text": "Il Sendlinger Tor (\"Porta di Sendling\") \u00e8, insieme all'\"Isartor\" ed al \"Karlstor\", una delle antiche porte medievali di accesso di Monaco di Baviera.\nVicino alla Sendlinger Tor si trova una piazza, accanto alla quale \u00e8 presente la chiesa di San Matteo, all'incrocio delle vie Sonnenstra\u00dfe, Lindwurmstrasse e Nussbaumstra\u00dfe.\nStoria.\nDella porta si fa menzione per la prima volta in un documento datato 1318. Insieme alle altre porte faceva parte delle fortificazioni della citt\u00e0, erette tra il 1285 ed il 1347, e doveva il suo nome alla localit\u00e0 di \"Sendling\", oggi facente parte del nucleo urbano di Monaco. Al centro della porta vi era un'imponente struttura, demolita nel 1808. La torre ottagonale, risalente al XVI secolo, veniva usata come prigione. Nel 1906, a causa dell'aumento del traffico, si ricav\u00f2 un unico passaggio dalle tre arcate centrali, mentre sotto le torri laterali vennero creati due passaggi pedonali.\nNel 2001 vi \u00e8 stato eretto in prossimit\u00e0 un memoriale delle vittime dell'AIDS."}
{"id": "1269857", "revid": "142136", "url": "https://it.wikipedia.org/wiki?curid=1269857", "title": "Aurelio De Laurentis", "text": ""}
{"id": "1269859", "revid": "131358", "url": "https://it.wikipedia.org/wiki?curid=1269859", "title": "Lokomotiv Leipzig", "text": ""}
{"id": "1269860", "revid": "131358", "url": "https://it.wikipedia.org/wiki?curid=1269860", "title": "Dynamo Berlin", "text": ""}
{"id": "1269866", "revid": "88740", "url": "https://it.wikipedia.org/wiki?curid=1269866", "title": "Henrik Lund", "text": "Ha scritto il testo dell'inno nazionale groenlandese, \"Nunarput utoqqarsuanngoravit\"."}
{"id": "1269867", "revid": "124117080", "url": "https://it.wikipedia.org/wiki?curid=1269867", "title": "Utena", "text": "Utena \u00e8 una citt\u00e0 dell\u2019omonimo distretto (di cui fra l\u2019altro \u00e8 il capoluogo), della contea di Utena, nell\u2019est della Lituania. Secondo un censimento del 2014, la popolazione ammonta a 27.041 abitanti.\nUtena \u00e8 una citt\u00e0 industriale. \u00c8 nota in patria e fuori per essere centro d\u2019abbigliamento e di buona cucina, oltre che essere sede del birrificio \"Utenos alus\".\nNegli ultimi anni, gran parte delle strade, delle piazze e le aree pi\u00f9 visitate sono state rinnovate al fine di rendere il luogo pi\u00f9 moderno e pi\u00f9 appetibile per i turisti. Nel 2007, Utena ha vinto il premio d\u2019argento per il secondo posto ottenuto nella categoria B (citt\u00e0 con una popolazione tra 10,001 e 50,000) di una classifica molto speciale: la \"International Awards for Liveable Communities\" (Premi Internazionali conferiti alle Citt\u00e0 pi\u00f9 Vivibili), tenutosi a Londra.\nL\u2019anniversario della citt\u00e0 si tiene ogni anno nell\u2019ultimo fine settimana di settembre. Dal 2013 per\u00f2 la festa \u00e8 stata spostata al primo weekend, al fine di godere di migliori condizioni meteorologiche.\nGeografia fisica.\nUtena, come detto, si trova nella Lituania nord-orientale. La superficie della citt\u00e0 \u00e8 di 15,1\u00a0km\u00b2, l\u2019ottava pi\u00f9 ampia del Paese. Quattro fiumi attraversano il comune: il Kra\u0161uona, il Vie\u0161a, il Vy\u017euona e l\u2019Uten\u0117l\u0117. Ci sono anche due laghi, il Dauni\u0161kis e il Vy\u017euonaitis.\nUtena detiene il record della temperatura pi\u00f9 bassa mai registrata in Lituania: -42,9\u00a0\u00b0C (1956).\nStoria.\nUtena \u00e8 menzionata per la prima volta in atti ufficiali nel 1261. Rientr\u00f2 nei confini del Granducato di Lituania fino al 1795, quando fu conquistata dall\u2019Impero Russo. Dal 1802 al 1843 ha fatto parte del Governatorato di Vil'na: segu\u00ec poi annessione al Governatorato di Kovno. Il centro abitato grew si svilupp\u00f2 rapidamente dopo il completamento della tratta ferroviaria Varsavia-San Pietroburgo, a cui si lavor\u00f2 dal 1830 al 1835. Nel 1899 fu costruita una linea ferroviaria a scartamento ridotto che collegava Panev\u0117\u017eys, Utena e \u0160ven\u010dionys. Sfortunatamente, nel periodo di crescita economica e demografica, accaddero anche due incendi devastanti per la citt\u00e0 (fine del XIX secolo).\nL\u2019Impero tedesco occup\u00f2 Utena dal 1915 al 1918 (ovviamente nel corso della Prima guerra mondiale), fino a quando i bolscevichi ne presero il controllo. Nel giugno 1919, il centro urbano divenne un comune distrettuale della Lituania indipendente.\nUtena, il cui shtetl (quartiere ad alta percentuale di popolazione di religione ebraica) si chiamava Utyan in yiddish, ha ospitato diverse comunit\u00e0 ebraiche: sorte questa molto comune all\u2019intera contea. Nel 1941, circa 2000 ebrei furono rastrellati tra i quartieri della citt\u00e0 e spediti durante l\u2019occupazione tedesca alla foresta di Ra\u0161\u0117, 2\u00a0km a nord dell\u2019insediamento per poi essere fucilati.\nGeografia antropica.\nSuddivisioni amministrative.\nLa citt\u00e0 \u00e8 divisa in 10 distretti:\nAmministrazione.\nGemellaggi.\nLa citt\u00e0 \u00e8 gemellata con:\nSport.\nIn citt\u00e0 hanno sede: \nLa citt\u00e0 ha dato i natali a Jonas Valan\u010di\u016bnas, militante tra le file dei Memphis Grizzlies."}
{"id": "1269872", "revid": "123462735", "url": "https://it.wikipedia.org/wiki?curid=1269872", "title": "Gli esami non finiscono mai", "text": "Gli esami non finiscono mai, \u00e8 una commedia in un prologo e tre atti, scritta e interpretata da Eduardo De Filippo nel 1973 inserita dallo stesso autore nel gruppo di opere che ha chiamato \"Cantata dei giorni dispari\". \u00c8 questa l'ultima commedia scritta da Eduardo.\nTrama.\nGuglielmo Speranza si presenta al pubblico sul palcoscenico raccontando la sua vita e segnandone le diverse et\u00e0 mettendosi tre barbe finte. \nAppena superato l'esame di laurea, Speranza dovr\u00e0 superare quello dei futuri suoceri che gli consentiranno di sposare Gigliola solo se sar\u00e0 in grado di fare una grande carriera nel suo lavoro. \nGuglielmo supera la prova: si sposer\u00e0, avr\u00e0 due figli, un lavoro che gli assicura benessere e onori ma, nonostante il brillante esito di questi esami, la sua vita sar\u00e0 infelice: avvelenata dall'invidia e dalla maldicenza del falso amico La Spina e dalla cattiveria della moglie che si \u00e8 rivelata per quello che era, ovvero una donnetta viziata e infedele, che crede di pi\u00f9 alle sue stupide, pettegole amiche piuttosto che al marito che ha sempre contrastato, ritenendolo un incapace e un sognatore, in questo sostenuta anche dai due figli, che la malignit\u00e0 popolare, riportata da La Spina, insinua non siano di Guglielmo. \nNon sorprende quindi che a un certo punto Guglielmo si rifugi nell'amore disinteressato e vero della giovane Bonaria, una donna di umili origini ma leale e genuina nei suoi sentimenti e valori, che sar\u00e0 costretta dalla maldicenza e dalla cattiveria altrui a lasciare Guglielmo.\nOrmai vecchio, il protagonista, fingendo di essere malato, si chiuder\u00e0 sempre di pi\u00f9 al mondo, preferendo stare in casa, in poltrona, a leggere e a trascorrere il resto della sua vita in un mutismo ribelle verso la famiglia ed i medici. Arrivato il momento della morte, Guglielmo sar\u00e0 ancora una volta ingannato dai suoi familiari: egli avrebbe voluto semplici funerali, chiedendo di essere seppellito nudo ed invece, abbigliato e truccato come un guitto di avanspettacolo, lascer\u00e0 la commedia della vita salutando con gesti artefatti e leziosi gli spettatori.\nAnalisi della commedia.\nIl titolo della commedia \u00e8 diventato, dall'epoca della rappresentazione, un modo di dire diffuso e popolare. Gi\u00e0 questo fa riflettere come tutti si siano riconosciuti in quella amara verit\u00e0 che Eduardo ha voluto rappresentare tramite il racconto della vita di Guglielmo Speranza. Si chiama proprio cos\u00ec il protagonista e non a caso: egli attraverso le varie tappe fondamentali, gli esami, della sua vita ha sempre ingenuamente sperato di realizzare i suoi sogni.\nAnche gli altri personaggi pi\u00f9 importanti hanno nomi o cognomi significativi: La Spina, il falso amico, una vera spina velenosa nella vita di Speranza; Bonaria, l'amante che far\u00e0 entrare un soffio d'aria buona nella vita del protagonista; Felice e Fortunato, i due figli, che vivono indifferenti nel benessere che Guglielmo ha procurato loro, e che danno pi\u00f9 peso alle malignit\u00e0 della gente piuttosto che fiducia alle iniziative economiche del padre, tanto da essere pronti all'occorrenza a interdirlo. Persino i dottori chiamati a consulto per visitarlo, un altro dei numerosi esami della sua esistenza, hanno cognomi - Nero, Rosso, Bianco - che indicano chiaramente la scarsa fiducia che ha Eduardo in una medicina che esprime giudizi netti e contrastanti.\nFin dall'inizio della rappresentazione questo dramma vuole mostrare la sua originalit\u00e0 uscendo dagli schemi secondo i quali finora l'autore aveva strutturato le sue opere. Per la prima e ultima volta il racconto \u00e8 accompagnato dal commento del protagonista che sul palcoscenico si rivolge direttamente al pubblico commentando, spiegando e talora anticipando quanto avverr\u00e0 sulla scena. Sembra di poter dire che Eduardo riprenda la concezione del teatro pirandelliano dove i protagonisti interagivano con gli spettatori. \nSperanza nel prologo si presenta abbigliato con un vestito che non cambier\u00e0 mai nel corso della commedia, salvo alla fine nella scena del funerale, dove per\u00f2 saranno gli altri a vestirlo in modo ridicolo. Questo vuole forse significare che il protagonista nel corso della sua vita si mantiene sempre fedele a se stesso, non cambia abito, non muta; solo dopo la sua morte gli altri lo trasformeranno in una caricatura di quello che era veramente. Non c'\u00e8 pi\u00f9 dignit\u00e0, sembra dire il protagonista, neppure nella morte e nelle esequie trasformate dai vivi in una specie di spettacolo finale. \nEduardo in quest'opera realizza quello che gi\u00e0 s'intravedeva in alcune scene mute nelle commedie precedenti come in \"Mia famiglia\", la sua convinzione cio\u00e8 che un bravo attore potesse recitare senza parlare e in effetti cos\u00ec accade per l'ultimo atto di questa commedia dove il protagonista ha deciso di non parlare pi\u00f9 poich\u00e9 ormai si vive in un mondo dove nessuno ascolta pi\u00f9 l'altro, dove pi\u00f9 nessuno rispetta l'altro. In questa ultima occasione Eduardo - che si ritirer\u00e0 quasi del tutto dalle scene - d\u00e0 una grande prova della sua arte del recitare rappresentando con la mimica pi\u00f9 e meglio di quello che avrebbero detto le parole.\nCome \u00e8 stato notato dalla critica (cfr. Donatella Fischer, \"Il teatro di Eduardo\", ed. Legenda) in quest'ultima opera Eduardo segna il punto d'arrivo della disgregazione della famiglia patriarcale. In \"Natale in casa Cupiello\" sono i vecchi genitori colpevoli del matrimonio fallito della figlia, in \"Napoli milionaria!\" una famiglia in crisi per la guerra che ha sovvertito ogni valore morale e che, \"se passer\u00e0 la nottata\", si ricostruir\u00e0, una famiglia per costrizione e rassegnazione in \"Filumena Marturano\", una famiglia che non resiste alla morale dei tempi in \"Mia famiglia\" ed infine la disgregazione finale in \"Gli esami non finiscono mai\". C'\u00e8 un'enorme differenza con la famiglia di \"Gennareniello\" dove gli affetti riescono ancora a tenere insieme le povere speranze deluse dei protagonisti. Ma quella era \"la cantata dei giorni pari\", delle speranze di giovent\u00f9.\nNella commedia \"Gli esami non finiscono mai\" la delegittimazione della religione, della scienza e dell'etica si confonde con la crisi dei valori familiari e morali sino a spingere il protagonista ad estraniarsi dalla sua persona e a scoprire, con vivo e crudo rammarico, il suo S\u00e9 sociale (cos\u00ec come analizzato da George Herbert Mead). La perdita di significato della realt\u00e0, stravolge sia la stabilit\u00e0 mentale del soggetto, sia l'ordine sociale costituito. Le istituzioni sono delegittimate, si mostrano vivide nella loro opacit\u00e0 opprimente. L'individuo si svincola dai propri ruoli, li sovverte opponendosi alle consuetudini e creando una generale destabilizzazione."}
{"id": "1269886", "revid": "34971", "url": "https://it.wikipedia.org/wiki?curid=1269886", "title": "Zeppola di riso", "text": ""}
{"id": "1269890", "revid": "6923", "url": "https://it.wikipedia.org/wiki?curid=1269890", "title": "Coppa dei Campioni di calcio da tavolo 1994", "text": ""}
{"id": "1269896", "revid": "228587", "url": "https://it.wikipedia.org/wiki?curid=1269896", "title": "Stadtmuseum di Monaco di Baviera", "text": "Lo Stadtmuseum \u00e8 un museo di Monaco di Baviera.\nStoria.\nSei palazzi adiacenti formano il museo cittadino di Monaco di Baviera; due di essi, il \"Marstall\" e lo \"Zeghaus\", vennero costruiti nel XV secolo per essere usati come granai, ma successivamente vennero usati come stalle e arsenali. Nella seconda met\u00e0 del XIX secolo l'arsenale veniva utilizzato come spazio espositivo per il museo di storia locale. Infatti, in quel periodo, si stava sviluppando la moda di collezionare oggetti d'antiquariato presi da locande, cantine, chiese e banchi di pegno. In questo modo si raccolsero circa 1.500 oggetti, ai quali si aggiunse una collezione di incisioni dedicata alla citt\u00e0. Con questa collezione, il museo apr\u00ec nel 1888. La collezione inizi\u00f2 ad incrementarsi e pertanto vennero costruite altre quattro ali alle due originarie.\nIl museo.\nIl museo \u00e8 diviso in sezioni specialistiche, ognuna delle quali opera in autonomia, organizzando diverse mostre temporanee. Tra le sezioni specialistiche bisogna ricordare il \"Museo delle marionette\", il \"Museo degli strumenti musicali\", il \"Museo fotografico\" e il \"Film Museum\". Oltre alle mostre organizzate dalle specifiche sezioni, vi sono mostre permanenti di armi antiche, oggetti d'artigianato e d'arte folcloristica. Il museo ospita i famosi dieci \"Moriskent\u00e4nzer\" scolpiti da Erasmus Grasser nel 1480 circa e destinati ad ornare il salone cerimoniale dell'Altes Rathaus."}
{"id": "1269900", "revid": "125669636", "url": "https://it.wikipedia.org/wiki?curid=1269900", "title": "Transformers", "text": "Transformers \u00e8 un media franchise prodotto dalla americana Hasbro e dalla giapponese Takara Tomy, due produttrici di giocattoli. Il franchise nacque nel 1984 con la linea di giocattoli omonima incentrata su un gruppo di personaggi che nella finzione scenica erano forme di vita robotiche extraterrestri modulari autoconfiguranti, in lotta fra loro in una guerra civile senza fine; questi personaggi arrivarono sulla Terra e grazie al loro aspetto di veicoli quali automobili, camion, aerei, treni e navi (anche se in alcune serie sono in grado di assumere l'aspetto di animali), passano inosservati ma trasformandosi all'occorrenza in robot antropomorfi che lasciano intuire la loro duplice natura con dettagli come ruote, fanali e altri particolari nella forma robotica. Col tempo il franchise si \u00e8 ampliato con cartoni animati, fumetti, film e videogiochi.\nLo slogan dei Transformers \u00e8 \"More Than Meets the Eye\", letteralmente \"\"pi\u00f9 di quel che incontra l'occhio\", traducibile in \"pi\u00f9 di quel che sembra\"\".\nEsempi di trasformazioni.\nOltre ai classici protagonisti con trasformazione \"automobile/robot\", \"aereo/robot\" e in genere quelle basate su veicoli, nelle varie serie se ne sono visti anche di particolari, ad esempio:\nGiocattoli.\nI Transformers nacquero inizialmente nel 1984 come giocattoli creati dalla casa giapponese Takara, in seguito i diritti di distribuzione furono acquistati dalla Hasbro e ne vennero tratti anche gli altri media.\nFumetti.\nDopo il successo del cartone animato, la Marvel Comics produce una serie di 80 numeri; nel 1992, in una miniserie di 12 numeri, Generation 2, i Transformers uniti si battono contro i Decepticon, rinnegati scomparsi millenni prima che non hanno mai ceduto le armi. In Inghilterra viene prodotta una lunga serie 'sponsorizzata' dalla Marvel ma molto indipendente; qui come negli ultimi numeri di Generation 1 (e Generation 2) si impone lo sceneggiatore Simon Furman, assunto dai fan di lunga data come guru dei Transformers.\nI Manga.\nIn Giappone i Transformers hanno sempre avuto un successo pi\u00f9 modesto ma pi\u00f9 duraturo; nel decennio 1990-2000 vengono prodotti di tanto in tanto \"manga\" ispirati a G1 e al successivo Beast Wars; niente di tutto ci\u00f2 ha mai varcato i confini dell'arcipelago nipponico.\nL'epoca moderna.\nDopo 10 anni di oblio, i Transformers ritornano alla carica sotto l'ala della Dreamwave di Pat Lee; la mini di 6 numeri \"Transformers Generation 1\" (pi\u00f9 un numero 0 pilota) balza in testa alle classifiche. Nonostante il successo di vendite, pubblico e critica, la Dreamwave (che intanto si \u00e8 staccata dalla Image in cui era nata) fa misteriosamente bancarotta; a dicembre 2004 escono gli ultimi episodi delle storie in corso; circa un anno dopo la societ\u00e0 si riprende grazie ad un finanziatore esterno, ma alcuni diritti sono ormai persi perch\u00e9 i marchi non sono interni alla casa, e tra questi i Transformers, che la Hasbro ha gi\u00e0 affidato alla IDW Publishing.\nLa continuity della IDW.\nLa continuity \u00e8 partita da un numero 0 (per tastare il terreno) proseguendo con la mini \"Infiltration\", seguita a fine 2006 da \"Escalation\" e a met\u00e0 2007 da \"Devastation\"; in pi\u00f9 la mini a parte (slegata, ma con profonde ripercussioni) \"Stormbringer\", e la serie di one-shot \"Spotlight\", anch'essa legata in parte alla storia principale. In seguito la trama si \u00e8 espansa tanto da comprendere pi\u00f9 serie mensili contemporanee, ed \u00e8 diventata parte di un unico universo ampliato (come le \"continuity\" di Marvel e DC) che comprende altre pubblicazioni come una nuova serie di G.I. Joe, ROM, Visionaries ed altri; cominciata nel 2005, la storia prosegue ancora oggi (giugno 2018).\nCaratteristica peculiare rispetto alla Dreamwave \u00e8 il taglio con le storie passate (tanto i cartoni animati quanto i fumetti), che si \u00e8 modificata col tempo anche per l'apporto di molti sceneggiatori e disegnatori, avvicinandosi anche e generi apparentemente lontani dalla fantascienza.\nLa IDW ha pubblicato anche adattamenti dei film cinematografici, prequel e sequel dei medesimi, opere in continuit\u00e0 con i videogiochi , e un adattamento del film animato del 1986 realizzato per il 25\u00ba anniversario. Altra pubblicazione \u00e8 una breve collana intitolata \"Transformers: Robots in Disguise\", dedicata all'omonima linea di giocattoli uscita nel 2016; peraltro il titolo era gi\u00e0 utilizzato da un'altra collana (pubblicata in parallelo e legata a \"Transformers: More Than Meets The Eye\"), che dovette cambiare il proprio titolo nel pi\u00f9 semplice \"Transformers\" dal numero 35.\nNel 2018 la IDW avvia l'ultima fase delle collane dedicate ai Transformers, con il \"crossover\" \"Transformers: Unicron\"; la storia vede quella che dovrebbe essere, a detta degli autori, l'ultima battaglia dei robot alieni prima della chiusura di tutte le testate. \"Transformers: Unicron\" termina tra Ottobre e Novembre 2018, con la chiusura delle collane \"Optimus Prime\" e \"Transformers: Lost Light\" (che due anni prima aveva sostituito \"Transformers: More Than Meets The Eye\"). L'editore e la HASBRO annunciano che il riavvio comincer\u00e0 a Marzo 2019.\nAnimazione.\nI cartoni animati/anime dei Transformers sono frutto di una co-produzione nippo-americana cominciata nel 1984 con le serie televisive \"Transformers (G1)\". Nel primo doppiaggio italiano della serie a cartoni animati della met\u00e0 anni '80 i Decepticons erano chiamati Distructor, Optimus Prime era chiamato Commander, gli Autobot erano chiamati Autorobot, i Dinobot erano chiamati Dinorobot e Grimlock era chiamato Tiran. Dopo la chiusura di questa serie, in Giappone prosegue autonomamente la produzione di nuove serie, alcune importate anche in Italia: ', ', ', ' ed altre storie minori.\nNel 1996 comincia una nuova serie americana, \"Beast Wars\", la prima totalmente in 3D, seguita da Beast Machines nel 1999; la prima viene trasmessa gi\u00e0 negli anni 90 in Italia, mentre la seconda fu importata e doppiata circa 10 anni dopo ma messa direttamente sul circuito \"home video\"; \"Beast Wars\" ha, come \"Generation 1\", un doppiaggio che cambia gran parte dei nomi, mentre \"Beast Machines\" utilizza tutti i nomi originali; nell'intervallo tra le due serie si colloca \"Beast Wars Neo\", una serie giapponese disegnata tradizionalmente e mai importata in Italia.\nNel 2000, arriva una nuova serie basata su una linea originale giapponese, \"Transformers: Car Robots\", che viene importata negli Stati Uniti e ribattezzata \"\" (da non confondere con \"made in USA\"); qui per la prima volta il doppiaggio utilizza tutti i nomi originali dei personaggi, tranne alcuni errori di pronuncia.\nNel 2002 parte la cosiddetta ', formata da ', ' e '; in realt\u00e0, per quanto tutte e tre siano prodotte in Giappone, l'ideazione delle prime due \u00e8 americana, mentre la terza \u00e8 slegata e non ha rapporti con le altre; tuttavia il doppiaggio americano ha modificato i dialoghi per poterla legare alle precedenti con piccoli riferimenti; il doppiaggio italiano, basato sulla versione importata dagli Stati Uniti, prosegue sulla stessa linea.\nIn seguito arrivano nuove serie statunitensi: Transformers Animated (2007), ' (2010), ' (2012), ' (2015) e ' (2018); \"Robots in Disguise\" \u00e8 il seguito ideale di \"Prime\", per quanto ci siano differenze nello stile di progettazione dei robot; \"Prime\" viene collocata dalla Hasbro in \"continuity\" con il videogioco \"\", ma lo stile dei personaggi ha forti influenze dalla saga cinematografica; \"Rescue Bots\" \u00e8 indirizzato ad una fascia di pubblico infantile, diversamente dalle altre serie.\nOltre a queste, sono state prodotte delle serie molto brevi basate sulle linee \"Combiner Wars\", \"Titans Return\" e \"Power of the Primes\"; queste serie sono molto brevi (meno di 10 episodi ciascuna in genere) e sono state trasmesse solo sul canale web Machinima, attualmente chiuso.\nNel 2019 la Hasbro annuncia una nuova serie in collaborazione con Netflix, dal titolo . La serie prende spunto sia dall'omonima serie di giocattoli, sia dal videogioco del 2010, proseguendo con una nuova timeline. La serie \u00e8 divisa in 3 archi narrativi da 6 episodi ciascuno; i primi due, intitolati \"\"Assedio\" e \"Il Sorgere della Terra\", sono stati distribuiti il 30 luglio e il 30 novembre 2020 sulla piattaforma di streaming, mentre l'ultimo arco, intitolato \"Regno\"\", \u00e8 stato distribuito a partire dal luglio 2021.\nCinema.\nIl primo film fu \"Transformers - The Movie\", che usc\u00ec nell'1986, ambientato cronologicamente 20 anni dopo la seconda stagione della serie \"The Transformers\" e un anno prima della terza. Nel 2007 \u00e8 uscito \"Transformers\", nel 2009 \u00e8 arrivato il sequel \"Transformers - La vendetta del Caduto\" e nel 2011 il terzo capitolo \"Transformers 3\". Tre film live action dedicati ai Tranformers con la regia di Michael Bay. Anche se ispirati alla G1, sono molto lontani dalle storie della serie originale, anche se i protagonisti vengono da quell'universo. La trilogia narra della dispersione del Cubo (All Spark), trovato poi da Megatron ai tempi dei primi viaggi nella calotta artica e successivamente dagli Autobot chiamati dallo spazio da Bumblebee, secondo in comando nella gerarchia Autobot, che era stato mandato sulla Terra in avanscoperta, dove incontreranno l'umano Sam Witwicky, il quale aveva comprato Bumblebee sotto forma di una vecchia Chevrolet Camaro, come sua prima auto. Megatron verr\u00e0 ucciso, durante la guerra di Chicago, per mano dell'umano, dopo avergli inserito il Cubo all'interno della sua fonte di energia, un contenitore di Energon (il \"carburante\" dei transformers), chiamata Scintilla . Risorger\u00e0 nel secondo capitolo grazie ad un frammento del Cubo, rubato da alcuni decepticon sopravvissuti alla guerra di Chicago, poco dopo morir\u00e0 Optimus Prime, il leader degli Autobot, che verr\u00e0 riportato in vita da Sam, grazie al potere della Matrice del Comando, che si trovava in Egitto, chiave per avviare le macchine per raccogliere Energon distruggendo Soli mandate sulla terra dai sette fratelli Prime, il cui possesso \u00e8 diviso tra The Fallen (ossia in italiano il \"Caduto\", e il \"maestro\" di Megatron) e Optimus Prime. Proprio con la Matrice, Optimus risveglier\u00e0 il suo predecessore Sentinel Prime, trovato sulla luna nella nave spaziale Arca, con cui i Prime si schiantarono mentre cercavano altre fonti di Energon per Cybertron. Sentinel si scoprir\u00e0 traditore degli Autobot, collabor\u00f2 con i Decepticon, per creare un portale da Cybertron alla terra per far invadere il pianeta dai decepticon. La trilogia finisce con la distruzione di Cybertron, con Sentinel, Megatron e il resto dei Decepticon sconfitti, e la vittoria degli Autobot.\nNel quarto film i nemici principali sono Harold Attinger, uno spietato e corrotto agente della CIA che ha intenzione di eliminare i Transformers sulla Terra, e Lockdown, un cacciatore di taglie che sta cercando Optimus Prime insieme a degli umani cattivi che hanno tradito gli Autobot. In cambio Lockdown dar\u00e0 loro il Seme, un'arma usata da Creatori alieni sconosciuti, che aveva estinto i Dinosauri per poi usare il metallo per creare i Transformers. Successivamente Optimus Prime fugge con gli umani Cade Yeager, Tessa (figlia di Cade), e Shane (il ragazzo di Tessa) per poi riunirsi con i pochi Autobot rimasti: Bumblebee, Hound, Drift e Crosshairs. Mentre alla KSI collaudano Galvatron (reincarnazione di Megatron Man-Made), Optimus Prime collabora con Grimlock (leader dei Dinobot) per aiutarlo ad eliminare i Decepticon di Galvatron in cambio della libert\u00e0. Optimus Prime uccide Lockdown e parte nello spazio per raggiungere i Creatori.\nNel quinto film presenta un'atmosfera pi\u00f9 cupa e una storia molto pi\u00f9 complessa; c'\u00e8 il ritorno di Megatron, ma non sar\u00e0 lui la minaccia principale. Quintessa, una sorta di dea malvagia e ingannatrice, vuole condurre Cybertron verso la Terra ed usare il suo pianeta per annientare il nostro; con la guida di sir Edmund Burton, baronetto inglese e ultimo di una lunga serie di umani che custodiscono il segreto della presenza cybertroniana sulla Terra, Cade Yeager e la professoressa Viviane Wembly di Oxford scopriranno che il mago Merlino possedeva una reliquia degli Autobot, un bastone con cui poteva comandare i 12 Cavalieri di Cybertron, che in passato affiancarono i Cavalieri della Tavola Rotonda. Ma l'oggetto ha capacit\u00e0 ben pi\u00f9 grandi: Quintessa vuole usarlo per attivare Cybertron e distruggere la Terra perch\u00e9 il pianeta nasconde nella sua parte pi\u00f9 interna Unicron, l'antico nemico di Cybertron. A tale scopo plagia e converte Optimus Prime, e questi recupera il bastone scontrandosi con i cavalieri e lo stesso Bumblebee; questi lo risveglia con il suono della sua voce, ma il bastone viene preso da Megatron, alleato di Quintessa. Drift, Hound e Crosswise arrivano con la nave di Lockdown e trasportano Autobot, Cavalieri (uniti nella forma del dragone Dragonstorm) e soldati umani per l'ultima battaglia su Cybertron; Megatron viene sconfitto, Quintessa cade sulla Terra e gli Autobot ritornano su Cybertron con Dragonstorm per ricostruirlo.\nIl film spin-off, \"Bumblebee\" del 2018, dedicato al giovane scout degli Autobot; la trama \u00e8 ambientata negli anni 80 e vede il passaggio alla forma di una Volkswagen Maggiolino; il film \u00e8 diretto da Travis Knight, che ha volutamente cambiato il look dei robot avvicinandoli alle loro versioni originali. Gli antagonisti del film sono i Decepticon Shatter, Dropkick e Blitzwing, e il Settore 7 (gi\u00e0 presente nel primo film) Jack Burns e il dottor Powell; il film mostra anche sequenze della guerra su Cybertron, che comprendono Optimus Prime e Shockwave guidare le proprie fazioni assieme a molti altri Autobot e Decepticon, con look assimilabili alle rispettive controparti degli anni 80.\nNel nuovo film, \"Transformers - Il risveglio\" del 2023, presenta la prima apparizione cinematografica dei Maximal Optimus Primal (leader del gruppo, e discendente di Optimus Prime), Rhinox, Airazor e Cheetor, i personaggi della serie animata CGI \"Beast Wars\". Gli antagonisti del film sono i Terrorcons Scourge (leader del gruppo), Nightbird e Battletrap.\nVideogiochi.\nAl franchise sono legati diversi videogiochi, fra cui:\nNel videogioco \"Splatoon\", i Transformers vengono sponsorizzati all'interno dello Splatfest dove si doveva scegliere con chi schierarsi fra i due team Autobot e Decepticon."}
{"id": "1269909", "revid": "767487", "url": "https://it.wikipedia.org/wiki?curid=1269909", "title": "Samurai Fiction", "text": "Samurai Fiction (\"SF\u30fb\u30b5\u30e0\u30e9\u30a4\u30fb\u30d5\u30a3\u30af\u30b7\u30e7\u30f3\", \"SF: samurai fikushon\") \u00e8 un film del 1998 diretto da Hiroyuki Nakano.\nConosciuto anche col titolo SF: Episode One, \u00e8 un atipico film \"samurai\", quasi completamente in bianco e nero, che segue la trama tipica dei film \"jidaigeki-samurai\": la presenza del rock and roll di Tomoyasu Hotei nella colonna sonora lo differenzia tuttavia dai film a cui \u00e8 ispirato, come per esempio i lavori di Akira Kurosawa. Un lungo spin-off \u00e8 stato pubblicato nel 2001 col titolo \"Red Shadow: Aka Kage\".\nIl fatto che il film sia quasi interamente in bianco e nero, per rendere omaggio ai vecchi \"samurai movie\", permette un uso artistico e drammatico del colore, questo \u00e8 particolarmente evidente quando un personaggio viene ucciso, e lo schermo per un attimo lampeggia nei toni del rosso. Il colore \u00e8 usato per creare effetti anche all'inizio e alla fine del film.\n\"Samurai Fiction\" \u00e8 stato il primo lungometraggio per lo sceneggiatore-regista Hiroyuki Nakano, che fino a quel momento era stato regista di video musicali per MTV Japan. Il film \u00e8 anche stata la prima esperienza da attore per la rockstar giapponese Tomoyasu Hotei.\nTrama.\nLa vicenda ruota intorno a Inukai Heishiro, figlio di un feudatario. Uno dei pi\u00f9 preziosi cimeli di famiglia, una spada donata dallo Sh\u014dgun, \u00e8 stata rubata dal samurai Kazamatsuri. Contro l'opinione del padre, Heishiro decide di andare da solo a recuperare la spada, ma il padre manda due ninja con lui per assicurarsi che non faccia niente di stupido.\nKazamatsuri ferisce Heishiro, e uccide uno dei suoi compagni di viaggio: il giovane nobile trascorre un certo periodo con un vecchio samurai e sua figlia Koharu, durante il quale guarisce e pianifica le sue mosse future. Il vecchio samurai cerca di dissuaderlo dal combattimento, ma l'onore di Heishiro non gli permette di lasciare Kazamatsuri vivo. Il samurai, quindi, che si rivela essere il maestro Hanbei Mizogushi lo convince a combattere Kazamatsuri gettandogli delle pietre.\nNel frattempo, Kazamatsuri si ferma per qualche giorno presso una casa di scommesse di propriet\u00e0 di Lady Okatsu, che si innamora di lui. Una notte, uno dei nina mandati a proteggere la corrompe affinch\u00e9 versi del veleno nel sake per Kazamatsuri, ma lui si accorge del veleno stesso e uccide tutti quelli che si trovano nel locale. Quindi, rapisce Koharu per far s\u00ec che il maestro Mizoguchi a combattere contro di lui.\nMizoguchi rivela ad Heishiro di avere ucciso il padre di Koharu, e che in seguito, nonostante la sua grande abilit\u00e0 con la spada, non ha ucciso pi\u00f9 nessuno. Quindi i due vanno a cercare Kazamatsuri e salvano Koharu. Mentre Mizoguchi prende tempo con Kazamatsuri, Heishiro prende Koharu da parte e le dice che la sposer\u00e0 se Mizoguchi vincer\u00e0. Questi combatte contro Kazamatsuri e lo disarma nei pressi di una scogliera. Kazamatsuri, ammessa la sconfitta, si uccide gettandosi dalla scogliera stessa: Heishiro e gli altri scendono a riva, dove non c'\u00e8 traccia del corpo di Kazamatsuri, ma Koharu nota la spada rubata sul fondo, ed Heishiro la recupera.\nUn Flash forward ci porta ad un anno dopo: Heishiro ha sposato Koharu, la spada \u00e8 tornata al suo posto, e Mizoguchi \u00e8 ora un ufficiale del clan del padre di Heishiro.\nRiferimenti culturali.\nIl film contiene al suo interno riferimenti e legami interessanti. Ad esempio, la spada rubata che \u00e8 al centro dell'intreccio \u00e8 di propriet\u00e0 di Toshir\u014d Mifune, star di molti film di samurai di Akira Kurosawa.\nI titoli di testa del film giapponese, bicromatici (rosso/nero) e che mostrano la sagoma di un samurai che esegue una \"kata\", sono stati poi parodiati, in nero e blu, da Quentin Tarantino nel suo \".\nInoltre, Tarantino ha utilizzato il famoso brano strumentale \"Shin Jingi Naki Tatakai\" (aka \"Battle Without Honor or Humanity\"\") di Hotei, che \u00e8 anche il titolo di un film di Kinji Fukasaku. La canzone \u00e8 stata usata nel teaser di \"Kill Bill vol.1\" e nella colonna sonora.\nLicenza.\nMolti prodotti legati a questo film sono stati realizzati e messi in vendita, dalle edizioni video (DVD/LD/VHS), alla colonna sonora originale (CD), a \"Samurai Foto\", una raccolta di 300 immagini del film.\nSF episode one.\nHiroyuki Nakano ha immaginato \"Samurai Fiction\" come il primo episodio di una serie chiamata appunto \"SF\". I film sarebbero stati legati tra loro in modo vago, in termini di trame e personaggi, perch\u00e9 Nakano intendeva sperimentare molti generi. Comunque, stato realizzato solo un secondo film, \"Stereo Future\" nel 2001, gli episodi seguenti sono stati dei cortometraggi."}
{"id": "1269910", "revid": "439868", "url": "https://it.wikipedia.org/wiki?curid=1269910", "title": "Zapoljarnyj", "text": "Zapoljarnyj (anche come \"Zapolyarny\"; russo: \u0417\u0430\u043f\u043e\u043b\u044f\u0301\u0440\u043d\u044b\u0439) \u00e8 una cittadina della Russia europea settentrionale, situata nella penisola di Kola, compresa amministrativamente nell'oblast' di Murmansk (distretto di Pe\u010denga); si trova a brevissima distanza dal confine con la Norvegia.\nFondata nel 1956 con il nome di \u017ddanovsk (\u0416\u0434\u0430\u0301\u043d\u043e\u0432\u0441\u043a), ottenne \"status\" di citt\u00e0 e nome attuale sette anni pi\u00f9 tardi.\nZapoljarnyj si trova a brevissima distanza dal punto in cui i sovietici, nel 1970, iniziarono il tentativo di perforazione (\"Pozzo superprofondo di Kola\", in russo \u041a\u043e\u043b\u044c\u0441\u043a\u0430\u044f \u0441\u0432\u0435\u0440\u0445\u0433\u043b\u0443\u0431\u043e\u043a\u0430\u044f \u0441\u043a\u0432\u0430\u0436\u0438\u043d\u0430, \"Kol'skaja sverchglubokaja skva\u017eina\") della crosta terrestre con l'intento di scendere alla maggior profondit\u00e0 raggiungibile, arrivando a 12.262 metri di profondit\u00e0.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1269919", "revid": "1573940", "url": "https://it.wikipedia.org/wiki?curid=1269919", "title": "Chiesa di San Giacomo Apostolo dei Domenicani", "text": "La chiesa di San Giacomo Apostolo dei Domenicani, edificata nel corso del XIII secolo nella parte meridionale della citt\u00e0 di Forl\u00ec, fu sede dell'ordine dei domenicani, da cui prese il nome pi\u00f9 noto di chiesa di San Domenico. Fa oggi parte dei Musei di San Domenico.\nStoria.\nVi abitarono, tra gli altri:\nNella prima met\u00e0 del Cinquecento furono ristrutturati i due chiostri e la sala del Capitolo.\nTra il 1715 e il 1719 l'interno della chiesa venne riformato sulla base di un progetto attribuito a Giuseppe Merenda, ispirato alla grazia leggiadra del barocchetto.\nEspropriato e ridotto ad usi militari da Napoleone, il complesso, dopo essere stato per breve tempo restituito all'Ordine, fu di nuovo incamerato dallo Stato, stavolta sabaudo, nel 1867. Si avvi\u00f2 cos\u00ec verso un rapido declino, che lo condusse nel 1978 al crollo del tetto e allo sventramento della chiesa.\nDopo un lungo e complesso intervento di restauro la chiesa \u00e8 tornata fruibile dal giugno 2015 come Auditorium e pu\u00f2 ospitare pi\u00f9 di 2000 persone."}
{"id": "1269924", "revid": "80339", "url": "https://it.wikipedia.org/wiki?curid=1269924", "title": "Zapolyarny", "text": ""}
{"id": "1269925", "revid": "34392", "url": "https://it.wikipedia.org/wiki?curid=1269925", "title": "Castiglion della Pescaia", "text": ""}
{"id": "1269927", "revid": "1226", "url": "https://it.wikipedia.org/wiki?curid=1269927", "title": "Villa Betania", "text": ""}
{"id": "1269931", "revid": "1540383", "url": "https://it.wikipedia.org/wiki?curid=1269931", "title": "Gran Premio d'Ungheria 2007", "text": "Il Gran Premio d'Ungheria 2007 si \u00e8 svolto il 5 agosto 2007 ed ha visto vincere Lewis Hamilton dopo un lungo duello con Kimi R\u00e4ikk\u00f6nen, arrivato secondo. Al terzo posto si \u00e8 piazzato Nick Heidfeld, tallonato dall'altra McLaren, quella di Fernando Alonso. A seguire l'altra BMW di Robert Kubica, a un anno esatto dal suo debutto, la Toyota di Ralf Schumacher, un'ottima Williams con Nico Rosberg ed un confermatissimo Heikki Kovalainen su Renault. Nel campionato del mondo, le due McLaren si allontanano, prendendo un distacco di 20 punti sulla prima Ferrari, quella di Kimi R\u00e4ikk\u00f6nen.\nQualifiche.\n\u2020 Fernando Alonso viene penalizzato di 5 posizione per aver ostacolato Hamilton nella Q3.&lt;br&gt;\n\u2021 Giancarlo Fisichella subisce una retrocessione di 5 posizione per aver ostacolato Sakon Yamamoto nella Q1.\nGara.\nDopo i fatti del sabato, ci si attende una comoda vittoria di Hamilton, dato che Alonso parte due file pi\u00f9 indietro e la McLaren ha mostrato un passo in apparenza inavvicinabile. Al via Hamilton prende la testa come da copione davanti a Kimi R\u00e4ikk\u00f6nen, poi Nick Heidfeld e Nico Rosberg. Alonso \u00e8 settimo ma commette un errore finendo largo nell\u2019ultima curva del primo giro, ed \u00e8 passato da Mark Webber. Poi Fernando prova a scatenarsi: passa l\u2019australiano alla prima curva del terzo giro, e Robert Kubica, una tornata pi\u00f9 tardi nello stesso punto, salendo al sesto posto, ma la sua rimonta si arena alle spalle di Ralf Schumacher. Felipe Massa ha perso un paio di posizioni nel primo giro e la sua corsa \u00e8 totalmente compromessa.\nDavanti Hamilton allunga inizialmente, poi R\u00e4ikk\u00f6nen riesce ad eguagliare i suoi tempi con una Ferrari pi\u00f9 brillante di quanto le prove avessero mostrato. Heidfeld, Rosberg e Alonso si fermano al giro 17 per il primo rifornimento, seguiti un paio di tornate dopo dai primi due. R\u00e4ikk\u00f6nen ha imbarcato meno benzina e, in breve, si porta negli scarichi di Hamilton, ma la configurazione di vetture e tracciato rende i sorpassi pressoch\u00e9 impossibili. Le posizioni sono cos\u00ec determinate dalle strategie; Kubica \u00e8 salito al quinto posto, dopo il pit stop, ma, come il compagno Heidfeld e Rosberg punta su una strategia a tre rifornimenti. R\u00e4ikk\u00f6nen effettua il suo secondo stop al giro 46, quattro prima di Hamilton, che resta leader. Alonso, sceso al settimo posto dopo il primo rifornimento, ha imbarcato parecchia benzina e pu\u00f2 finalmente passare Ralf Schumacher dopo il secondo, per poi salire in quarta posizione dopo il terzo stop di Kubica e Rosberg.\nL\u2019ultima parte di gara \u00e8 animata dai confronti ravvicinati tra Hamilton e R\u00e4ikk\u00f6nen e tra Heidfeld e Alonso, ma nulla muta pi\u00f9.\nL\u2019inglese ottiene il terzo successo stagionale e allunga in classifica sul compagno, ormai separato in casa, Alonso, mentre i piloti Ferrari sono ora distanti, con il sospetto che i due non abbiano saputo sfruttare appieno il potenziale della vettura.\nLa Scuderia McLaren Mercedes non aggiunge i punti conquistati in questo GP per la penalizzazione riguardante la vicenda svoltasi nel Q3 tra Hamilton e Alonso."}
{"id": "1269932", "revid": "125436419", "url": "https://it.wikipedia.org/wiki?curid=1269932", "title": "Rumianca", "text": "La Rumianca S.p.A. \u00e8 stata un'importante azienda italiana operante nel settore della chimica secondaria.\nStoria.\nOrigini.\nNacque a Genova nel 1915 con la denominazione di Chimico Mineraria Rumianca, rifacendosi allo stabilimento dell'allora comune di Rumianca (oggi Pieve Vergonte) aperto proprio nello stesso anno. Nel 1922 la sede principale fu trasferita a Torino e, nel 1941, la societ\u00e0 assunse definitivamente il nome di Rumianca S.p.A.. Per un certo periodo fu controllata da Riccardo Gualino con Mario Palombi Procuratore della Propriet\u00e0.\nLa linea di produzione era molto ampia e riguardava in modo particolare i prodotti chimici per l'industria come la soda caustica, l'ammoniaca, il DDT, il solfuro di carbonio, il tetracloruro di carbonio, l'acido solforico, gli acidi carbossilici, l'acido clorosolforico, l'acido formico, l'oleum, il cloralio, le resine e il cloro; importanti erano anche i prodotti per l'agricoltura e per usi domestici. La societ\u00e0 aveva anche iniziato i suoi studi nel campo dei polimeri, nella sintesi dei prodotti organici e nei flotal, cio\u00e8 nei condizionatori del terreno.\nLa nascita del gruppo SIR-Rumianca.\nNel 1967 buona parte del capitale azionario dell'azienda pass\u00f2 alla societ\u00e0 SIR, che controll\u00f2 da quel momento l'intera gestione degli stabilimenti; la Rumianca, da allora, entr\u00f2 nel nuovo gruppo conosciuto come SIR-Rumianca. Nel 1981 \u00e8 stata coinvolta nella terribile crisi del settore chimico che colp\u00ec la SIR.\nIl fallimento del gruppo e il confluimento nell'ENI.\nNello stesso anno l'ENI rilev\u00f2 per intero gli stabilimenti SIR-Rumianca ancora attivi, salvandoli dalla chiusura. Nel 1982 l'ENI trasfer\u00ec le attivit\u00e0 industriali alla societ\u00e0 Anic la quale, nel 1983, confer\u00ec gli stabilimenti alla societ\u00e0 EniChimica Secondaria S.p.A. (che dal 1981 gestiva le societ\u00e0 del gruppo Anic specializzate nella chimica secondaria e fine). Successivamente, nel 1984, EniChimica Secondaria S.p.A. confer\u00ec tutte le attivit\u00e0 del settore alla neonata EniChem Sintesi S.p.A. che, nel 1987, venne definitivamente denominata EniChem Synthesis S.p.A.."}
{"id": "1269942", "revid": "1048993", "url": "https://it.wikipedia.org/wiki?curid=1269942", "title": "Marina Suma", "text": "Biografia.\nDi padre siciliano e madre napoletana, \u00e8 vissuta nel quartiere del Vomero, dopo i primi passi nella moda, debutta nel 1981 con il film \"Le occasioni di Rosa\" diretto da Salvatore Piscicelli, vincendo il David di Donatello per la migliore attrice esordiente e il Nastro d'argento nella stessa categoria.\nIl successo popolare arriva per\u00f2 con \"Sapore di mare\" di Carlo Vanzina, cui faranno seguito altre commedie come \"Dio li fa poi li accoppia\" accanto a Johnny Dorelli e \"Sing Sing\" al fianco di Adriano Celentano. \"Cuori nella tormenta\" (con Carlo Verdone e Lello Arena) e \"Un ragazzo e una ragazza\" (con Jerry Cal\u00e0) affermano definitivamente il personaggio di Marina Suma nel mondo della commedia italiana. Un cambio di \"registro\" avviene proprio dopo questi due film quando la Suma torna a recitare in ruoli drammatici come nel musicale \"Blues metropolitano\" (diretto dal suo scopritore Piscicelli). Nel 1987 passa al thriller con \"Una donna da scoprire\" di Riccardo Sesani e con \"Caramelle da uno sconosciuto\" di Franco Ferrini.\nDa ricordare poi \"Sicilian Connection\" di Tonino Valerii, \"Malesh\", opera prima di Angelo Cannavacciuolo, e il ritorno alla commedia con \"Cambiamento d'aria\", di Giuseppe Gargiulo (1989), \"Dark bar\" di Stelio Fiorenza (1989), \"L'ultima scena\" di Nino Russo (1989), \"Infelici e contenti\" di Neri Parenti al fianco di Ezio Greggio e Renato Pozzetto (1992), \"Fiori di zucca\" di Stefano Pomilla (1998), \"The skitour\" di C.M. Faudan (2000) e \"Un uomo a perdere\" di W. Toschi.\nNel 1994, a Roma, torna sulle passerelle sfilando per la stilista Chiara Boni. Nel 2003 Arnolfo Petri le affida il ruolo da protagonista in \"Yerma\" di Federico Garc\u00eda Lorca, con cui vince la Nike per il Teatro come \"migliore attrice protagonista\". Nel 2003 torna al cinema d'autore con \"Pater familias\", diretto da Francesco Patierno. Nel 2005 prende parte come concorrente al reality game di Rai 1 \"Ritorno al presente\", condotto da Carlo Conti. Nel 2007 recita come protagonista nella fiction \"Donne assassine\", in onda su Fox Crime. Nel 2008 partecipa alla trasmissione televisiva \"I migliori anni\", condotta da Carlo Conti su Rai 1. Nel 2009 \u00e8 in tourn\u00e9e teatrale in 40 citt\u00e0 italiane come protagonista di \"Pene d'amor perdute\" di William Shakespeare, per la regia di Stefano Artissunch.\nNel 2012 \u00e8 protagonista in \"Stella di mare\", corto diretto da Salvatore Arimatea su un soggetto di Gabriella Sorti, ambientato nelle isole Eolie con il coinvolgimento di due attori down e prodotto dall'associazione Siddharte in collaborazione con l'associazione italiana Persone Down. Per questo ruolo si aggiudica il premio Mare Festival 2012. Nel 2012 \u00e8 nuovamente in teatro come protagonista, diretta dal regista Luca Nasuto nel dramma storico \"Nina Scarabattola\", incentrato sulle vicende dell'8 settembre 1943. Collabora con il SalinaDocFest. Nel 2013 recita in \"Io \u00e8 morto\" del regista romano Alberto de Venezia, film presentato al Festival di Venezia nella sezione \"Orizzonti\". Ritorna al cinema come protagonista nel film \"Ballando il silenzio\" di Salvatore Arimatea, uscito nel 2015 grazie alla collaborazione con l'Associazione italiana persone down e il Centro Studi Diodoro. Tra gli altri interpreti della pellicola, ambientata nel mondo del tango, vi sono Sandra Milo, Fioretta Mari e Mario Opinato. Nel settembre 2015 partecipa a Palermo allo spettacolo teatrale \"In Nomine Maris\", scritto dall'attore e autore palermitano Vito Benicio Zingales, con il quale gira l'omonimo cortometraggio, per la regia di Giuseppe Celesia."}
{"id": "1269943", "revid": "1573940", "url": "https://it.wikipedia.org/wiki?curid=1269943", "title": "Municipio Vecchio (Monaco di Baviera)", "text": "Il Municipio Vecchio, in tedesco \"Altes Rathaus\", era l'antica sede del municipio di Monaco di Baviera, in Germania.\nStoria.\nIl Municipio Vecchio originale risaliva al 1310, ma venne sostituito da un nuovo edificio iniziato nel 1470 e ultimato nel 1480, ed \u00e8 quest'ultimo ad essere chiamato cos\u00ec. Questo edificio venne costruito su progetto di J\u00f6rg von Halsbach, che progett\u00f2 anche la Frauenkirche. L'edificio venne ricostruito pi\u00f9 volte nel corso dei secoli, l'ultima delle quali avvenne nel 1861-64 e confer\u00ec al municipio il suo attuale aspetto neogotico. Nel 1877 e nel 1934 furono costruiti due ingressi per facilitare lo scorrimento del traffico. La parte pi\u00f9 antica del municipio \u00e8 la torre, costruita tra il 1180 ed il 1200 e faceva parte delle fortificazioni della citt\u00e0. L'interno gotico del municipio \u00e8 rimasto intatto. Al piano terra si trova il salone cerimoniale con le sue volte a botte lignee; lungo la parete vi \u00e8 in fregio con 96 stemmi, risalente al 1478. \u00c8 in programma di esporre di nuovo nel salone i \"Moriskent\u00e4nzer\" di Erasmus Grasser, oggi infatti sono esposte delle copie, perch\u00e9 gli originali sono esposti allo Stadtmuseum. Da questo edificio \u00e8 stata proclamata dai nazisti la cosiddetta \"notte dei cristalli\" il 9 novembre 1938.\nMuseo.\nDal 1983 l'edificio ospita il \"Spielzeugmuseum\" (Museo del giocattolo), che espone case di bambole, automobiline e soldatini di rame ed una mostra che illustra la storia della bambola Barbie."}
{"id": "1269944", "revid": "767487", "url": "https://it.wikipedia.org/wiki?curid=1269944", "title": "Uomini duri", "text": "Uomini duri (\"Tough Guys\") \u00e8 un film del 1974 diretto da Duccio Tessari coprodotto tra Italia, Francia e Stati Uniti d'America.\nTrama.\nA New York, il manesco padre Charlie e il poliziotto nero Lee Stevens indagano su un omicidio di un uomo, ucciso da ignoti.\nColonna sonora.\nLa colonna sonora del film \u00e8 stata composta da Isaac Hayes. L'LP, formato da nove brani e distribuito da Enterprise Records, \u00e8 entrato nella \"Billboard 200\".\nAccoglienza.\nIncassi.\nIl film ha incassato complessivamente 761.271.000 di lire italiane."}
{"id": "1269947", "revid": "287204", "url": "https://it.wikipedia.org/wiki?curid=1269947", "title": "Hourglass (Dave Gahan)", "text": "Hourglass \u00e8 il secondo album solista dell'artista britannico Dave Gahan, cantante, frontman e, dall'ultimo album di studio, anche autore di testi e musiche, dei Depeche Mode, uscito il 22 ottobre 2007, per l'etichetta storica del gruppo, la Mute Records.\nIl disco.\nAnnunciato nel sito ufficiale dei Depeche Mode, nella primavera del 2007, l'album segue il long playing di debutto \"Paper Monsters\" del 2003. Anche nella realizzazione del nuovo lavoro, Gahan \u00e8 stato affiancato da Andrew Phillpott e da Christian Eigner, suoi storici collaboratori che lo affiancarono anche nella creazione del primo album e delle tre canzoni \"Suffer Well\", \"I Want It All\" e \"Nothing's Impossible\", che entrarono poi a far parte dell'album \"Playing the Angel\" dei Depeche Mode. Il secondo disco solista di Dave, mixato da Tony Hoffer, \u00e8 molto pi\u00f9 elettronico del precedente. \u00c8 uscito in pi\u00f9 versioni: una classica versione CD, una versione CD pi\u00f9 DVD e una versione limitata vinile pi\u00f9 CD. Dall'album sono stati tratti due singoli: \"Kingdom\", pubblicato l'8 ottobre 2007, e il \"double A-side\" \"Saw Something / Deeper and Deeper\"."}
{"id": "1269953", "revid": "974381", "url": "https://it.wikipedia.org/wiki?curid=1269953", "title": "One of Us (singolo Joan Osborne)", "text": "One Of Us \u00e8 un singolo della cantautrice statunitense Joan Osborne, pubblicato il 21 febbraio 1995 come primo estratto dal primo album in studio \"Relish\".\nIl brano \u00e8 stato scritto da Eric Bazilian dei The Hooters.\nDescrizione.\nLa canzone affronta argomenti che trattano vari aspetti del credere in Dio per mezzo di domande che invitano l'ascoltatore a considerare come egli si rapporta con Dio; frasi come \"Pronunceresti [il nome di Dio] davanti a Lui?\", \"Vorresti vedere se vedere significasse credere in cose quali il Paradiso, Ges\u00f9 e i santi?\" oppure \"Vorresti vedere [il volto di Dio] se vedere significasse che ci devi credere?\". Il titolo della canzone (\"One Of Us\": uno di noi) proviene dal ritornello \"E se Dio fosse uno di noi?\". All'inizio del brano, nella versione dell'album, Joan canta a cappella l'introduzione di \"The Airplane Ride\" di Nell Hampton.\nUscita nel febbraio 1995 come singolo di punta dell'album \"Relish\" (prodotto da Rick Chertoff) e poi ripubblicato nel dicembre dello stesso anno, essa entr\u00f2 nella top 40 nel novembre dello stesso anno. Con questa canzone, la Osborne ricevette una delle tante nomination ai Grammy del 1995, includendo Best Female Pop Vocal Performance ma non riusc\u00ec a vincere. Un anno dopo Prince fece una cover della canzone per il suo singolo \"Emancipation\".\nNel gennaio 1996, \"One Of Us\" arriv\u00f2 alla top 10. Finalmente, nel marzo 1996, \"One Of Us\" scal\u00f2 fino ad arrivare alla No. 1 nella ARC Weekly Top 40 di Rock On The Net's e vi rimase per due settimane. La sua posizione nella Billboard Hot 100 \u00e8 la No. 4.\nIl brano \u00e8 stato utilizzato come sigla di apertura per la serie TV \"Joan of Arcadia\", in una versione registrata appositamente dalla stessa Osborne.\nVideo musicale.\nIl videoclip, diretto da Mark Seliger e Fred Woodward, \u00e8 stato girato principalmente a Coney Island, New York. In esso appare il volto di Joan in primo piano che canta, alternata ad immagini di varie attrazioni e in stile vintage color seppia.\nCover.\nUna cover in italiano, intitolata \"Uno di noi\", \u00e8 stata registrata nel 1996 da Eugenio Finardi per l'album \"Occhi\"."}
{"id": "1269957", "revid": "110157", "url": "https://it.wikipedia.org/wiki?curid=1269957", "title": "SIR - Societ\u00e0 Italiana Resine", "text": "La SIR, acronimo di Societ\u00e0 Italiana Resine, conosciuta in Sardegna come Sarda Industria Resine, \u00e8 stata un'azienda italiana operante nel settore della chimica industriale.\nStoria.\nNegli anni trenta, per prima in Italia, avvi\u00f2 la produzione di polveri da stampaggio fenoliche e poi di resine fenoliche, estendendo successivamente la produzione alle resine per vernici.\nNel 1948 ne divenne proprietario Angelo Rovelli.\nNel dopoguerra la societ\u00e0 era considerata una delle pi\u00f9 importanti industrie chimiche d'Europa; nel 1967 rilev\u00f2 le quote di maggioranza della Rumianca S.p.A., costituendo cos\u00ec, da azionista principale, il gruppo \"SIR-Rumianca\" che, dopo Montedison, era il pi\u00f9 importante gruppo chimico italiano.\nLa societ\u00e0 fruiva di ampi finanziamenti da parte delle banche pubbliche sulla base del fatto che gli investimenti della SIR (in particolare l'apertura di stabilimenti nel Mezzogiorno e in Sardegna) ottenevano un parere del governo italiano di conformit\u00e0 alla propria politica industriale: questo parere veniva considerato come una vera e propria garanzia. Tale politica port\u00f2 ad aprire troppi stabilimenti e perci\u00f2 caus\u00f2 insieme un eccesso di capacit\u00e0 produttiva e un forte indebitamento.\nLa crisi petrolifera del 1973 determin\u00f2 l'aumento del costo della materia prima e, d'altra parte, dell'inflazione, con conseguente incremento dei tassi e perci\u00f2 dei costi. Ne deriv\u00f2 per la SIR uno stato di crisi e di pesante indebitamento che si trascin\u00f2 per alcuni anni, fino a che nel 1981 fu costituito il Consorzio Bancario CBS, formato dalle banche creditrici, per risanare la societ\u00e0. Il tentativo fall\u00ec, ed il gruppo, dopo essere stato messo in liquidazione, venne ceduto all'ENI.\nLiquidazione.\nAll'epoca era un gruppo formato da 163 societ\u00e0, di cui 47 estere, con 3.681 miliardi di lire in perdita (circa 1.9 miliardi di euro) e debiti insoluti per 2.683 miliardi di lire, per un totale di 16.000 dipendenti, tra diretti e indiretti.\nLa liquidazione, esempio di lavoro trasparente ed efficace, fu gestita dal Comitato per l'intervento nella SIR e in settori di alta tecnologia, presso il Ministero delle partecipazioni statali, con un fondo iniziale di 419 miliardi di lire.\nIn seguito alla cessione delle societ\u00e0 del gruppo all'ENI e Montedison, il Comitato si ritrov\u00f2 600 miliardi di lire in cassa, assorbiti dalla Tesoreria di Stato.\nMicroElettronica Italiana.\nTuttavia, nel 1993 al Comitato SIR venne affidata la liquidazione di REL, con il primo governo Amato che decise anche di utilizzare 400 miliardi dei succitati 600, per la ricapitalizzazione di SGS-Thomson Microelectronics (STM), allora oberata da bilanci negativi: insieme a IRI, il Comitato costitu\u00ec MicroElettronica Italiana S.r.l.(MEI), azionista di STM al 50%.\nQuesto investimento fu molto proficuo, in quanto nel 1998 MEI ridusse la propria presenza in STM con un incasso di 660 miliardi di lire, a cui aggiungere i cospicui dividendi distribuiti negli anni precedenti. Nel 1999 MEI passa a titolo gratuito al Ministero del Tesoro.\nNel 2010, con Legge 122/10, il Comitato per l'intervento nella Sir e in settori ad alta tecnologia viene soppresso: la sua disponibilit\u00e0 liquida, pari a 240 milioni circa, \u00e8 destinata al Bilancio dello Stato (200 milioni) e a Ligestra Tre S.r.l., societ\u00e0 di Fintecna che eredita anche tutte le altre passivit\u00e0 ed attivit\u00e0 del Comitato."}
{"id": "1269959", "revid": "119752617", "url": "https://it.wikipedia.org/wiki?curid=1269959", "title": "Baby Firefly", "text": "Baby Firefly \u00e8 un personaggio fittizio creato da Rob Zombie per i film \"La casa dei 1000 corpi\", \"La casa del diavolo\" e \"3 from Hell\". \u00c8 stata interpretata in tutte e tre le pellicole da Sheri Moon Zombie, moglie del regista.\nCaratteristiche.\nPer promuovere l'uscita dei film sulla famiglia Firefly, il regista ha creato dei retroscena riguardanti i protagonisti (Baby, Otis e Spaulding) sul sito web ufficiale, usando vecchie fotografie degli attori e finti ritagli di giornali per renderli pi\u00f9 realistici.\nBaby \u00e8 una giovane donna che ama sequestrare e uccidere persone insieme alla sua famiglia. Mostra molta dimestichezza con le armi da fuoco e da taglio, prediligendo soprattutto l'utilizzo di queste ultime. La sua penale comprende omicidio di primo grado, rapina a mano armata, furto aggravato d'auto e prostituzione.\n\u00c8 una persona molto solare, estroversa e apparentemente docile, fattore che trae molto spesso in inganno le sue potenziali vittime, le quali si fidano facilmente della donna. Baby \u00e8 molto legata alla sua famiglia, e ha un forte legame soprattutto con il fratellastro Otis.\nBaby appare come una giovane donna sotto i trent'anni molto attraente, di statura longilinea, lunghi capelli riccioluti e biondi e gli occhi azzurri.\nStoria.\nBaby, all'anagrafe Vera-Ellen Wilson, nasce il 12 settembre del 1948 nella comunit\u00e0 rurale immaginaria di Ruggsville, in Texas, dalla relazione tra Mother Firefly e Capitano Spaulding. Fin dall'infanzia, Baby mostra comportamenti maniacali e psicotici: in apparenza calma e serena, Baby sfocia rapidamente in forti ascessi di violenza e all'et\u00e0 di sette anni colpisce un compagno di scuola in un occhio con un coltellino rudimentale che la bambina si era costruita da sola. Il motivo del suo gesto resta sconosciuto.\nNel 1965, quando Baby ha circa sedici anni, suo padre porta a casa Otis, che viene integrato alla famiglia. Tra Baby e Otis, che la soprannomina \"Angel Baby\", si forma un forte legame quasi simbiotico. Verso gli anni settanta Baby e Otis partono insieme, commettendo una serie di omicidi in tutto il paese, che documentano nei dettagli in una serie di album e diari.\nNell'inverno del 1976 Baby torna a Ruggsville da sola e riprende la sua vita nella fattoria dei Firefly.\nLa casa dei 1000 corpi.\nNel 1978 Baby attira un gruppo di quattro ragazzi, Bill, Jerry, Mary e Denise, fingendo di necessitare di un passaggio in auto. Durante il viaggio, suo fratello Rufus spara ad uno pneumatico, obbligando i ragazzi a scendere dall'auto. Baby li conduce presso la sua abitazione con la falsa promessa di aiutarli a chiamare un carro attrezzi, e la sua famiglia li ospita per cena.\nSul tardi, i Firefly organizzano uno spettacolo e Baby si esibisce cantando e ballando I Wanna Be Loved by You. Durante la sua performance Baby flirta con Jerry, scatenando l'ira della fidanzata Mary, che furiosa esorta il suo gruppo ad andarsene, ma vengono bloccati da Otis e Rufus. Baby fa lo scalpo a Jerry e accoltella a morte Mary, che tenta invano la fuga.\nLa casa del diavolo.\nSei mesi dopo i Firefly vengono scoperti e braccati dalle autorit\u00e0 locali. Presso la fattoria avviene una sparatoria nella quale Rufus viene ucciso e Mamma catturata. Baby sgattaiola velocemente fuori dalla casa insieme a Otis, rubano un'auto a una donna che uccidono di l\u00ec a poco con un espediente e raggiungono una cabina telefonica dalla quale contattano il Capitano Spaulding. In attesa dell'uomo, Baby e Otis prendono in ostaggio quattro persone in un motel, che vengono torturate e uccise da questi.\nSpaulding li raggiunge e insieme si recano da Charlie, fratellastro di Spaulding, che offre rifugio ai tre nel suo bordello. Tuttavia, lo sceriffo John Wydell e la sua squadra li intercettano, uccidono Charlie, i suoi amici e le sue due prostitute, tenendo per s\u00e9 Otis, Baby e Spaulding. Il trio viene torturato dallo sceriffo, che sul punto di ucciderli viene fermato ed ucciso da Tiny, che libera i suoi familiari per poi lasciarsi morire nella casa, che viene bruciata.\nIl mattino seguente il trio scappa a bordo di un'auto e vengono inseguiti dalla polizia, scatenando una sparatoria. In quelli che sembrano essere i suoi ultimi istanti di vita, Baby spara all'impazzata contro un posto di blocco, per poi essere crivellata di colpi insieme al padre e al fratellastro.\n3 from Hell.\nMiracolosamente salvatisi dopo la sparatoria con le forze dell'ordine, Otis, Baby e Spaulding subiscono un processo che termina con la loro incarcerazione e condanna a morte. Durante i dieci anni passati in carcere la salute mentale di Baby peggiora e non riesce a ottenere la libert\u00e0 condizionale. Grazie a Otis, riuscito a fuggire di prigione con l'aiuto del fratellastro Winslow Foxworth \"Foxy\" Coltrane mentre si trovava ai lavori forzati, viene liberata dal direttore del carcere che la lascia fuggire travestita da guardia. Con Spaulding ucciso dopo l'esecuzione della sua condanna a morte, Baby, Otis e Foxy formano un nuovo trio e riprendono la loro fuga dalla forze dell'ordine.\nIl trio decide di dirigersi in Messico, approdando nella cittadina di Durango durante la celebrazione del Giorno dei morti e trovando alloggio in un modesto locale. Il proprietario di quest'ultimo per\u00f2 li riconosce e segnala la loro presenza ad Aquarius, malavitoso locale in cerca di vendetta per la morte del padre ucciso da Otis durante la sua fuga, in cambio di denaro. Aquarius organizza una banda di sicari nota come \"Satana neri\" per eliminare i tre e, nonostante Baby si sia difesa lanciando frecce con un arco, lei e Foxy vengono catturati. Mentre Otis \u00e8 impegnato in un combattimento a colpi di machete con un componente della banda, un nano, con cui Baby \u00e8 entrata in simpatia dopo averlo conosciuto al motel, libera lei e Foxy tagliando le corde legate ai loro polsi. Alla fine Baby, Foxy e Otis si riuniscono nuovamente insieme e hanno la meglio su Aquarius e i suoi sicari.\nBaby Firefly secondo Sheri Moon.\nBaby Firefly \u00e8 il primo ruolo cinematografico sostenuto da Sheri Moon, moglie di Rob Zombie dal 2002 e presente in molti videoclip del marito (da solista e con i White Zombie). Appassionata del cinema horror (tra i suoi film preferiti \"Shining\", \"Frankenstein\", \"Amityville Horror\"), Sheri \u00e8 stata subito eccitata dall'idea di interpretare al suo debutto un personaggio allo stesso tempo angelico e maniacale come Baby. Il clima sul set \u00e8 sempre stato piacevole e l'attrice ha stabilito un legame di profonda amicizia soprattutto con Karen Black (sua madre in \"La casa dei 1000 corpi\"), cosa che l'ha aiutata ad entrare nel personaggio.\nAncor pi\u00f9 stimolante per Sheri Moon \u00e8 stato interpretare Baby Firefly di nuovo nel sequel. Rispetto al primo film, in \"La casa del diavolo\" l'attrice si \u00e8 sentita pi\u00f9 sicura di se stessa e questo l'ha aiutata nei cambiamenti che ha apportato al personaggio. Baby \u00e8 cresciuta diventando un personaggio pi\u00f9 duro, realistico e maniacale, meno appariscente ma dal carattere pi\u00f9 sfaccettato. Ci sono momenti in cui Baby \u00e8 molto tranquilla e silenziosa, quasi docile ma basta lo schioccare delle dita e si vede il male nei suoi occhi. E poi per la prima volta Baby passa da carnefice a vittima in \"La casa del diavolo\" e anche questo \u00e8 un aspetto che l'attrice ha trovato interessante nell'evoluzione del personaggio. Sheri Moon ammette per\u00f2 che lavorare al sequel \u00e8 stata molto dura ed \u00e8 stato molto pi\u00f9 impegnativo rispetto al primo film, anche fisicamente date le molte scene d'azione, le \"location\" volutamente anguste e polverose ed il caldo. Oltretutto l'attrice ha voluto recitare personalmente in molte scene pericolose, lasciandone solo alcune alla controfigura."}
{"id": "1269967", "revid": "32372", "url": "https://it.wikipedia.org/wiki?curid=1269967", "title": "Baby (Rob Zombie)", "text": ""}
{"id": "1269968", "revid": "180559", "url": "https://it.wikipedia.org/wiki?curid=1269968", "title": "Association for Project Management", "text": "Association for Project Management (APM) \u00e8 un'organizzazione indipendente per il project management. \nL'associazione ha la sua base nel Regno Unito ed \u00e8 composta da oltre 15.000 membri individuali e 400 membri corporate a livello mondiale.\nLa missione di APM \u00e8 \"\"Sviluppare e promuovere la disciplina professionale del project management e del programme management per pubblici benefici\".\" "}
{"id": "1269969", "revid": "123388269", "url": "https://it.wikipedia.org/wiki?curid=1269969", "title": "Jumpstyle", "text": "La Jumpstyle, o pi\u00f9 comunemente detta jump, \u00e8 uno stile di ballo collettivo, ma praticabile anche individualmente. \nIl ballo \u00e8 chiamato anche Jumpen (dall'inglese \"Jump\" e la desinenza olandese -en, con significato \"saltare\"). \u00c8 un ballo essenzialmente basato su salti e movimenti delle gambe.\nOrigini.\nLa jumpstyle nasce nei club musicali olandesi e belgi agli inizi degli anni 2000 come fenomeno di ballo alternativo all'hardcore e hakken. Da l\u00ec a poco molti DJ come DJ Cerla cominciarono a produrre musica adatta a questo stile di ballo. \nSuccessivamente il genere si diffuse verso gli altri paesi europei, come la Gran Bretagna, l'Italia, la Francia. Pi\u00f9 tardi si diffuse anche negli Stati Uniti. Un mezzo che favor\u00ec la diffusione fu Internet attraverso la pubblicazione di video raffiguranti scene di ballo \"Jumpstyle\" e addirittura tutorial che insegnano la tecnica del ballo. \nLa jumpstyle fu accolta molto presto dai dj che nelle feste facevano ballare la \"Jumpstyle\" su di una base Techno.\nIl genere musicale su cui viene ballata la \"jump\" \u00e8 l'Hardstyle e i praticanti del ballo vengono detti \"Jumper\".\nOggi la jumpstyle si avvale di quattro correnti musicali: il filone \"originale\", proveniente dall'hardcore e precisamente dai sottogeneri \"oldschool\" e \"nu-style\", il filone \"trance-hardjump\", tipico delle produzioni di Vorwerk che si caratterizza dalla presenza di melodie pi\u00f9 elaborate, il filone \"hardhouse\", di cui sono esponenti ad esempio i Looney Tunez, Playboyz e Chicago Zone e l'ultimo nato, che ha iniziato a formarsi nel 2007, il filone pi\u00f9 commerciale, con una cassa meno evidente e melodie pi\u00f9 allegre, promosso da artisti come gli Scooter, Patrick Jumpen e le ultime produzioni di Jeckyll &amp; Hyde(progetto di Ruthless &amp; Vorwerk), per non parlare degli Italobrothers progetto \"Tech trance\" e \"Jump up\" in cui molti loro video ballano la jumpstyle. Molti Dj Hardstyle come Coone, Zatox, Headhunterz, Noisecontrollers, Wildstylez hanno prodotto diversi brani con cui la gente balla la Jumpstyle, infine si pu\u00f2 citare Ivan Carsten con un video su YouTube dove \u00e8 presente molta gente che balla l'Hardjump sopra la loro \ncanzone \"Bazooka Girl\".\nDue artisti degni di nota sono Teka B e Mark With A K,che producono un genere detto Jumptek/Tekstyle.\nCaratteristiche.\nIl ballo \u00e8 caratterizzato da movimenti ritmici da eseguire velocemente con le sole gambe, muovendo le braccia solo per mantenere l'equilibrio. Per essere praticato adeguatamente richiede una buona agilit\u00e0, allenamento e buona resistenza.\nL'hardjump, essendo uno stile pi\u00f9 complesso e ricco di evoluzioni, richiede una grande concentrazione e coordinazione.\nLa musica \u00e8 composta da una cassa ritmica caratterizzata dalla forma quadra dell'onda sonora che ha lo scopo di stabilire il tempo e il ritmo del ballo. \u00e8 affiancata da \"clap\" semplici ma veloci. La velocit\u00e0 \u00e8 normalmente compresa fra i 140 BPM e i 150 BPM.\nSpesso accompagnato con un \"VOCAL\".\nAnalizzando una comunissima traccia jumpstyle possiamo notare che questa \u00e8 formata principalmente da tre parti, nell'ordine:\nStili.\nLa jumpstyle ha un suo modo di essere ballata ed i seguenti sono gli stili principali:"}
{"id": "1269981", "revid": "122844956", "url": "https://it.wikipedia.org/wiki?curid=1269981", "title": "Lago delle Nazioni", "text": "Il lago delle Nazioni \u00e8 uno stagno salmastro di origine artificiale, \u00e8 ubicato nella cittadina balneare Lido delle Nazioni nel comune di Comacchio, in provincia di Ferrara; si estende tra la Pineta di Volano, a est, e Valle Bertuzzi, a ovest. Il bacino fu ricavato per scopi turistici e sportivi nella met\u00e0 degli anni sessanta, congiuntamente alla sistemazione della preesistente \"Valle di Volano\", una valle salmastra formatasi sin dal Basso Medioevo. Geograficamente parlando, \u00e8 il maggiore specchio d'acqua della provincia di Ferrara, seguito dal bondenese lago del Quaternario.\nIstituzioni.\nSulla sponda meridionale del bacino si trova la Scuola di vela e canoa della Lega Navale Italiana.\nFauna.\nFino alla met\u00e0 degli anni settanta, il lago delle Nazioni era un sito di svernamento di importanza nazionale per molte specie di anatidi, in particolare Moretta (Aythya fuligula) e Moriglione (Aythya ferina). Oggi il lago \u00e8 frequentato da pochi individui di specie ubiquitarie come Gabbiani, Sterne, Germani reali (Anas platyrhynchos), Folaghe (Fulica atra) e Cormorani (Phalacrocorax carbo). Tra il lago e la pineta di Volano si trovano dei prati umidi che, grazie anche alla presenza di insediamenti, ad opera dell'uomo, di tori e cavalli, \u00e8 stato uno dei primi siti del Delta frequentato da Aironi guardabuoi (Bubulcus ibis)."}
{"id": "1269982", "revid": "709565", "url": "https://it.wikipedia.org/wiki?curid=1269982", "title": "Episodi de I Cesaroni (prima stagione)", "text": "La prima stagione della serie televisiva I Cesaroni \u00e8 andata in onda dal 7 settembre al 12 novembre 2006 ed \u00e8 composta da 26 episodi.\n\"Promessi sposi\".\nTrama.\nRoma 2005. Giulio Cesaroni e l'ex-fidanzata Lucia Liguori si rivedono dopo vent'anni: lui \u00e8 vedovo e lei divorziata da Sergio Cudicini, avvocato milanese, tornata da Milano alla natia Roma da sua madre. Capiscono di amarsi ancora e decidono di sposarsi. In autunno, dieci giorni prima delle nozze, Lucia si trasferisce con le figlie Eva e Alice nella casa dei Cesaroni. Con un'atmosfera meno che accogliente riservata dai ragazzi, le figlie capiscono che familiarizzare con i loro nuovi fratelli, Marco, Rudi e Mimmo, figli di Giulio e maschiacci con una mancanza di integrit\u00e0 con le femmine, sembra quasi impossibile. Marco, fidanzato con Veronica, \u00e8 sorpreso da Eva, ragazza bellissima, che per\u00f2 non riuscendosi ad integrare nella sua nuova famiglia decide di scappare di casa lasciando una lettera alla madre, per tornare a Milano dal fidanzato Christian. \nLucia, insegnante, prende il posto della professoressa Zuppante al liceo Ugo Foscolo, dove trova come collega Stefania Masetti e come preside Andrea, che vede una vecchia fiamma in Lucia. La professoressa Liguori insegna la seconda media, e ha in classe Rudi e Alice che, come Marco ed Eva, si ritrovano come compagni in classe. La cosa infastidisce Rudi al punto di minacciare Alice con una vita infernale, ma la ragazzina si dimostra un osso pi\u00f9 duro del previsto per lui.\nGiulio e Marco, avendo trovato la lettera di Eva, vanno alla stazione, dove trovano la ragazza. Per la prima volta, Giulio risolve il problema di una figlia femmina, e la convince a tornare a casa. A complicare le cose, c'\u00e8 una mancata attenzione di Giulio nei confronti del fratello Cesare che lo portano a pensare che con le imminenti nozze, verr\u00e0 escluso dalla vita del fratello, con cui ha sempre vissuto e lavorato insieme nella loro bottiglieria. Preoccupato \u00e8 anche Ezio Masetti, amico di Giulio e Cesare, marito dell'insegnante amica di Lucia, Stefania, padre dell'amico di Marco, Walter, e avente anche la propria officina meccanica accanto a casa Cesaroni. Con una melodrammaticit\u00e0 eccessiva prova a distaccarsi dalla famiglia, finch\u00e9 Lucia e sua madre vedova Gabriella lo convincono che non solo hanno piacere di conoscerlo, ma lo considerano uno della famiglia. Al barbecue serale, Giulio e Lucia guardano con ottimismo la loro nuova famiglia, ma quando sembra tornato il sereno si presenta il milanese Sergio Cudicini, l'ex marito di Lucia, accolto accidentalmente da Giulio con una pallonata.\n\"Non ci vedo chiaro\".\nTrama.\nSergio si presenta di nuovo in casa Cesaroni per salutare le figlie e la ex moglie, ma in realt\u00e0 il suo scopo \u00e8 un altro: vuole che ritornino con lui a Milano. Cos\u00ec, a scuola, accusa Lucia di far abitare le figlie in un \"ambiente degradato\", ma la donna gli rinfaccia come ora viva pi\u00f9 felicemente alla Garbatella. Poi il milanese, in bottiglieria, minaccia Giulio di portargli via Eva e Alice e cos\u00ec anche Lucia, scatenando l'ira dell'uomo che per tutta risposta gli molla un pugno. Cesare, per paura che questo gesto possa costare un processo con il rischio di far perdere a lui e al fratello il proprio lavoro nella bottiglieria di famiglia (a cui \u00e8 estremamente legato da sempre, dimostrandolo quando rispetta e ammira il suo defunto padre Tiberio Romolo e le sue generazioni precedenti che gestivano il locale), va in ospedale a chiedere scusa. Sergio approfitta della situazione e millanta una cardiopatia molto grave. Lucia, informata, decide di annullare le nozze con Giulio per poter andare ad accudire Sergio a Milano, gettando nella disperazione il Cesaroni.&lt;br&gt;\nVeronica \u00e8 arrabbiata col fidanzato Marco e vuole un regalo costoso affinch\u00e9 lei lo perdoni. Il giovane le fa un regalo romantico, ma la ragazza non apprezza e cos\u00ec lo lascia. Eva, invece, rimane colpita dalla inaspettata sensibilit\u00e0 del fratellastro.&lt;br&gt; Intanto Lucia assegna un tema a Rudi e Alice sulla famiglia. Ma questo non riesce a farli familiarizzare del tutto.\n\"Il matrimonio del secolo\".\nTrama.\nL'inganno di Sergio viene scoperto, cos\u00ec Lucia e Giulio si possono finalmente sposare. Nel frattempo Giulio aveva per\u00f2 disdetto molte prenotazioni e gli tocca nuovamente fare i preparativi. I suoi sogni di avere un matrimonio fastoso si infrangono con le grosse spese da sostenere, che gli creano problemi con l'agenzia di recupero crediti e litigi con il fratello. Lucia, venuta a conoscenza della vicenda, lo rassicura dicendogli che non le interessa la grandezza della cerimonia ma la solidit\u00e0 del legame rappresentato dal matrimonio, ma Giulio di testa sua continua a fare da solo senza dire niente alla sua futura moglie.&lt;br&gt;\nEva, arrabbiata con Marco per il buco fatto nel muro del bagno, si vendica stuzzicandolo continuamente di avere ridotte dimensioni sessuali, provocandogli parecchie situazioni umilianti e imbarazzanti.&lt;br&gt;\nAlice cerca di vincere l'ostracismo di Rudi cercando di fare amicizia con Budino e Charlie, ma il piccolo Cesaroni reagisce seminando zizzania tanto da far venire alle mani Alice e Budino.\n\"127 rustica\".\nTrama.\nFinalmente Giulio e Lucia si sposano da don Gervasio, parroco della Garbatella e fondatore presidente della Romulana. Per coronare questo giorno importante, Giulio vuole trascorrere la prima notte di nozze dove ha fatto l'amore per la prima volta con Lucia, ma sbaglia posto mandando su tutte le furie la donna che lo manda a dormire da solo sul divano. Lucia indaga per capire se Giulio ha semplicemente sbagliato posto oppure se c'era stato con un'altra. Giulio era stato l\u00ec da giovane con Stefania, ma lui nega sempre anche se un po' alla volta \u00e8 costretto ad ammettere, col risultato di dormire sul divano anche le due notti successive. Lucia prima si arrabbia sia con Giulio che con Stefania, poi si riconcilia con loro anche perch\u00e9 in realt\u00e0 non era successo nulla fra il marito e l'amica.&lt;br&gt;\nEva aiuta Marco scambiando con lui i fogli durante un compito in classe, ma poi non riescono pi\u00f9 a ripassarseli e cos\u00ec l'uno consegna il compito dell'altra. Giulio premia il figlio per il bel voto \"ottenuto\" con un motorino, invece Lucia, gi\u00e0 nervosa per la storia del tradimento di Giulio, punisce eccessivamente la figlia per il brutto risultato vietandole di andare a Viterbo dove si esibisce il fidanzato Christian. Marco allora aiuta la sorellastra accompagnandola in motorino, ma non riescono ad arrivare al locale per la rottura del mezzo. Eva \u00e8 dispiaciuta per il mancato incontro ma \u00e8 contenta del gesto di Marco e, nonostante i primi giorni di convivenza le abbiano dato l'idea che fosse un rozzo e cafone, lo rivaluta e lo considera il fratello ideale.\n\"Il padre perfetto\".\nTrama.\nDopo il colloquio con lo psicologo, Giulio pensa di essere un cattivo padre e, per migliorarsi, cerca di seguire l'esempio di Lucia cercando di essere per i figli un amico e riempiendoli di baci, ma questo nuovo comportamento sconcerta molto i ragazzi. Lucia \u00e8 contenta di avere tale rapporto con le figlie, ma si ricrede quando Eva le confida di voler fare l'amore per la prima volta con il fidanzato Christian. Marco d\u00e0 consigli a Walter su come conquistare le ragazze ma gli scoccia quando l'amico adopera le nuove tecniche con Eva, appena mollata da Christian. Stefania ed Ezio aiutano Cesare a trovare una compagna e gli presentano Benedetta. Il Cesaroni si innamora di lei e, dopo un giorno, le chiede di sposarlo, ma lei rifiuta perch\u00e9 troppo impegnata nel volontariato.\n\"Le manette dell'amore\".\nTrama.\nLucia \u00e8 indaffaratissima con le faccende domestiche, Marco \u00e8 infastidito per quello che reputa una pesante intromissione nelle abitudini dei Cesaroni prima dell'arrivo delle femmine. Eva sequestra a Marco un giornale porno e i 4 ragazzi (Alice, Eva, Marco e Rudi) giocano con il giornale in bagno. Mimmo \u00e8 l\u00ec e gioca con una pallina, quando la fa cadere e la va a prendere, Marco per sbaglio apre un cassetto con sotto un chiodo e Mimmo sbatte ferendosi con quel chiodo. Lucia quando sente le grida di Mimmo non trova il disinfettante e sviene a terra per via del sangue. Il ragazzo si infuria quando la donna recupera dallo scantinato la vecchia chitarra di Marco, quella che gli ricorda la madre defunta. Lucia cerca di recuperare la stima del giovane Cesaroni ma senza molto successo, anche se poi c'\u00e8 una riconciliazione perch\u00e9 Marco ricomincia a suonare, una passione che aveva abbandonato quando era morta la madre; in tale occasione incomincia a comporre \"Adesso che ci siete voi\".&lt;br&gt;\nGli impegni lavorativi e le attenzioni verso il figlio fanno trascurare a Lucia i momenti intimi con Giulio, che cerca senza fortuna di ravvivare il rapporto con espedienti \"piccanti\". La donna si rende conto delle sue mancanze e finalmente i coniugi ritrovano la verve, nonostante i consigli amorosi di Ezio e Stefania si siano rivelati poco pratici.&lt;br&gt;\nWalter fotocopia alcune pagine del diario di Eva per poter far colpo su di lei e la plagia. Eva, anche se in un primo momento \u00e8 attratta da lui, non ha intenzione di averci una relazione sentimentale. Marco viene alle mani con l'amico quando scopre la faccenda e gli sequestra le fotocopie, anche se poi fanno pace. Invece Eva si arrabbia, ancora una volta, con il fratellastro perch\u00e9 pensa sia stato lui a passare quei fogli a Walter.\n\"Provaci ancora Cesare\".\nTrama.\nIn occasione della \"Giornata del regalo del quartiere\" Lucia riceve una collana rossa, che desiderava da tantissimo tempo, e pensa sia stato Giulio a regalargliela. In realt\u00e0 non \u00e8 stato lui, ma non glielo dice per non sfigurare ed indaga per scoprire chi \u00e8 stato. Quando Lucia scopre che il vero autore \u00e8 Andrea si arrabbia col marito ma poi fanno pace.&lt;br&gt;\nCesare, suggestionato da Peppe, pensa di essere gay in quanto si sente solo e non riesce a trovare una donna che lo sopporti. Alla prova del fuoco, per\u00f2, si rende conto di non essere omosessuale.&lt;br&gt;\nGiulio sgrida Marco perch\u00e9 non vuole impegnarsi nello studio a favore della musica. Eva in complicit\u00e0 con Walter, per punire la presunzione del fratellastro, organizza uno scherzo crudele e gli fa credere di essere stato scelto da un'importante etichetta discografica.\n\"Non \u00e8 la gelosia\".\nTrama.\nAndrea fa delle avances a Lucia, per\u00f2 lei lo evita ma arriva tardi alla cena con Giulio per festeggiare i due mesi di matrimonio. Inizialmente Lucia non gli dice nulla anche se lo vorrebbe fare. Giulio, geloso, \u00e8 sospettoso e quando scopre la verit\u00e0 d\u00e0 una lezione ad Andrea.&lt;br&gt;\nDon Gervasio muore e la carica di presidente della Romulana, la squadra di calcio della Garbatella, rimane vacante. Andrea si candida. Anche Cesare si candida perch\u00e9, oltre sospettare che Andrea insidi la cognata, scopre che vorrebbe ridimensionare il peso dei Cesaroni all'interno della societ\u00e0 sportiva. Alla fine Cesare, nonostante diventi presidente, lascia la carica al rivale perch\u00e9 non ha i mezzi economici per gestire la squadra.&lt;br&gt;\nMarco \u00e8 deluso perch\u00e9 la sua canzone \u00e8 stata scartata dalle case discografiche e vorrebbe smettere con la musica. Eva lo incoraggia a proseguire.\n\"Il superdotato\".\nTrama.\nRudi pensa che il padre lo consideri un fallito e per riscattare la sua immagine imbroglia in un test di intelligenza, ottenendo il massimo punteggio. La nuova vita di superdotato per\u00f2 mal si adatta a Rudi che alla fine \u00e8 costretto a confessare di aver copiato le risposte del test.&lt;br&gt;\nCesare \u00e8 costretto ad imparare il francese affinch\u00e9 la bottiglieria rimanga pubblicata in una guida di Roma. I suoi sforzi nel ripassare la lingua per\u00f2 non hanno successo.&lt;br&gt;\nIn casa Cesaroni qualcuno sottrae dei soldi di nascosto. Giulio e Lucia indagano e scoprono che la ladra \u00e8 Gabriella. La donna ha bisogno di denaro per comprare i biglietti di un cinema poco frequentato affinch\u00e9 non chiuda.\n\"Tutti gli uomini dal presidente\".\nTrama.\nSergio sta per essere nominato Cavaliere del Lavoro ed invita Lucia e famiglia alla premiazione in cui sar\u00e0 presente anche il Presidente della Repubblica. Giulio, inizialmente, non vorrebbe andare per paura di annoiarsi ma poi accetta per controllare che Sergio non insidi la moglie. Giulio rinuncia nuovamente quando sospetta che Lucia si senta a disagio a partecipare con lui ad una cerimonia cos\u00ec formale, ma i sospetti si rivelano infondati e cos\u00ec alla cerimonia si presenta la famiglia Cesaroni al completo.&lt;br&gt;\nLucia, nervosa per l'arrivo di Sergio, punisce eccessivamente Alice vietandole di andare al concerto dei Subsonica. Per farsi perdonare dalla figlia, Lucia va con Stefania e Gabriella nell'albergo dove sono alloggiati i membri della band per farsi fare un autografo dal cantante. L\u00ec per\u00f2 incontrano proprio Alice scappata di nascosto da casa.&lt;br&gt;\nMarco \u00e8 pi\u00f9 strano del solito e pare evidente a tutti che \u00e8 innamorato. Il ragazzo vorrebbe dichiararsi ad Eva ma non ci riesce e cos\u00ec dice di essersi innamorato di Fabiana, una nuova compagna di scuola. Eva e Walter allora lo aiutano a conquistarla.\n\"Marta\".\nTrama.\nMimmo deve scrivere un tema sulla sua mamma, Marta, ma non ricorda molto perch\u00e9 quando \u00e8 morta lui era troppo piccolo. Chiede aiuto a pap\u00e0 ed ai fratelli, riaprendo una vecchia ferita. Rudi non ne vuole sapere di aiutare il fratellino perch\u00e9 \u00e8 troppo doloroso per lui parlarne, ma poi con l'aiuto di Lucia riesce a superare la sofferenza del ricordo della madre.&lt;br&gt;\nGiulio, sospeso per due turni, viene sostituito come allenatore da Ezio, che ottiene un sensazionale successo con la Romulana facendo giocare Walter, messo fuori rosa dallo stesso Cesaroni per motivi disciplinari. Walter viene notato da un osservatore della Roma e gli viene proposto un contratto, ma Ezio straf\u00e0 e la trattativa salta.&lt;br&gt;\nMarco \u00e8 invidioso dell'amico perch\u00e9 gli ha soffiato il posto in squadra e perch\u00e9 ha la possibilit\u00e0 di diventare un calciatore professionista, oltre ad usare l'inaspettato successo sportivo per sedurre Eva.\n\"Scherzi a parte\".\nTrama.\nGiulio e Cesare fanno uno scherzo ad Ezio facendogli credere che la lettera pubblicitaria ricevuta, in cui si dice che l'uomo ha vinto un televisore, non sia una truffa. Ezio cos\u00ec firma un contratto che lo impegna a comprare una casa in Calabria per 120000 euro. Stefania va su tutte le furie quando lo scopre e, delusa dal comportamento del marito, lo manda via di casa perch\u00e9 lo ritiene inaffidabile. Ezio va a vivere da solo in un monolocale, con l'unica compagnia del televisore \"vinto\".&lt;br&gt;\nEva vuole trascorrere qualche giorno di vacanza a Londra. Marco pensa di seguirla, cos\u00ec cerca un lavoro per pagarsi il viaggio. Eva e Walter deridono l'amico quando lo trovano a suonare in uno squallido locale di ballo liscio.&lt;br&gt;\nCharlie si innamora di Lucia, sua maestra, e per questo \u00e8 vittima degli scherzi di Rudi e Budino.\n\"La guerra dei Masetti\".\nTrama.\nEzio e Stefania continuano a litigare. Giulio e Lucia li vogliono aiutare ma non fanno altro che peggiorare la situazione portandoli a prendere la decisione di separarsi. I due coniugi, per\u00f2, interiormente sentono ancora reciproco amore e non vogliono vivere divisi, cos\u00ec fanno pace.&lt;br&gt;\nEva manda ad un concorso radiofonico, di nascosto a Marco, una demo della sua canzone che arriva in finale. Anche Christian, l'ex fidanzato di Eva, arriva in finale e con l'occasione si presenta a casa Cesaroni con l'intenzione di riconciliarsi con la ragazza. Marco \u00e8 sul punto di dichiararsi ma i suoi sforzi sono vani, anzi gli si ritorcono contro. Alla fine vince il concorso musicale ma perde Eva che riprende la relazione con Christian. Marco si confida col padre dicendogli di essere innamorato della sorellastra e Giulio lo esorta, con il suo fare manesco, a dimenticarla.\n\"Arrivi e partenze\".\nTrama.\nDopo anni di assenza, torna a casa Augusto, il fratello di Giulio e Cesare, Eva invece parte per Milano per vedere se la relazione con Christian possa andare avanti e Marco \u00e8 molto triste per la sua partenza e non smette mai di pensare ad Eva tanto da arrivare a scambiare, a scuola, un'altra ragazza per lei e di immaginare di parlare con Eva nonostante Giulio lo esorti a rinunciare a lei. Cesare ha fatto credere a Giulio in tutto questo tempo che il fratello fosse un ricco uomo d'affari e un pilota formidabile, ma in realt\u00e0 ha sempre vissuto di espedienti ed \u00e8 tornato a Roma per riscuotere la sua quota di bottiglieria, essendo oppresso dai debiti. Perci\u00f2 Cesare, per non disilludere Giulio, chiede ad Augusto di recitare la parte. Augusto, colpito dall'affetto della famiglia, confessa a Giulio la sua vera vita e rinuncia alla bottiglieria.&lt;br&gt;Alice \u00e8 uscita, di nascosto alla madre, con un ragazzo e viene ricattata da Rudi che \u00e8 in possesso di foto compromettenti, tra cui ce ne \u00e8 una in cui Alice fuma una sigaretta. La ragazza \u00e8 costretta a continue umiliazioni dal fratellastro fino a quando Budino, stanco del comportamento dell'amico, gli sottrae le foto.\n\"Lo zio d'America\".\nTrama.\nAugusto \u00e8 ospite in casa di Giulio ma poi viene cacciato dal fratello quando scopre che ha intrecciato una relazione con Gabriella. Giulio infatti sospetta, non a torto, che voglia solo usarla per ottenere danaro. Augusto si pente del suo comportamento restituendo i soldi a Gabriella che lo perdona e lo ospita a casa propria.&lt;br&gt;\nEva ha lasciato Christian e torna a Roma con la sua amica Beatrice. Marco ha un fugace flirt con la nuova arrivata, ma non vuole intraprendere una relazione con lei perch\u00e9 ha sempre in mente Eva. Proprio la sorellastra, venuta a conoscenza di come \u00e8 stata trattata Beatrice, si arrabbia con Marco per il suo comportamento infantile.&lt;br&gt;\nAndrea lascia l'incarico di preside della scuola a Stefania. La donna, a malincuore, comunica all'amica Lucia che il suo periodo di supplenza \u00e8 finito, essendo la professoressa Zuppante rientrata di ruolo.\n\"Sedotta e abbandonata\".\nTrama.\nGiulio, Cesare, ed Ezio stanno per partire per una battuta di pesca quando arriva improvvisamente Sergio. Giulio, non fidandosi di lasciare il tetto coniugale con il milanese nei paraggi, lo costringe a seguirlo a pescare per farsi dire le sue vere intenzioni. Alla fine Sergio ammette di essere malato e che andr\u00e0 in America a curarsi. Lucia, per non lasciare da solo l'ex marito in un momento cos\u00ec difficile, lo segue. Marco fa coraggio ad Eva e i due, senza volerlo, si baciano.&lt;br&gt;\nAugusto deve restituire dei soldi ad uno strozzino, cos\u00ec approfittando dell'assenza dei fratelli organizza delle partite di poker in bottiglieria. Sciaguratamente partecipa anche Ezio, che perde al gioco sia l'auto che la casa in Calabria. Augusto, per non rovinare Ezio, gli restituisce ci\u00f2 che ha perso e rifiuta anche l'aiuto economico dei fratelli, preferendo sparire per sempre piuttosto che continuare a gravare sulla famiglia.\n\"All'ombra del Colosseo\".\nTrama.\nGabriella \u00e8 disperata per la partenza di Augusto. Cesare cerca di consolarla e, per una serie di equivoci, entrambi fraintendono di essere reciprocamente innamorati.&lt;br&gt;\nEzio, sospettando di non essere il padre biologico di Walter, fa un esame medico da cui risulta che \u00e8 sterile e crede che il vero padre sia Giulio. In realt\u00e0 c'\u00e8 stato un errore da parte dell'ospedale, \u00e8 proprio Ezio il padre e Stefania rimprovera i due uomini per la loro idiozia.&lt;br&gt;\nMarco viene convinto a non pensare pi\u00f9 ad Eva. Il ragazzo per\u00f2 non riesce a resistere e, pensando che Eva sia nel bagno della scuola a piangere preoccupata per il padre, vorrebbe sfruttare a proprio vantaggio l'occasione di consolarla. Nel bagno per\u00f2 c'\u00e8 Rachele, la sua nuova insegnante, che \u00e8 disperata per la recente separazione dal marito e che trova nell'abbraccio di Marco un po' di conforto.\nCuriosit\u00e0\nIn quest'episodio Stefania dice che Walter ha 18 anni ed \u00e8 nato 2 anni dopo le vicende narrate nell'episodio \"127 rustica\", e quindi nel 1984. In quello stesso episodio Marco parlando con Eva e riferendosi al 1992 dice \"avevo 3 anni ed era la mia prima volta allo stadio\", facendo intuire di essere nato nel 1989. Se cos\u00ec fosse i 2 ragazzi non potrebbero frequentare lo stesso anno di liceo. All'inizio di questo episodio una maga chiamata da Gabriella legge la mano di Giulio e tra le altre cose gli dice \"ti sei sposato due volte, hai 4 figli\" e Ezio chiaramente gli risponde \"eh no hai sbagliato anche qua perch\u00e9 lui ne ha tre di figli\", anche se poi pi\u00f9 avanti nella puntata gli stessi Ezio e Giulio si convinceranno che Giulio sia il padre di Walter, Giulio chiaramente pensa questo perch\u00e9 in fondo crede a quello che ha detto la maga, che peraltro aveva ragione visto che nel finale della prima puntata della sesta stagione si scoprir\u00e0 che Giulio \u00e8 il padre di Nina Scaramozzino, figlia di Sofia Scaramozzino e che di conseguenza Giulio ha 4 figli e non tre come fino alla fine della quarta puntata della sesta stagione pensava e quindi la maga aveva ragione e non torto come aveva detto Ezio, cosa che per\u00f2 chiaramente n\u00e9 Giulio n\u00e9 Ezio in questo episodio potevano sapere, visto che la cosa si \u00e8 scoperta nella sesta stagione e questo episodio appartiene alla prima stagione.\n\"L'apparenza inganna\".\nTrama.\nAlice frequenta Ricky, un bullo della scuola. Per farsi accettare da Giulio finge di essere un bravo ragazzo, ma Rudi riesce a smascherarlo.&lt;br&gt;\nMarco segue il corso di poesia di Rachele e matura con lei una certa intesa, tanto da riuscire a baciarla. Eva nota e rimane affascinata dal lato sensibile del fratellastro che riesce ora ad esprimere grazie alla scoperta della poesia. La giovane Cudicini incomincia ad innamorarsi di Marco. Inoltre aiuta il ragazzo a comporre \"Un mare di guai\", ma non sa che la canzone \u00e8 dedicata a Rachele.&lt;br&gt;\nA Cesare viene ritirata la patente di guida. Trovandosi in difficolt\u00e0 proprio durante l'esame e non potendo rinunciare alla patente, il Cesaroni paga l'aiuto fornitogli da Walter ma vengono scoperti: il risultato \u00e8 che il giovane Masetti viene bocciato mentre l'oste viene immeritatamente promosso.\n\"Primavera\".\nTrama.\nRudi scopre il mondo femminile e ne sembra attratto in modo morboso. Giulio, su consiglio dello psicologo, affronta con tutti i ragazzi il tema del sesso ma si trova molto in imbarazzo. Quando sorprende Rudi e Alice con alcuni loro amici a giocare al \"gioco del postino\" decide di abbandonare il metodo del dialogo e di passare a maniere \"tradizionali\".&lt;br&gt;\nTra Marco e Rachele dopo il bacio, si accende la passione; il ragazzo con l'insegnante ha il primo rapporto sessuale mentre la donna si butta tra le braccia dell'alunno per dimenticare la delusione amorosa con l'ex marito. Eva fraintende il comportamento del ragazzo, pensa che sia anche lui innamorato di lei e quando sta per dichiararsi lo vede baciarsi con l'altra, spezzandole il cuore.\n\"Houston, abbiamo un problema\".\nTrama.\nGiulio pensa che Lucia lo tradisca e quindi, insieme a Gabriella e Cesare, parte per gli Stati Uniti per parlarle affidando i figli a Stefania ed Ezio. In aereo i due fratelli fanno cos\u00ec tanta confusione che alla dogana vengono prima arrestati e poi espulsi.&lt;br&gt;\nEzio e Stefania hanno delle divergenze sul comportamento da tenere con i ragazzi e decidono di alternarsi nel fare i genitori: un giorno per ciascuno. Ezio, durante il suo turno, combina un macello facendo danni per mille euro e addirittura smarrendo Mimmo.&lt;br&gt;\nRachele lascia Marco perch\u00e9 la loro storia viene scoperta da Stefania e non vuole perdere il posto per ci\u00f2 che considera solo un'avventura. Eva, nel tentativo di dimenticare Marco, bacia Walter.\n\"Istruzioni per l'uso\".\nTrama.\nGiulio e Cesare assumono una nuova cameriera, Daniela, in bottiglieria. La ragazza \u00e8 giovane e bella e fa girare la testa a Cesare ma si invaghisce di Giulio, che cerca in tutti i modi di resisterle. Lucia, appena tornata dall'America, ricorda al marito, a suon di sberle, la fedelt\u00e0 coniugale.&lt;br&gt;\nMarco prova, senza successo, a riconquistare Rachele. Walter, che ha intuito che Eva lo vorrebbe lasciare, sfrutta le strategie romantiche di Marco per far cambiare idea alla ragazza. La giovane Cudicini rimane meravigliata, ma non desiste nella sua decisione, perch\u00e9 ancora innamorata di Marco, e comunica a Walter che la loro storia non ha futuro.&lt;br&gt;\nAlice, per far colpo su Mirco, entra nella squadra di calcetto della scuola, ma deve fare i conti con la mentalit\u00e0 maschilista dell'allenatore, ovvero suo zio Cesare.\n\"Cattive influenze\".\nTrama.\nMimmo, per stare vicino a Sara, una sua compagna di classe di cui si \u00e8 infatuato, accetta la parte di damigella d'onore nella recita scolastica. Chiede aiuto per il vestito a Lucia a cui domanda anche di mantenere il segreto. Giulio fraintende e pensa che il bambino sia gay. Prima con diversi espedienti cerca di correggere questa presunta tendenza, ma poi decide di accettare il figlio comunque sia, pur di non perderlo.&lt;br&gt;\nMarco pensa che l'ex marito di Rachele la picchi e, per vendicarsi, con l'aiuto di Walter gli ruba la macchina. L'auto viene successivamente restituita, Marco confessa a Rachele come sono andate veramente le cose e tra i due sembra rinascere ancora un certo feeling. Eva, amareggiata per come stanno evolvendo le cose, ha una vivace discussione con Rachele.\n\"L'ultima occasione\".\nTrama.\nRudi ruba le tracce del compito in classe e chiede al padre di aiutarlo a fare, ma il risultato \u00e8 pessimo.\nAlice viene a conoscenza che esiste una relazione clandestina fra una professoressa e uno studente e pubblica la notizia sul giornalino della scuola. Rachele, quando lo legge, si infuria con Marco perch\u00e9 pensa sia colpa sua. Alice e Rudi, per aiutare il fratello, pubblicano un'altra edizione in cui si afferma che i due amanti sono niente di meno che Walter e Benedetta, l'insegnante di religione.&lt;br&gt;\nEva, approfittando della crisi fra Marco e Rachele, cerca di accattivarsi il ragazzo.\nCuriosit\u00e0\nIn questo episodio il personaggio di Rudi durante una scena in bottiglieria afferma: \"Il mio futuro \u00e8 proprio questo: il lavapiatti!\", destino vuole che Niccol\u00f2 Centioni, l'attore che interpreta il personaggio, all'et\u00e0 di 25 anni ha abbandonato la carriera di attore proprio per intraprendere quella di lavapiatti. \n\"Scuola di pulizia\".\nTrama.\nLucia \u00e8 senza lavoro e, per distrarsi, fa la casalinga a tempo pieno, ma l'impegno maniacale che ci mette preoccupa tutta la famiglia e cos\u00ec Giulio cerca una soluzione per far rinsavire la moglie. Rudi, Alice, Budino, Jolanda e Charlie si sfidano per decidere chi deve essere il capo della banda. Rachele illude Marco, ma poi decide di lasciarlo definitivamente. Eva, per distrarsi un po' dai pensieri su Marco, esce con Veronica e in un pub si ubriaca. Il giorno dopo non si ricorda nulla e ritrovandosi nuda a letto, Walter le fa credere che hanno fatto l'amore quando \u00e8 rientrata a casa. Chiarito lo scherzo, Eva pensa allora di aver perso la verginit\u00e0 con Marco. Alla fine la ragazza scopre che non \u00e8 successo nulla e mentre sta parlando con Marco, che le dice quanto stia male per essere stato lasciato da Rachele, il ragazzo le confida che tempo prima era innamorato proprio di lei.\n\"Derby del cuore\".\nTrama.\nCesare deve pagare una multa ma non ha soldi sufficienti. Gabriella viene in suo soccorso prestandogli la somma necessaria e con Lucia e Stefania lavora in bottiglieria per aumentarne il volume di affari. Le tre donne hanno talmente successo da estromettere i due osti dalla gestione del locale. Giulio e Cesare, per recuperare il loro posto di lavoro, sabotano la bottiglieria.&lt;br&gt;\nMarco \u00e8 sempre afflitto per la fine della storia con Rachele. Eva gli sta vicino, ma non riesce a farsi notare come vorrebbe. Allora adotta una strategia pi\u00f9 aggressiva: farsi trovare mezza nuda nel letto del ragazzo. Quando la giovane sente aprirsi la porta di casa fugge dalla stanza di Marco perch\u00e9 si vergogna troppo. In realt\u00e0 la persona che \u00e8 rincasata non \u00e8 Marco ma Giulio, che vede la figlia in quello stato uscire di corsa dalla camera dei ragazzi rifugiandosi nella sua stanzetta.\n\"Un mare di guai\".\nTrama.\nLucia vuole organizzare una vacanza collettiva in Sardegna, ma commette la gaffe di ignorare Cesare. L'oste, scocciato per la poca considerazione nei suoi confronti, dice che tanto non sarebbe venuto in quanto ha gi\u00e0 organizzato le ferie con la sua fidanzata. In realt\u00e0 Cesare ha solo millantato, cos\u00ec paga Pamela, una prostituta, perch\u00e9 faccia finta di essere la sua fidanzata, dato che tutti sono ansiosi di conoscerla. Cesare si invaghisce veramente della donna e parte con lei per le ferie. Intanto Gabriella se ne va in crociera accompagnata dal nipote Mimmo. Stefania e marito, invece, vanno loro due soli in Calabria, nella famigerata casa comprata da Ezio tempo prima. Alice e Rudi vanno a passare l'estate con Budino e la sua famiglia.&lt;br&gt;\nGiulio parla ad Eva e cerca di convincerla di quanto sia sbagliato l'amore che prova per il fratellastro. Inoltre, per prevenire ogni tentazione, manda Marco a passare le vacanze con Walter in Grecia, mentre Eva sceglie a malincuore di non seguire i due ragazzi e di andare in Croazia con Veronica. Cos\u00ec, di tutti i partecipanti della vacanza in Sardegna organizzata da Lucia, rimangono solo lei e Giulio. I due coniugi per\u00f2, approfittando della casa libera, consumano un momento di intimit\u00e0 perdendo il traghetto.&lt;br&gt;\nWalter non pu\u00f2 fare il viaggio in Grecia perch\u00e9 ha preso la varicella, cos\u00ec Marco preferisce raggiungere il porto, dove pensa di trovare l'intera famiglia, per andare in Sardegna. Eva non se la sente di andare in Croazia e cos\u00ec decide, anche lei, di prendere quel traghetto. I due ragazzi si rivedono sulla nave, entrambi felici di rincontrarsi.&lt;br&gt;\nGiulio, informato della situazione, rivela alla moglie che i due ragazzi si sono innamorati e, per fermarli, telefona da casa alla Capitaneria di Porto dicendo che c'\u00e8 una bomba sul traghetto."}
{"id": "1269987", "revid": "36426", "url": "https://it.wikipedia.org/wiki?curid=1269987", "title": "Monastico", "text": ""}
{"id": "1269988", "revid": "36426", "url": "https://it.wikipedia.org/wiki?curid=1269988", "title": "Barocchetto", "text": ""}
{"id": "1270000", "revid": "599013", "url": "https://it.wikipedia.org/wiki?curid=1270000", "title": "Gregorio Peralta", "text": "Combatt\u00e9 nei pesi massimi e mediomassimi, negli anni cinquanta, sessanta e settanta.\nBiografia.\nA livello internazionale \u00e8 ricordato per diversi incontri, tra i quali figura quello con il campione peruviano Mauro Mina, combattuto a Lima, il 15 giugno del 1960. L'incontro, molto atteso in quanto metteva di fronte i migliori pesi massimi latinoamericani dell'epoca, si concluse con la vittoria di Mina per KO all'ottavo round.\nIl 4 agosto 1962 divenne campione argentino dei pesi massimi, sconfiggendo Jos\u00e9 Giorgetti. Perse il titolo il 4 settembre del 1965, sconfitto da Oscar Bonavena.\nNegli Stati Uniti esord\u00ec con una vittoria di grande prestigio, forse la pi\u00f9 importante della sua carriera, contro il campione mondiale dei mediomassimi Willie Pastrano, sconfitto in dieci riprese il 20 settembre 1963 a Miami, in Florida, in un incontro non valevole per il titolo. \nIn seguito sconfisse, tra gli altri, per due volte il quotato Wayne Thornton. Questi, nel secondo match gli procur\u00f2 una grave ferita all'occhio sinistro, che gli avrebbe causato inconvenienti anche nel successivo incontro. \nIl 10 aprile 1964, infatti, Peralta incontr\u00f2 nuovamente Pastrano, con in palio il titolo mondiale dei mediomassimi. L'incontro si concluse con la vittoria di Pastrano per intervento medico alla sesta ripresa, essendosi riaperta la precedente ferita procuratagli da Thornton. Al momento dell'interruzione, i due giudici vedevano il campione mondiale in vantaggio di due riprese e l'arbitro un incontro pari. \nAnche negli ultimi anni della sua carriera Peralta ebbe l'opportunit\u00e0 di affrontare avversari di grande valore, come il futuro campione del mondo dei massimi George Foreman, che incontr\u00f2 al Madison Square Garden il 16 febbraio del 1970. \nAll'epoca Foreman era circondato da un'aura di imbattibilit\u00e0 ed era famoso per essere un \"artista del KO\": pochi pugili erano riusciti a superare due riprese in piedi contro di lui. Peralta venne largamente sconfitto ai punti, ma impression\u00f2 molto sia la critica sia il pubblico americano per il modo in cui incass\u00f2 i terribili colpi dell'avversario per tutto il match, soprattutto in considerazione del fatto che all'epoca aveva gi\u00e0 34 anni e Foreman appena 21.\nIl 6 giugno dello stesso anno, a Montevideo, batt\u00e9 anche il trentaduenne campione europeo dei mediomassimi Piero Del Papa, per abbandono alla quinta ripresa. \nL'8 ottobre 1971, al Palacio de los Deportes di Madrid, sconfisse l'idolo locale ed ex Campione d'Europa dei pesi massimi Jos\u00e9 Manuel Urtain, per Kot all'ottavo round. Dopo di che combatt\u00e9 soprattutto in Germania, ritirandosi dopo un pari ottenuto contro Ron Lyle, a Francoforte, il 17 novembre 1973."}
{"id": "1270002", "revid": "71155", "url": "https://it.wikipedia.org/wiki?curid=1270002", "title": "Diamanti", "text": ""}
{"id": "1270003", "revid": "543975", "url": "https://it.wikipedia.org/wiki?curid=1270003", "title": "Episodi di Pepper Dennis", "text": ""}
{"id": "1270006", "revid": "56136", "url": "https://it.wikipedia.org/wiki?curid=1270006", "title": "Ric e Gian", "text": "Ric e Gian, talora anche Ric &amp; Gian, fu un duo comico italiano composto da Riccardo Miniggio (\u201cRic\u201d) (1935) e Gian Fabio Bosco (\u201cGian\u201d) (1936-2010), attivo prevalentemente dagli anni sessanta agli ottanta.\nFormatosi all'inizio degli anni sessanta, il duo ebbe una quarantennale carriera che vide il suo picco nei primi venticinque anni d'attivit\u00e0; dopo un primo scioglimento nel 1987, si ricostitu\u00ec brevemente nel 2002 per sciogliersi definitivamente nel 2006.\nRic e Gian, oltre a esibirsi come comici, incisero anche diversi brani musicali e apparvero in alcune produzioni cinematografiche.\nStoria.\nEsordi.\nAlla fine degli anni cinquanta Riccardo Miniggio, cresciuto nel quartiere San Donato di Torino (abita con la famiglia in via Cibrario), inizia a frequentare l'Ideal, teatro di rivista situato nei pressi di piazza Statuto, che anni dopo diventer\u00e0 uno dei pi\u00f9 noti cinema cittadini.\nQui inizia a esibirsi come ballerino acrobatico di rock'n'roll e come imitatore di Jerry Lewis, frequenta molti attori e lavora anche con la compagnia di Erminio Macario.\nGian Fabio Bosco, nato a Firenze ma cresciuto a Genova, \u00e8 figlio d'arte: sua madre, l'attrice Anna Caroli ed il padre, l'attore Sergio Bosco (in arte Sergio Fosco) lavoravano nella compagnia di Gilberto Govi; dopo le prime esperienze di recitazione ancora bambino insieme alla madre, si esibisce con varie compagnie, tra cui quella di Gino Bramieri.\nI due si conoscono in un altro noto locale torinese dell'epoca, il Maffei, in via Principe Tommaso, dove Gian recita in una compagnia teatrale insieme al comico Mario Ferrero e Ric si esibisce come ballerino fantasista; i due decidono di formare un duo comico e, sfruttando le loro conoscenze, iniziano a esibirsi nei locali di Genova e Torino e in breve tempo nelle altre citt\u00e0 del nord Italia, con il nome di \"Jerry e Fabio\". In breve tempo riescono a ottenere anche una scrittura in Francia, al Crazy Horse, dove riscuote particolare successo un loro sketch basato principalmente sulla mimica, in cui interpretano due maldestri giocolieri che tentano di ottenere successo mischiando giochi acrobatici allo strip tease e noto come \"Lo spogliarello\"; \u00e8 proprio questo numero a colpire il produttore cinematografico ed editore Angelo Rizzoli che li ingaggia per il film \"Ischia operazione amore\", esordito nei cinema nel 1966; fu Rizzoli a decidere di cambiare il loro nome d'arte in \"Ric e Gian\".\nSuccesso.\nDopo le prime apparizioni televisive, il capodanno del 1967 partecipano al programma \"Viva l'astrologo\" con Raffaella Carr\u00e0 al quale segue \"Chi ti ha dato la patente?\"; l'anno successivo sono ospiti fissi insieme a Paolo Villaggio nel programma della Rai \"Quelli della domenica\", dove ottengono un grande successo, replicato nel 1969 in \"Ma che domenica amici\", di cui sono conduttori insieme a Carmen Villani. L'anno dopo lavorano con Raffaele Pisu in \"La domenica \u00e8 un'altra cosa\" e nel 1972 conducono \"Gli ultimi cento secondi\". Tutti i programmi di questo periodo sono realizzati a Milano, dove il duo ha l'occasione di conoscere e frequentare molti dei comici che gravitano intorno al \"Derby Club\", in particolare Cochi Ponzoni, Renato Pozzetto ed Enzo Jannacci. L'attivit\u00e0 televisiva continua per molti anni, con programmi realizzati per la RAI in ogni stagione come \"Quello della porta accanto\", l'edizione di \"Senza rete\" del 1972 condotta da Renato Rascel e \"L'amico della notte\".\nNel frattempo continuano a girare film comici e dopo \"Ischia operazione amore\" segue \"Ric e Gian alla conquista del West\" nel 1967; entrambe le pellicole ottengono per\u00f2 un successo inferiore alle aspettative; nel 1969 sono tra i protagonisti di \"Lisa dagli occhi blu\", musicarello basato sull'omonima \"canzone\" portata al successo nello stesso anno da Mario Tessuto. L'ultima pellicola girata in coppia sar\u00e0, nel 1977, \"Kakkientruppen\", film comico-demenziale sulla falsariga delle celeberrime Sturmtruppen di Bonvi.\nEsordiscono anche come cantanti nel 1968 con il 45 giri \"Okay Carola\", che si inserisce nel filone della canzone comica di Jannacci e Cochi e Renato: gli autori di questo brano (ed anche della facciata B, \"Quindici anni\") sono Marcello Marchesi per il testo e il maestro Gorni Kramer per la musica. L'anno successivo il duo incide per la Fonit Cetra \"Il giro del mondo in 45 giri\", titolo inventato da Pippo Baudo, una serie di barzellette con accompagnamento musicale. L'anno successivo invece viene pubblicato un primo album di canzoni, \"Sensational Sanremo story, ovvero Come conquistammo Sanremo\", con i testi scritti da Leo Chiosso, le musiche dal maestro Chiaramello, e dal disco viene anche tratto un 45 giri di un certo successo, \"Oh l\u00e0 l\u00e0 bum l'amore/La mamma \u00e8 sempre la mamma\"; al 1973 risale il 45 giri \"Il madrino/\u00c8 solo un gioco\" del quale la canzone sul lato B \u00e8 la sigla del programma televisivo \"Gli ultimi cento secondi\". Il terzo album viene inciso nel 1978 e prodotto da Marco Dan\u00e9 e arrangiato dal maestro Pinuccio Pirazzoli, intitolato \"Supermascanzoni\", con loro versioni di brani di successo di Pino Donaggio, Gilbert B\u00e9caud e altri autori e pubblicato dalla CCRC, etichetta distribuita dalla EMI Italiana, e dall'album vengono tratti due 45 giri, \"Il lampadario/Crapa pelada, scimmia stonata\" e \"Come un toro nell'arena/L'amour\".\nNegli anni settanta partecipano inoltre ad alcuni spettacoli teatrali come \"Scusi, mi ripresti sua moglie\" e \"Le farse di Dario Fo\", quest'ultimo con la regia di Filippo Crivelli, in cui allestiscono una serie di sketch e canzoni dell'autore, tra cui la nota canzone \"Mamma, vado a Voghera\" incisa da Cochi e Renato. Nella stagione 1976-1977 portano sul palcoscenico la commedia \"La strana coppia\" di Neil Simon. Nello stesso periodo sostituiscono Tino Scotti come testimonial dei confetti Falqui.\nAnni ottanta: gli spettacoli nelle televisioni private.\nAlla fine degli anni settanta, dopo un periodo di riduzione dell'attivit\u00e0 sulla RAI, iniziano a lavorare su alcune televisioni private, dapprima su Teleradiocity con il programma \"La prima volta che\", con la regia di Beppe Recchia; passano poi ad Antenna 3 Lombardia negli spettacoli \"Secondo me\" (1978) insieme a Donatella Rettore come valletta (chiamata dai due comici \"Rettuar\") e cantante, sempre con la regia di Recchia, \"Strano ma vero\" (1980), con la regia di Cino Tortorella, \"Ric &amp; Gian show\" (1981), di Tortorella, \"Ric e Gian pi\u00f9\" (1982), regia di Guido Stagnaro, \"Ric e Gian graffiti\" (1983), di Tortorella. In quest'ultimo spettacolo la loro valletta \u00e8 una giovanissima Paola Perego, all'epoca sedicenne. Nel 1983, conclusa la fortunata stagione di Antenna 3 Lombardia, presentano su Italia 1 il programma \"Ric e Gian folies\", (di cui cantano anche la sigla di coda, \"Mafalda\", mai pubblicata su disco), con Edwige Fenech. Il programma viene anche candidato per i Telegatti di quell'anno; sempre per la Fininvest lavorano in \"Risatissima\", in onda su Canale 5, condotta da Milly Carlucci con la regia di Davide Rampello. Nel 1986 la coppia torna al vecchio schema dello spettacolo serale con \"Ric e Gian sera\", nuovamente con la regia di Tortorella, prodotto negli studi di Antenna 3 ma mandato in onda su Telelombardia. Nel 1987 il duo si scioglie, e i due attori continuano a lavorare separatamente.\nAnni novanta e 2000.\nDal 1992 fino al 1994, Ric \u00e8 tra i presentatori di \"Striscia la notizia\". Nel 2002 il duo torna a recitare insieme nella commedia \"Una moglie coi baffi\", traduzione ed adattamento di Enrico Vaime di \"Ma femme s'appelle Maurice\" di Raffy Shart; la collaborazione continua nel 2004 con \"Pigiama per sei\", di Marc Camoletti, insieme a Patrizia Rossetti e con la regia di Beppe Recchia, e nel 2006 con \"Comunque vada sar\u00e0 un successo\", sempre con Patrizia Rossetti, con testi di Dino Verde curati dal figlio Gustavo Verde: dopo quest'esperienza il duo si divide nuovamente.\nGian a seguito di un aneurisma muore il 14 febbraio 2010 a Lavagna (GE); la salma verr\u00e0 in seguito trasportata al Cimitero di Staglieno per la cremazione.\nLungometraggi cinematografici.\nOperazione San Gennaro (1965)\nProgrammi televisivi.\nCi pensiamo luned\u00ec (Rai2, 1982-83)"}
{"id": "1270009", "revid": "219110", "url": "https://it.wikipedia.org/wiki?curid=1270009", "title": "I845", "text": "L'i845 (conosciuto anche con il nome in codice Brookdale) \u00e8 un chipset Intel presentato nel 2001 per supportare i Pentium 4 Northwood su socket 478.\nCaratteristiche tecniche.\nPrimo chipset Intel per le memorie DDR.\nL'i845 era in realt\u00e0 un chipset contemporaneo all'i850 (anch'esso conosciuto anche mediante il suo nome in codice, Tehama) ma, a differenza del modello pi\u00f9 blasonato, offriva il supporto alla memoria RAM DDR al posto della ben pi\u00f9 costosa RDRAM di Rambus utilizzata fino ad allora da Intel con il Pentium 4 unito al chipset i850 (Tehama).\nLa scelta di passare dalla memoria RDRAM alla DDR venne dettata pi\u00f9 da ragioni commerciali che tecniche. Tecnologicamente la memoria RDRAM era molto pi\u00f9 evoluta e, sulla carta, garantiva un'ampiezza di banda estremamente maggiore rispetto alla DDR gi\u00e0 utilizzata allora dalla concorrente di Intel, AMD. Malgrado questa superiorit\u00e0 tecnica, le prestazioni non erano particolarmente influenzate da questo tipo di memoria e per combattere sul piano dei prezzi, Intel dovette cedere e passare alla memoria DDR, che a fronte di prestazioni praticamente equivalenti costava molto meno.\nAltre caratteristiche.\nIl chipset i845 offriva supporto alla RAM SDRAM PC133 e, nella versione i845D anche a ben 2 GB di DDR-266. Oltre a questo, poteva supportare le frequenze di BUS quad pumped a 400 MHz e 533 MHz oltre ad uno slot AGP 4x. A discrezione dei produttori di motherboard poteva essere abbinato al southbridge ICH2 o ICH4, la cui differenza principale risiedeva nel tipo di porte USB supportate. L'ICH2 offriva 4 porte USB 1.1 mentre l'ICH4 supportava fino a 6 porte USB 2.0. Per la connessione delle periferiche di archiviazione era presente l'ormai tradizionale controller per 2 canali PATA di tipo UltraATA 100, ma ovviamente nessun supporto allo standard SATA che non era ancora arrivato sul mercato. Lo standard audio integrato era quello AC '97 2.1 e la scheda di rete non era integrata ma supportata attraverso il BUS PCI.\nLe versioni disponibili erano le seguenti:\nIl successore.\nL'i845 e il suo alter ego i850, furono rimpiazzati da Intel nel corso del 2003 dai primi chipset in grado di supportare lo standard SATA, ovvero l'i865 (Springdale) e l'i875 (Canterwood). Tra le altre novit\u00e0 dei nuovi chipset, il BUS aumentato a 800 MHz e il supporto alla modalit\u00e0 RAID per gli hard disk."}
{"id": "1270010", "revid": "438678", "url": "https://it.wikipedia.org/wiki?curid=1270010", "title": "I nervi a pezzi", "text": "I nervi a pezzi (\"Twisted Nerve\") \u00e8 un film thriller psicologico del 1968, diretto da Roy Boulting, con Hywel Bennett, Hayley Mills e Billie Whitelaw.\nTrama.\nMartin sta giocando a palla con suo fratello minore Peter, il quale soffre di difficolt\u00e0 di apprendimento e vive rinchiuso in una scuola a Londra. Martin \u00e8 come se fosse l'unico parente di Peter, visto che il padre \u00e8 morto anni prima e la madre si \u00e8 rifatta una nuova vita con un altro uomo.\nMartin viene accusato di avere rubato un giocattolo; interrogato dal direttore, Martin si presenta come un giovane mentalmente disadattato di nome Georgie Clifford. Certo che si \u00e8 trattato tutto di un malinteso, il direttore gli permette di andarsene.\nMartin torna quindi a casa e trova i suoi genitori che litigano in salotto a proposito della sua mancanza di interesse per la vita. In seguito Martin ha un diverbio con il suo patrigno Henry: deciso a lasciare casa, finge di partire per Parigi e si installa, come pensionante, in casa dell'amica Susan. Una notte Martin, che nel frattempo \u00e8 riuscito a conquistarsi la fiducia della madre di Susan e la benevolenza degli altri pensionanti, torna a casa ed uccide il patrigno con un paio di forbici.\nMentre la polizia procede nelle indagini, la vita di Martin prosegue tranquilla nonostante il giovane non riesca ad esprimere i propri sentimenti nei confronti di Susan. Un giorno, durante una scampagnata, il ragazzo vorrebbe appartarsi con lei e Susan reagisce bruscamente alla cosa. Susan scopre casualmente la vera identit\u00e0 di Martin e ne parla subito con la madre di lui: la ragazza ha anche capito che il giovane \u00e8 l'assassino di Henry Durneley, rientra in casa da sola e spranga l'uscio.\nMartin, venuto a conoscenza da Joan delle scoperte di Susan, si \u00e8 per\u00f2 nascosto nella sua camera e la aggredisce, intrappolandola. Fortunatamente per\u00f2, un amico di Susan ha gi\u00e0 chiamato la polizia, che interviene fermando Martin e portandolo in manicomio.\nColonna sonora.\nLa colonna sonora \u00e8 stata composta da Bernard Herrmann.\nUn brano della colonna sonora \u00e8 presente nel film \"\" di Quentin Tarantino, nella scena in cui Elle Driver (Daryl Hannah) cerca di iniettare un veleno alla Sposa (Uma Thurman). Inoltre, in \"A prova di morte\", Abernathy (Rosario Dawson) ha la suoneria del proprio cellulare che riproduce il tema principale.\nControversie.\nIl film \u00e8 noto per il suo uso della sindrome di Down quale causa delle azioni violente di Martin: il film si apre comunque con una dichiarazione che nega la connessione tra la malattia e il comportamento antisociale.\nCuriosit\u00e0.\nIl titolo originale \"Twisted Nerve\" deriva da un brano dalla poesia \"Slaves\" di George Sylvester Viereck (1884-1962):"}
{"id": "1270011", "revid": "78273", "url": "https://it.wikipedia.org/wiki?curid=1270011", "title": "Pinacoteca Civica di Fermo", "text": ""}
{"id": "1270013", "revid": "599013", "url": "https://it.wikipedia.org/wiki?curid=1270013", "title": "Brookdale", "text": ""}
{"id": "1270023", "revid": "729019", "url": "https://it.wikipedia.org/wiki?curid=1270023", "title": "Stazione di Firenze Statuto", "text": "La stazione di Firenze Statuto \u00e8 una piccola stazione ferroviaria fiorentina sopraelevata che prende il nome dall'omonimo quartiere.\nStoria del progetto.\nL'incarico della redazione di un progetto per la sistemazione dello scalo ferroviario di Firenze Statuto venne dato all'arch. Cristiano Toraldo di Francia nel 1985, nell'ambito di un programma di riorganizzazione generale del nodo ferroviario fiorentino varato dalla II Unit\u00e0 Speciale delle Ferrovie dello Stato.\nIl sovrappasso su via dello Statuto, costituito da una coppia di ponti impostati su basamenti in finta pietra, doveva nei programmi essere trasformato in una piccola stazione di transito per treni regionali (TREG), a servizio soprattutto del complesso ospedaliero di Careggi e del vicino polo espositivo della Fortezza da Basso.\nOltre alla chiarezza dell'organizzazione funzionale, il progetto mirava fin dall'inizio a riscattare \"il senso di squallore\" che la scarpata della ferrovia, come prima barriera di separazione con la citt\u00e0, trasmetteva a chi provenisse da nord-ovest: il muro di contenimento esteso ai lati del sovrappasso si presentava infatti come mero supporto di cartelloni pubblicitari, coperto da una vegetazione casuale e corredato di elementi eterogenei nel suo spazio antistante (un vespasiano nell'angolo tra la scarpata e il ponte su via dello Statuto, casottini prefabbricati ecc.), mentre il collegamento con il piano del ferro era affidato ad una scaletta con uno scomodo attacco in strada.\nNella prima ipotesi progettuale, la nuova stazione era impostata alla stessa quota del rilevato esistente, e caratterizzata da una pensilina metallica sorretta da una pilastratura a tutta altezza, collocata sulla destra del sovrappasso ferroviario e collegata alla piazza mediante un sistema di risalite verticali. \nIl ponte su via dello Statuto, che secondo il progettista \"ricorda il prototipo di ponte fluviale in pietra, il ponte a Santa Trinita dell'Ammannati\", veniva a sua volta inglobato al centro da due muri curvi, realizzati in laterizio a vista, contenenti i servizi igienici previsti per il contiguo mercato, mentre sulla sinistra svettava una torretta a copertura triangolare metallica sormontata da un orologio murale. Ai lati delle due emergenze asimmetriche della loggia porticata e della torretta, la scarpata di contenimento era rimodellata a terrazzamenti digradanti piantumati.\nNel 1987 il progetto venne radicalmente modificato in seguito alla decisione da parte delle Ferrovie di destinare Firenze Statuto, data la sua ottima collocazione nella struttura urbana e la possibilit\u00e0 del rapido collegamento con il vicino centro storico, a fermata per i treni superveloci della tratta Roma-Milano, convogli il cui assetto non consente l'entrata e l'uscita da stazioni di testa quale S. Maria Novella.\nPur mantenendo alcune ipotesi iniziali - muri in laterizio, loggiato a doppia altezza, collegamenti verticali a vista - le nuove necessit\u00e0 funzionali orientarono il progetto verso un aumento dello sviluppo del fabbricato lungo il piano del ferro, al fine di accogliere le diverse strutture legate alla sosta di treni specializzati.\nI marciapiedi furono cos\u00ec allungati a 250 metri e di conseguenza anche le pensiline ed il fronte dell'intervento vennero portati ad una lunghezza di 140 metri; sul piano formale venne abbandonata l'asimmetria della prima formulazione a favore della \"ricomposizione di una simmetria di prospetto che ha come asse di riferimento la linea passante per la chiave del ponte in cemento\".\nLe nuove ipotesi progettuali tentavano cio\u00e8 di fondere \"l'immagine del rilevato con quella della Stazione stessa\", cercando subito di connotare la Firenze Statuto in senso scenografico, come una nuova porta di accesso al nucleo storico cittadino. \nSegno esplicito di tale intenzione \u00e8 la citazione della finestra buontalentiana in pietra posta al centro della grande travatura metallica Vierendel anteposta al ponte \"ammannatiano\" su via dello Statuto.\nI lavori vennero seguiti per la parte strutturale dall'ing. Grasso dell'Ufficio Tecnico delle Ferrovie dello Stato, mentre la direzione artistica venne affidata a Toraldo di Francia.\nLa fermata venne attivata nel 1988.\nNel 1991, a pochi mesi dalla fine dei lavori, il Compartimento Ferroviario di Firenze decise lo spostamento della fermata dei convogli specializzati dell'Alta Velocit\u00e0 a Firenze Rifredi, rendendo necessario il totale ripensamento delle destinazioni d'uso delle strutture di Firenze Statuto: la grande sala d'attesa centrale collocata al piano del ferro \u00e8 diventata cos\u00ec spazio per esposizioni artistiche, mentre gli uffici per il check-in a livello strada, ai lati del ponte, sono stati utilizzati come Ufficio Postale e come negozio.\nFortuna critica.\nAl pari della contemporanea opera del Terminal in via Valfonda, la stazione di Statuto \u00e8 stata all'inizio un oggetto architettonico facile da accettare, soprattutto per il carico di riferimenti e di citazioni che essa sostiene sia per le forme che per i materiali utilizzati. Ma se alcuni, ad esempio, hanno giudicato \"un po' forzata\" la citazione della finestra buontalentiana, nel complesso l'operazione effettuata da Toraldo di Francia su Firenze Statuto ha riscosso il favore della critica, che ne ha colto il senso della necessit\u00e0 del recupero globale del patrimonio dei manufatti ferroviari, - normalmente estranei al tessuto cittadino - , la volont\u00e0 di unire architettura e scenografia urbana, il gioco di rimandi al linguaggio architettonico della citt\u00e0 storica e a quello della periferia, la sintesi effettuata tra \"gli elementi e le suggestioni presenti nel luogo in cui nasce\" e la \"libera invenzione di forme, di ritmi compositivi, di soluzioni costruttive\". \nNelle letture pi\u00f9 recenti, l'intervento \u00e8 citato come un \"raro segnale di sopravvivenza della cultura architettonica\" nella Firenze degli anni '90.\nDescrizione dell'edificio.\nLa stazione chiude il lato Sud della piazza L. A. Muratori, snodo e confluenza delle vie G. Richa, G. Milanesi, C. Guasti, G.G. Pagnini, G. Lami e via dello Statuto. Quest'ultima, scavalcata dal doppio ponte ferroviario, costituisce un importante asse di penetrazione verso il centro cittadino e l'immediato collegamento con la vicina Fortezza da Basso.\nLa piazza, vitalizzata da un intenso flusso veicolare e da un notevole traffico pedonale - data anche la presenza di un piccolo mercato rionale sul viale Cadorna dietro il muro di contenimento della ferrovia - presenta una conformazione planimetrica trapezoidale con un'isola pedonale centrale modestamente alberata; l'invaso spaziale della piazza \u00e8 definito sui lati da un fitto tessuto edilizio di tipo residenziale, con costruzioni degli anni Venti-Trenta del Novecento ed un pi\u00f9 \"moderno\" edificio risalente agli anni Cinquanta-Sessanta in angolo tra le vie Richa e Milanesi, mentre sul lato Sud il rilevato ferroviario, alto circa 6\u00a0m, costituisce un vero e proprio sbarramento in direzione della citt\u00e0 antica.\nLa stazione appare concepita come una architettura-filtro tra la periferia e il nucleo storico cittadino. \u00c8 un'architettura \"in forma di facciata\", che riprende in chiave contemporanea il linguaggio proprio dei manufatti ferroviari, sovrapponendosi al rilevato esistente e risolvendo nel suo spazio interno il collegamento tra le due diverse quote del piano stradale e del piano del ferro. \nSi presenta complessivamente \"come un loggiato aperto nei due sensi interno-esterno con alcune parti chiuse\", che esprime la duplice funzione di fondale scenografico come nuova porta cittadina e di punto \"eccezionale\" di osservazione della scena urbana.\nLa lunghezza del fronte (circa 140\u00a0m) e la conseguente orizzontalit\u00e0 della composizione viene bilanciata dalla verticalit\u00e0 delle nove colonne giganti che serrano le due logge simmetriche ai lati della grande travatura centrale Vierendel, adottata a memoria dei ponti ferroviari tardo-ottocenteschi, che ingloba il ponte esistente su via dello Statuto anteponendosi ad esso.\nChiusa da vetrate, la travatura Vierendel delimita lo spazio della ex-sala d'attesa posta al livello del piano del ferro, oggi utilizzata come spazio espositivo, che viene quindi a costituirsi come una veranda di osservazione sia verso la citt\u00e0 che verso la collina a Nord. La finestra in pietra di ascendenza buontalentiana, posta al centro della travatura stessa sul lato verso piazza Muratori, connota fortemente il prospetto e, inquadrando in lontananza la lanterna della cupola brunelleschiana, ribadisce la volont\u00e0 di fornire una visione bifronte del tessuto urbano. \nLa travatura centrale e le due logge laterali sono riunificate nel disegno dalla copertura metallica costituita da una pensilina aggettante, che salda con un unico profilo orizzontale i diversi elementi del prospetto.\nLa pensilina presenta in sezione una sagoma a doppio profilo arcuato convergente verso l'interno; il lato sporgente verso la piazza, dimensionalmente pi\u00f9 ampio, \u00e8 sostenuto da aste metalliche aperte a ventaglio, impostate su ritti verticali metallici a sezione decrescente verso l'alto e a loro volta ancorati alle sottostanti colonne in cemento armato rivestite in laterizio a vista. \nSul lungo marciapiede di servizio, la copertura appare invece sorretta da singole aste metalliche oblique, al pari della pensilina posta di fronte, sul secondo binario, che in questo caso si ancora ad una base sagomata in cemento preformato che funge sia da barriera protettiva che da seduta continua per l'attesa.\nL'accesso al secondo binario avviene tramite un sottopasso di comunicazione posto all'interno del loggiato di destra, dove continua la pavimentazione in porfido a piastrelle quadrate dell'ampio marciapiede antistante il corpo di fabbrica della stazione. Il porfido, questa volta lucidato, viene utilizzato anche per la pavimentazione dei locali al livello del piano del ferro (sala espositiva, vari locali di servizio) e di quelli a pian terreno, gi\u00e0 destinati a servizi per i treni \"pendolini\", che sono stati per qualche tempo occupati da un ufficio postale (a destra, verso via G. Richa) e da un esercizio commerciale (a sinistra, verso via G. Lami).\nNello spazio interstiziale dei due portici, tra le colonne e il muro di contenimento, sono simmetricamente posizionate le scalinate rettilinee a doppia rampa, di collegamento tra la piazza e i binari. I blocchi scala sono caratterizzati dal rivestimento in piccole lastre di marmi colorati: il bianco di Carrara, il verde serpentino e il rosa di Verona (secondo un motivo utilizzato anche nel Terminal della stazione di S. Maria Novella), che spiccano sul grigio della pavimentazione in porfido e sull'uniformit\u00e0 del rosso mattone delle murature. \nUn tale utilizzo dei materiali - il mattone a mano \"rustico\" posato a giunti raschiati e stilati per il rivestimento delle strutture in elevazione, il porfido grezzo della pavimentazione e il marmo policromo dei blocchi scala; le vetrate di chiusura della travatura, il metallo verniciato dei ritti e della pensilina di copertura - suggerisce una sequenza di immagine che va dal \"pietroso\" della parte basamentale, la cui solidit\u00e0 d'impianto \u00e8 appunto espressa dai materiali tradizionali, all'\"arioso\" della parte superiore, dove la costruzione acquista snellezza e leggerezza con l'adozione di materiali artificiali.\nAlle estremit\u00e0 destra e sinistra dei loggiati il fabbricato prosegue con una parete compatta che si aggancia con andamento curvilineo ai muraglioni preesistenti lungo le vie G. Richa e G. Lami, mentre le due spalle di raccordo con il ponte su via dello Statuto, bucate al primo piano da un grande finestrone circolare, contengono al piano terreno due blocchi di servizi igienici."}
{"id": "1270024", "revid": "1494851", "url": "https://it.wikipedia.org/wiki?curid=1270024", "title": "Pieve Corena", "text": "Pieve Corena \u00e8 una frazione del comune di Verucchio, di cui costituisce un'exclave. La localit\u00e0, che conta circa 140 abitanti, \u00e8 infatti separata dal resto del comune e compresa tra il comune di San Leo (RN), l'exclave del comune di Sassofeltrio (RN) e il castello di Chiesanuova (RSM). L'aggregazione dell'Alta Valmarecchia alla provincia di Rimini (2009) ha fatto cessare lo stato di exclave provinciale e regionale di Pieve Corena, riunendola tramite il comune ex marchigiano di San Leo alla propria provincia e regione. Il territorio dista 15 chilometri dal capoluogo comunale.\nSecondo la tradizione Pieve Corena deve la sua particolare collocazione amministrativa a un funzionario dello Stato pontificio che segn\u00f2 in modo cos\u00ec curioso i confini amministrativi nella fase della restaurazione postnapoleonica, forse per errore.\nMolti abitanti della frazione, grazie a degli accordi con San Marino siglati negli anni, lavorano nella piccola Repubblica del Titano, vi mandano i figli a scuola e si recano nell'ospedale e nelle farmacie sammarinesi. Con l'ufficio postale di Pietracuta, distante anch'esso una quindicina di chilometri, c'\u00e8 invece una convenzione per il servizio postale.\nNella chiesa si trova la Parrocchia di Santa Maria Assunta che appartiene alla diocesi di San Marino-Montefeltro a differenza del resto del comune di Verucchio che appartiene alla diocesi di Rimini ed \u00e8 attestata per la prima volta nel 1069.\nIn luglio la parrocchia organizza la tradizionale \"Festa della Trebbiatura\" (Festa della Batdura) nella vicina frazione di Montemaggio di San Leo."}
{"id": "1270025", "revid": "287204", "url": "https://it.wikipedia.org/wiki?curid=1270025", "title": "Hachimaki", "text": "Lo \u00e8 una fascia di tessuto tradizionalmente indossata in Giappone, cingendosi la fronte, come simbolo di impegno e perseveranza, in occasioni particolari. \u00c8 quasi sempre di cotone, di dimensioni variabili, e pu\u00f2 essere decorata con motivi o motti in ideogrammi. La maggior parte degli hachimaki sono di colore rosso o bianco, ma la versione pi\u00f9 conosciuta \u00e8 quella con lo \"hi no maru\", il simbolo del \"sol levante\" presente sulla bandiera giapponese.\nIl valore dello hachimaki pu\u00f2 essere assimilato al gesto del \"rimboccarsi le maniche\" in Occidente. Anche nel linguaggio corrente la frase: \"Indosso l'hachimaki (\"Hachimaki o shimeru\")\" equivale al nostro \"Rimbocchiamoci le maniche\"!\nProprio come simbolo d'impegno - o affinch\u00e9 infonda maggior impegno e coraggio - viene indossato ad esempio dagli studenti delle scuole di preparazione juku, dalle donne partorienti, dagli impiegati nei momenti di crisi, dai manifestanti durante gli scioperi o le sommosse; il suo uso \u00e8 diffuso anche nel mondo dello sport, tra i tifosi, durante le feste scintoiste o tra i suonatori di taiko, il tamburo tradizionale giapponese. Il campione giapponese di alimentazione agonistica Takeru Kobayashi ha sempre indossato uno hachimaki durante le sue gare.\nTra i motti pi\u00f9 diffusi vi sono \"Numero uno\" (\u4e00\u756a \"ichiban\"), \"Giappone\" (\u65e5\u672c \"nippon\") e poi ancora \"Vittoria sicura\" (\u5fc5\u52dd \"hissh\u014d\"), \"promozione\" (\u5408\u683c \"g\u014dkaku\") o \"Spirito combattivo\" (\u95d8\u9b42 \"t\u014dkon\").\nL'origine storica dello hachimaki \u00e8 incerta; una teoria li ricollega a quelle indossate dai primi asceti religiosi, mentre un'altra teoria afferma che derivino da bandane simili che un tempo venivano indossate dai samurai per tenere l'elmetto saldamente sulla testa, per asciugare il sudore e per non far andare i capelli sugli occhi."}
{"id": "1270027", "revid": "287204", "url": "https://it.wikipedia.org/wiki?curid=1270027", "title": "Unione Sportiva Triestina Calcio 2007-2008", "text": "Questa pagina raccoglie le informazioni riguardanti l'Unione Sportiva Triestina Calcio nelle competizioni ufficiali della stagione 2007-2008.\nRosa.\nLa rosa della per la stagione 2007-08 \u00e8 stata la seguente:"}
{"id": "1270032", "revid": "767487", "url": "https://it.wikipedia.org/wiki?curid=1270032", "title": "Good Clean Fun", "text": "I Good Clean Fun sono una hardcore punk band formatasi nel 1997 a Washington DC che deve il nome all'omonima canzone dei Descendents. Il gruppo usa l'ironia per sviluppare tematiche quali il veganismo, lo straight edge e l'ottimismo.\nLe principali influenze sulla band sono dei newyorkesi Gorilla Biscuits, ma prendono spunto anche da 7 Seconds, Minor Threat, e Youth of Today.\nDopo aver pubblicato tre album, la band si sciolse nel 2002 dicendo che \"la loro missione era stata compiuta\". Tornarono con una riunione che li port\u00f2 in tour per l'America per poi pubblicare un altro disco nel 2006.\nFormazione.\nI Good Clean Fun sono noti per i continui cambi di formazione, i membri presenti e passati sono:"}
{"id": "1270034", "revid": "2024225", "url": "https://it.wikipedia.org/wiki?curid=1270034", "title": "France \u00d4", "text": "France \u00d4 \u00e8 stato un canale televisivo francese pubblico edito da France T\u00e9l\u00e9visions. La sua programmazione era dedicata ai territori e regioni della Francia d'oltremare.\nStoria del canale.\nRFO Sat \u00e8 stata creata il 25 marzo 1998 per permettere ai francesi d'oltremare residenti nella Francia metropolitana di sapere cosa accade nelle loro regioni d'origine. Il canale andava in onda solo per qualche ora al giorno, a partire dalle 21 via cavo e satellite.\nIl 25 febbraio 2005 RFO Sat viene rimpiazzata da France \u00d4, che trasmette 24 ore su 24; viene scelta la lettera \u00d4 perch\u00e9 rappresenta sia l'iniziale di \"outre-mer\" (nome con cui vengono indicati i territori e i dipartimenti francesi d'oltremare), sia per sottolineare un'apertura alle culture del mondo da parte di quest'emittente.\nIl canale \u00e8 visibile in digitale terrestre nell'\u00cele-de-France dal 24 settembre 2007 e da giugno 2010 nell'intera Francia metropolitana attraverso varie tecnologie, e sulla piattaforma Fransat a partire da ottobre 2009.\nDal 2011 trasmetteva una delle due semifinali dell'Eurovision Song Contest, precisamente quella in cui la Francia aveva diritto di voto.\nLa sede \u00e8 in 35-37 rue Danton a Malakoff, nell'\u00cele-de-France.\nIl canale ha cessato definitivamente le trasmissioni il 24 agosto 2020."}
{"id": "1270035", "revid": "125349620", "url": "https://it.wikipedia.org/wiki?curid=1270035", "title": "Lido delle Nazioni", "text": "Lido delle Nazioni (\"Il Nazi\u00f3n\" nel dialetto locale) \u00e8 una localit\u00e0 balneare del comune italiano di Comacchio, in provincia di Ferrara di abitanti, appartenente al comprensorio dei Lidi di Comacchio (sulla riviera emiliana-romagnola).\nNome.\nIl nome della localit\u00e0 deriva dall'idea dell'amministrazione comunale di Comacchio di intitolare i nomi di vie e piazze a paesi e nazioni, regioni geografiche e continenti.\nL'idea stessa fu forse suggerita dalla presenza dell\"'Hotel delle Nazioni\", esistente prima che il Lido delle Nazioni acquisisse il suo nome e attualmente dismesso.\nEconomia.\nTurismo.\nAll'interno del lido sono presenti numerose attrazioni per un pubblico giovanile, quali pub sulla spiaggia (ricavati dai bar degli stabilimenti balneari), discoteche e strutture turistiche all'aria aperta e al chiuso.\nNei pressi del lido si stende il bacino artificiale chiamato Lago delle Nazioni dove \u00e8 presente l'omonimo Centro Nautico Nazionale della Lega navale italiana in cui vengono praticate la vela, la canoa e il kayak. Il bacino \u00e8 anche una meta per gli amanti del windsurf\nVi si trova inoltre la casa dove si ferm\u00f2 Garibaldi con la moglie Anita."}
{"id": "1270044", "revid": "28057", "url": "https://it.wikipedia.org/wiki?curid=1270044", "title": "Palazzinaro", "text": "Palazzinaro \u00e8 un termine gergale, del dialetto romanesco, con cui si indicano dispregiativamente imprenditori edili o del settore immobiliare arricchitisi grazie alla speculazione edilizia.\nNegli anni del boom economico degli anni cinquanta-sessanta i \"palazzinari\" hanno costruito interi quartieri, a Roma ed in molte altre citt\u00e0 italiane.\nGenerone romano.\nCon riferimento alla sociologia urbana della citt\u00e0 di Roma, spesso il termine palazzinaro viene accostato al cosiddetto \"generone romano\", una classe sociale alto-borghese della Roma papale ottocentesca, un ceto che era erede dei \"mercanti di campagna\". I due termini, tuttavia, non vanno confusi e vanno tenuti distinti: il generone romano, come classe sociale, estinse il proprio potere nella societ\u00e0 romana, un tempo capillare, nei rivolgimenti successivi alla prima guerra mondiale, mentre i palazzinari, fenomeno sociale iniziato nel secondo dopoguerra italiano, impressero il proprio segno attraverso una speculazione edilizia che invest\u00ec e valorizz\u00f2 proprio i terreni agricoli appartenenti alla famiglie del generone di un tempo."}
{"id": "1270046", "revid": "125682445", "url": "https://it.wikipedia.org/wiki?curid=1270046", "title": "Lupa Roma Football Club", "text": "La Lupa Roma Football Club S.r.l., meglio nota come Lupa Roma, \u00e8 stata una societ\u00e0 calcistica italiana con sede a Roma, nel quartiere di San Basilio.\nFondata nel 1974, ebbe sede a Frascati fino al 12 giugno 2017, giorno in cui avvenne il trasferimento di sede legale a Roma, nel quartiere periferico di Axa, e l'abbandono della denominazione di \"Lupa Frascati\".\nNel corso degli anni la denominazione della societ\u00e0 cambia varie volte, fino a giungere a quella finale.\nNel luglio 2018 cambia ancora sede e si trasferisce a Tivoli. Dopo una sola stagione ritorna a Roma, nel quartiere di San Basilio. Nel 2019 rinuncia ad iscriversi al campionato d'Eccellenza venendo dunque sciolta.\nDopo aver militato dal 1978 al 1980 in Serie C2 la squadra ritorna nuovamente tra i professionisti, in Lega Pro, terza divisione calcistica italiana, in cui ha militato dal 2014 al 2017, dove ha ottenuto come miglior risultato un dodicesimo posto. Risult\u00f2 quindi essere il terzo club professionistico della capitale d'Italia dopo le due societ\u00e0 di Serie A: e .\nI colori sociali erano il giallo, il rosso, il bianco e il celeste. Disputava le partite di casa allo stadio Montefiore.\nStoria.\nDalla fondazione all'approdo in Serie C2.\nLa LUPA Roma fa risalire le proprie origini all'incontro di due realt\u00e0 calcistiche del Lazio, che decidono di unire i propri mezzi e le proprie risorse allo scopo di costituire un sodalizio competitivo sportivamente e solido economicamente. In tal modo, dalla fusione tra l\"'Associazione Sportiva Frascati\" militante in Prima Categoria e la \"OMI Roma\" proveniente dalla Serie D, nell'estate del 1974 nacque l'Associazione Sportiva Lupa Frascati, ufficialmente \"L.V.P.A.\" (dal latino \"Ludentes Vivendi Perdiscimus Artem\") che adott\u00f2 Frascati come sede e debutt\u00f2 in Serie D grazie al titolo sportivo della OMI.\nLa prima stagione del neonato sodalizio non fu particolarmente felice, dato che retrocesse in Promozione Laziale; tuttavia, nel giro di quattro anni (stagione 1978-79) il club si ritrov\u00f2 in Serie C2.\nIl ritorno nei dilettanti.\nPiazzatosi dapprima quinto, poi nella stagione successiva al penultimo posto, il club retrocesso cedette il proprio titolo sportivo di Serie D alla Romulea, ed a Frascati nel 1980 sorse nel frattempo la Polisportiva SIRS Frascati militante nella Promozione Laziale, a seguito dello spostamento del titolo della SIRS Ciampino il cui presidente era Giorgio Sale, che divenne consequenzialmente primo dirigente del nuovo club frascatese. Ma l'esperienza non diede buoni risultati, ed una volta retrocessa in Prima Categoria la squadra venne acquistata da nuovi soci, e nel 1984 mut\u00f2 il nome in Associazione Calcio Lupa Frascati.\nDopo vari anni di alternanza tra Prima Categoria, Seconda Categoria e Promozione, la squadra ottenne un secondo posto nel girone D della Promozione Lazio 1996-1997, guadagnandosi un posto in Eccellenza Lazio, dove rester\u00e0 sino al 2002-03, stagione in cui concluse il campionato al primo posto e venne ammessa al torneo di Serie D. In tale stagione la societ\u00e0 effettu\u00f2 una fusione con un altro club locale, la Gioc: in tale circostanza, la dirigenza della Lupa continu\u00f2 a gestire la prima squadra, mentre alla Gioc spett\u00f2 di amministrare il settore giovanile: il sodalizio prese il nome di A.S.D. Frascati Lupa Gioc e tale nome dur\u00f2 due anni: infatti una volta retrocessa in Eccellenza nella stagione seguente, opt\u00f2 di mutare denominazione nel 2004 in A.S.D. Frascati Calcio, e decise anche di restare in Serie D: acquist\u00f2 infatti il titolo sportivo della Cisco Calcio di Roma.\nDopo alcuni anni, nel 2005-06 giunta ultima nel girone F di Serie D, la societ\u00e0 di Frascati pass\u00f2 nelle mani di una cordata capeggiata da Giancarlo Romani, e dal 2006-07 mut\u00f2 denominazione in A.S.D. Lupa Frascati. Nel torneo di Eccellenza Lazio 2010-2011 perse lo spareggio per il primo posto con il Sora, e cos\u00ec fu costretta a disputare i play-off promozione, che per\u00f2 perse in finale col Sansovino (3-4 e 2-2).\nIl cambio di denominazione e la Lega Pro.\nNell'estate del 2011 la societ\u00e0 pass\u00f2 ad Alberto Cerrai, che divenne il nuovo presidente. Con la nuova gestione la squadra ottenne la promozione in Serie D gi\u00e0 nella sua prima stagione, e il sesto posto nel girone G di Serie D nella stagione successiva. Al termine del campionato il club venne traslocato da Frascati all'Axa, quartiere periferico di Roma, cambiando anche denominazione da \"A.S.D. Lupa Frascati\" a \"A.S.D. Lupa Roma\". Nel frattempo, a Frascati, per colmare il vuoto calcistico lasciato dalla Lupa Frascati viene fondata una nuova squadra, la , pi\u00f9 tardi nota come , che si iscriver\u00e0 in Eccellenza. Nel torneo di Serie D 2013-2014 la squadra vinse il girone G ottenendo la promozione in Lega Pro. Raggiunto il professionismo, la societ\u00e0 ha eliminato la sigla \"A.S.D.\" (Associazione Sportiva Dilettantistica) dalla propria denominazione, diventando \"Lupa Roma Football Club srl\". Dal campionato 2014-2015, per via dei requisiti richiesti dalla Lega Pro, la squadra trasloca allo Stadio Quinto Ricci di Aprilia.\nRoma quindi diventa l'unica citt\u00e0 in Italia ad avere 3 squadre nel professionismo (primato l'anno prima della citt\u00e0 di Verona con Hellas, Chievo e Virtus) e addirittura nel 2016-2017, assieme alla Racing Roma, diverranno quattro nei primi tre livelli.\nIl declino e lo scioglimento.\nNel campionato 2016-2017 dopo la retrocessione dell'anno precedente viene ripescata e si trasferisce a Tivoli ma il risultato del campo la ritrover\u00e0 ancora retrocessa senza poter sfruttare un nuovo ripescaggio e quindi ritorna in Serie D nella stagione 2017-2018, ritrasferendosi a Roma. Per la prima stagione la squadra conclude il campionato in ottava posizione ma il campionato successivo si rivela deludente per la Lupa Roma guidata dall'ex calciatore Marco Amelia che retrocede in Eccellenza dopo aver chiuso il girone G al penultimo posto.\nNel luglio del 2019 la societ\u00e0 annuncia il ritiro dall'attivit\u00e0 agonistica di tutte le sue rappresentativa, dai dilettanti fino alle giovanili.\nRinascita LVPA.\nNel 2018 a Frascati torna ad esserci una sola realt\u00e0 che riprende la tradizione sportiva calcistica giallorossa. Dall'unione tra \"Asd Frascati Calcio\" e \"Gioc Cocciano\" nasce la nuova Asd LVPA Frascati Calcio militante nel campionato di Promozione. Nel 2020 viene promosso in Eccellenza.\nColori e simboli.\nColori.\nDalla sua fondazione fino al 2013 l'allora Lupa Frascati aveva come propri colori sociali il giallo e il rosso, che sono i colori della citt\u00e0 di Frascati. Col cambio di denominazione in Lupa Roma le tinte vengono mutate e al giallo e il rosso vengono aggiunti il bianco e il celeste, i quali rappresentavano l'unione dei colori delle due principali squadre cittadine.\nSimboli ufficiali.\nStemma.\nLo stemma della Lupa Roma, adottato nel 2013 era uno scudo diviso in due da una striscia gialla e bianca; nella parte superiore \u00e8 presente il disegno di una lupa su sfondo rosso e nella parte inferiore c'\u00e8 il disegno di un'aquila su sfondo celeste. Questi due simboli messi in sieme simboleggiano, cos\u00ec come per i colori l'unione dei due maggiori club calcistici capitolini, ovvero la Roma e la Lazio. In alto era presente la denominazione societaria mentre in basso erano presenti le parole: Libert\u00e0, Uguaglianza, Passione, Amore. Al centro si trova un cerchio bianco con all'interno le lettere L ed R e gli anni 1974 (anno di fondazione della squadra) e 2013 (anno del cambio di denominazione in Lupa Roma).\nInno.\nL'inno ufficiale della squadra si intitolava \"Lupa Roma\", di Antonio Delle Donne e Marco Canigiula.\nStrutture.\nStadio.\nFino al 2013, con la denominazione LVPA Frascati, giocava a Frascati allo stadio VIII settembre. Dopo il trasferimento della sede nel quartiere Axa di Roma ha giocato in Serie D allo stadio Desideri di Fiumicino, inadeguato per la Lega Pro e quindi nelle stagioni dal 2014 al 2016 ha giocato allo stadio Quinto Ricci di Aprilia, con una capienza di 2.554 spettatori.\nNella stagione 2016-2017 si trasferisce allo stadio Olindo Galli di Tivoli con una capienza di 2.803 spettatori.\nNella stagione 2017-2018, tornata in serie D, si trasferisce a Roma, nel quartiere di San Basilio, allo stadio Francesca Gianni capace di circa 500 spettori.\nNella stagione 2018-2019 cambia ancora impianto di gioco trasferendosi a Rocca Priora allo stadio Montefiore, contenente 500 posti.\nAllenatori e presidenti.\nDi seguito l'elenco degli allenatori e dei presidenti dall'anno di fondazione a oggi.\nTifoseria.\nStoria.\nData la permanenza per quasi tutta la sua storia nei campionati dilettantistici la Lupa Roma poteva contare su uno scarso seguito di tifosi, ci\u00f2 era dovuto anche al fatto che in zona erano presenti due squadre di tradizione sportiva molto superiore. Un altro motivo \u00e8 dovuto al fatto che la squadra non usufruisce di stadi presenti nella citt\u00e0 che rappresenta. In Lega Pro si raggiungevano infatti all'incirca 200 presenze, in impianti che potevano ospitare molte pi\u00f9 persone.\nGemellaggi e rivalit\u00e0.\nNon si segnalano particolari gemellaggi e rivalit\u00e0 con altre squadre."}
{"id": "1270047", "revid": "767487", "url": "https://it.wikipedia.org/wiki?curid=1270047", "title": "S\u014dt\u012br\u012bs Ka\u00efafas", "text": "Anche suo figlio K\u014dstas era un calciatore, ex nazionale cipriota e capitano dell'Omonia.\nCarriera.\nClub.\nHa giocato tutta la carriera nell'Omonia Nicosia. Nel 1974, dopo otto stagioni all'Omonia, Ka\u00efafas, . A Cipro, Sotiris vinse la classifica cannonieri del campionato per otto volte (record per il campionato cipriota), segnando oltre 300 gol e realizzando il record di gol in un singolo torneo (44 reti).\nNel 1976 ha vinto, unico tra i suoi connazionali, la Scarpa d'oro, prestigioso riconoscimento messo in palio dalla rivista francese France Football e dall'Adidas, azienda sportiva tedesca. Il premio, riservato al miglior realizzatore europeo, gli fu assegnato in virt\u00f9 dei 39 gol segnati nel suo campionato nazionale. Il premio, allora, veniva assegnato senza considerare il campionato in cui militava l'atleta, ma successivamente il regolamento fu modificato. Nel 1984 si ritir\u00f2 dal calcio giocato, dopo aver vinto nove titoli con l'Omonia Nicosia.\nNazionale.\nKaiafas totalizz\u00f2 18 presenze e 6 reti nella sua nazionale."}
{"id": "1270054", "revid": "160926", "url": "https://it.wikipedia.org/wiki?curid=1270054", "title": "SS Decontrol", "text": ""}
{"id": "1270062", "revid": "116054483", "url": "https://it.wikipedia.org/wiki?curid=1270062", "title": "Vocale anteriore chiusa arrotondata", "text": "La vocale anteriore chiusa arrotondata \u00e8 un suono vocalico presente in alcune lingue. Il simbolo utilizzato nell'Alfabeto fonetico internazionale \u00e8 , e l'equivalente simbolo X-SAMPA \u00e8 y.\nOccorrenze.\nIn italiano.\nIn italiano standard tale fono \u00e8 un allofono di \u028e, presente nelle parole di origine straniera, come la parola Yen .\nIn albanese.\nIn albanese tale fono \u00e8 reso con la grafia ed \u00e8 presente per esempio nella parola \"dy\" (\"due\").\nIn cinese.\nNelle parlate appartenenti alla famiglia del mandarino tale fono \u00e8 presente per esempio nella parola \u7eff (\"l\u01dc\", 'verde') .\nIn emiliano.\n\u00c8 presente nelle variet\u00e0 orientali (piacentino, pavese, oltrepadano e tortonese) e in mantovano, quelle cio\u00e8 in contatto con il lombardo. Pur non essendo codificata ufficialmente la grafia di tali dialetti, suddetto fono \u00e8 generalmente indicato con .\nIn estone.\nIn estone tale fono \u00e8 reso con la grafia ed \u00e8 presente per esempio nella parola \"\u00fcks\" (\"uno\").\nIn finlandese.\nIn finlandese tale fono \u00e8 reso con la grafia ed \u00e8 presente per esempio nella parola \"yksi\" (\"uno\").\nIn francese.\nIn francese tale fono \u00e8 reso con la grafia ed \u00e8 presente per esempio nella parola \"chute\" (\"caduta\").\nIn inglese.\nIn inglese tale fono non \u00e8 fonema standard ma \u00e8 presente in alcune variet\u00e0.\nIn ligure.\nIn ligure tale fono \u00e8 reso con la grafia ed \u00e8 presente per esempio nella parola \"rumenta\" (\"spazzatura\") o \"druo\" (\"duro\")\nIn lombardo.\nNelle variet\u00e0 occidentali (insubri), secondo la grafia classica, tale fono \u00e8 reso con la grafia ed \u00e8 presente per esempio nella parola\" pussee\" (\"di pi\u00f9\").\nIn quelle orientali (orobiche), secondo la grafia tradizionale, tale fono \u00e8 reso con la grafia ed \u00e8 presente per esempio nella parola \"c\u00fcm\u00fc \" (\"comune\").\nIn occitano.\nIn occitano tale fono \u00e8 reso con la grafia ed \u00e8 presente per esempio nella parola \"luna\" ('luna') .\nIn olandese.\nIn olandese tale fono \u00e8 reso con la grafia ed \u00e8 presente per esempio nella parola \"fuut\" (\"colombo\").\nIn piemontese.\nIn piemontese tale fono \u00e8 reso con la grafia ed \u00e8 presente per esempio nella parola \"minusi\u00e9\" (\"falegname\").\nIn tedesco.\nIn tedesco tale fono \u00e8 reso con la grafia ed \u00e8 presente per esempio nella parola \"Bl\u00fcte\" (\"fiore\").\nIn turco.\nIn turco tale fono \u00e8 reso con la grafia ed \u00e8 presente per esempio nella parola \"g\u00fcne\u015f\" ('sole') .\nIn ungherese.\nIn ungherese tale fono \u00e8 reso con la grafia o a seconda che la vocale sia breve o lunga, ed \u00e8 presente per esempio nella parola \"t\u0171\" ('spillo').\nVocale anteriore chiusa protrusa.\nAlcune lingue hanno una vocale (quasi) anteriore (quasi) chiusa protrusa dove le labbra vengono protruse invece di arrotondata o compressa.\nSiccome attualmente non c'\u00e8 simbolo IPA per distinguere tra una vocale protrusa e una vocale compressa, qui viene usato il diacritico che rappresenta la labializzazione, , come simbolo \"ad hoc\" per le labbra protruse. (Un'altra possibilit\u00e0 \u00e8 , cio\u00e8 la vocale modificata dall'endolabializzazione, ma rischia fraintendimento con un dittongo.)\nOccorrenze.\nIn norvegese.\nIn norvegese tale fono \u00e8 reso con la grafia \u2039y\u203a\n\"Dyr\" \"animale\" ['dyr]\nIn svedese.\nIn svedese tale fono \u00e8 reso con la grafia \u2039y\u203a ed \u00e8 presente per esempio nella parola \"lyte\" ('difetto') ."}
{"id": "1270072", "revid": "50026", "url": "https://it.wikipedia.org/wiki?curid=1270072", "title": "Pseudotestudo kleinmanni", "text": ""}
{"id": "1270073", "revid": "36426", "url": "https://it.wikipedia.org/wiki?curid=1270073", "title": "Abate Commendatario", "text": ""}
{"id": "1270079", "revid": "71155", "url": "https://it.wikipedia.org/wiki?curid=1270079", "title": "Robert Levin", "text": ""}
{"id": "1270088", "revid": "287204", "url": "https://it.wikipedia.org/wiki?curid=1270088", "title": "Fotbal Club Vaslui", "text": "Il Fotbal Club Vaslui, meglio noto come Vaslui, \u00e8 stata una societ\u00e0 calcistica rumena con sede nella citt\u00e0 di Vaslui. Fondata nel 2002 e sciolta nel 2014, ha partecipato per nove stagioni consecutive alla Liga I, massima serie del campionato rumeno di calcio, ottenendo come miglior piazzamento un secondo posto al termine della stagione 2011-2012.\nStoria.\nLa squadra fu fondata nel 2002, ed ebbe tra i suoi principali finanziatori un uomo d'affari della citt\u00e0, ex arbitro internazionale, Adrian Porumboiu. Il club acquis\u00ec il titolo sportivo del Victoria Galati, societ\u00e0 che si era trasferita a Vaslui. Il principale obiettivo era la promozione in Liga II, che fu conseguito alla fine della stagione 2002-2003 in virt\u00f9 del terzo posto conquistato nel proprio raggruppamento in Divizia C. Alla seconda stagione in Divizia B, la squadra riusc\u00ec a conquistare la promozione in Divizia A, la massima serie nazionale. Questo \u00e8 un record poich\u00e9 nessuna squadra rumena, prima del Vaslui, \u00e8 riuscita a conquistare la promozione nella massima divisione dopo soli tre anni dalla fondazione.\nNell'estate 2008, grazie al settimo posto conquistato al termine della stagione 2007-2008, ha partecipato alla Coppa Intertoto, vincendo il terzo turno finale contro gli azeri del Neft\u00e7i Baku (sconfitti a Baku per 2-1, hanno poi vinto il ritorno a Vaslui) e qualificandosi per il secondo turno di qualificazione della Coppa UEFA 2008-2009. In Coppa UEFA aveva poi raggiunto il primo turno, venendo eliminato dai cechi dello per la regola dei gol fuori casa.\nIn campionato il Vaslui continu\u00f2 a migliorare le proprie prestazioni, stando nelle prime posizioni della classifica, grazie anche agli investimenti fatti dal presidente Porumboiu. Nonostante una flessione nelle ultime partite di campionato, il Vaslui riusc\u00ec ad agguantare la qualificazione in UEFA Europa League all'ultima giornata in un vero e proprio spareggio contro l'Universitatea Craiova: la sconfitta per 2-1 cost\u00f2 alla squadra di Craiova la qualificazione in Europa League proprio a vantaggio del Vaslui. Al termine della Liga I 2009-2010 la squadra si conferm\u00f2 ai vertici del calcio rumeno, arrivando terza dopo aver lottato fino alla fine per la conquista del campionato. Raggiunse, inoltre, per la prima volta la finale della Coppa di Romania, venendo sconfitto dopo i tiri di rigore dal . In Europa League si ferm\u00f2 per due stagioni di seguito ai play-off, senza riuscire a qualificarsi per la fase a gironi: nell'edizione 2009-2010 venne eliminato dall' (dopo la vittoria in casa per 2-1, venne sconfitto ad Atene per 3-0), mentre nell'edizione 2010-2011 venne eliminato dal (dopo il pareggio a reti bianche in casa, venne sconfitto a Lilla per 2-0).\nNel giugno 2010 la squadra venne affidata a Juan Ram\u00f3n L\u00f3pez Caro, ex allenatore del , e al termine della stagione la squadra conferm\u00f2 il terzo posto. La successiva revoca della licenza di Liga I al , consent\u00ec al Vaslui di essere ammesso terzo turno preliminare della UEFA Champions League per l'edizione 2011-2012. Sconfitto dagli olandesi del , il Vaslui venne retrocesso alla fase play-off della UEFA Europa League. Dopo aver sconfitto i cechi dello , si qualific\u00f2 per la fase a gironi, dove venne sorteggiato nel gruppo D assieme a Sporting Lisbona, Lazio e Zurigo. Venne eliminato dopo aver concluso al terzo posto. In campionato il Vaslui concluse al secondo posto a un solo punto di distanza dai campioni del , dopo essere anche stato in testa alla classifica per un paio di settimane sul finire del campionato. La seconda partecipazione ai preliminari di Champions League nell'edizione 2012-2013 si concluse con l'eliminazione da parte dei turchi del e la successiva retrocessione in Europa League. Nella fase play-off affront\u00f2 l', venendo eliminato per la sconfitta 0-2 in casa e nonostante il pareggio per 2-2 allo stadio Giuseppe Meazza di Milano.\nNel corso della stagione 2013-2014 il Vaslui venne penalizzato di otto punti in campionato per debiti pregressi, ma vide successivamente gli otto punti restituiti. Concluse la stagione al quinto posto, ma non gli venne rinnovata la licenza di partecipazione alla Liga I. La societ\u00e0 venne successivamente sciolta per problemi economici.\nStadio.\nLo stadio comunale fu ristrutturato con la promozione del club in Liga I. Ha una capienza di posti, con tribuna stampa e tribuna d'onore coperta con accesso internet. Sono anche stati ricostruiti gli spogliatoi, gli uffici (sede del club) e l'impianto di irrigazione automatico.\nNell'autunno del 2007 \u00e8 entrato in funzione l'impianto di illuminazione per incontri in notturna, undicesimo stadio rumeno con questa caratteristica.\nStatistiche.\nStatistiche nelle competizioni UEFA.\nTabella aggiornata alla fine della stagione 2019-2020."}
{"id": "1270092", "revid": "228587", "url": "https://it.wikipedia.org/wiki?curid=1270092", "title": "Lelydorp", "text": "Lelydorp \u00e8 una citt\u00e0 del Suriname capoluogo del distretto di Wanica e seconda citt\u00e0 pi\u00f9 popolosa dello stato.\nLa citt\u00e0 \u00e8 situata lungo la strada che collega la capitale Paramaribo con Zanderij circa 18 km a sud della capitale.\nLa cittadina fu fondata all'inizio del XX secolo e venne chiamata \"Kofidjompo\", nome derivante dalla vicenda di uno schiavo chiamato Kofi che saltando un ruscello riusc\u00ec a sfuggire ai suoi inseguitori. Tra il 1903 e il 1912 venne costruita la ferrovia che collegava Paramaribo con l'alto corso del fiume Suriname dove erano stati rinvenuti dei giacimenti d'oro. Kafidjompo divenne una stazione importante e, in onore del suo progettista, il futuro governatore del Suriname Cornelis Lely la cittadina venne chiamata Lelydorp.\nLa ferrovia venne smantellata tra gli anni cinquanta e gli anni sessanta quando venne costruita la strada di collegamento fra Paramaribo e l'Aeroporto Internazionale Johan Adolf Pengel a Zanderij.\nLa popolazione \u00e8 prevalentemente composta da persone di origine giavanese e ind\u00f9."}
{"id": "1270095", "revid": "767487", "url": "https://it.wikipedia.org/wiki?curid=1270095", "title": "Cavalcarono insieme", "text": "Cavalcarono insieme (\"Two Rode Together\") \u00e8 un film western del 1961 diretto da John Ford, con protagonisti James Stewart e Richard Widmark.\nTrama.\nLo sceriffo di Tascosa Guthrie McCabe, prossimo alla rielezione, si sta godendo la quiete della sua citt\u00e0, quando arriva un gruppo di soldati con l'incarico di condurlo a forte Grant per incontrare un gruppo di coloni i cui cari sono stati catturati anni prima dai Comanche. Non senza proteste, McCabe accetta di andare a contrattare, accompagnato dal capitano Gary, il rilascio dei prigionieri con il capo Quanah, con cui in passato ha stabilito rapporti di amicizia.\nQuando McCabe e Gary giungono all'accampamento indiano trovano subito una anziana donna bianca, che riconoscono come la moglie del predicatore del forte; la donna non vuole tornare e preferisce che la credano morta piuttosto che sopportare la vergogna. Lo stesso dicasi per Frida, ragazza sedicenne figlia di un colono, gi\u00e0 madre di due bimbi indiani. I due riescono a riportare al forte solo un ragazzo, di origini bianche, ma ormai integrato completamente nella civilt\u00e0 comanche, e una nobildonna messicana di nome Elena, divenuta la squaw del focoso Orso di Pietra, che, nel tentativo di riprendere la donna, viene ucciso da McCabe sul tragitto del ritorno.\nIl ragazzo Lupo Veloce, che non accetta di trovarsi in un ambiente ormai estraneo, arrivato al forte uccide la donna che lo libera credendolo suo figlio e finisce impiccato, un attimo dopo aver riacquistato, grazie a un vecchio carillon, la memoria dell'infanzia di bambino bianco. Le donne del forte sottopongono Elena a chiacchiere umilianti e malevole e la donna, accompagnata da McCabe, con il quale si \u00e8 stabilito un reciproco affetto, decide di partire verso la California.\nTematica.\nIl film amplia e approfondisce il tema, caro a Ford, del recupero dei prigionieri delle trib\u00f9 pellerossa e del loro reinserimento nella societ\u00e0 dei bianchi, gi\u00e0 abbozzato in \"Sentieri selvaggi\"."}
{"id": "1270098", "revid": "543975", "url": "https://it.wikipedia.org/wiki?curid=1270098", "title": "Bam's Unholy Union", "text": "Bam's Unholy Union \u00e8 stato un reality show statunitense trasmesso da MTV e MTV Canada. Lo show segue Bam Margera e la sua compagna Missy Rothstein nella preparazione delle loro nozze (avvenute il 3 febbraio 2007). Nello show sono comparsi anche alcuni membri della CKY Crew fra cui Brandon DiCamillo, Brandon Novak, Rake Yohn, Ryan \"Shitgoose\" Gee, e il fratello di Bam, Jess. Ryan Dunn ha inoltre dichiarato di apparire in due o tre episodi della serie. Lo show \u00e8 stato girato in svariati luoghi: attorno a West Chester, Pennsylvania, compreso Delaware, a Detroit, a Las Vegas, a Philadelphia e a New York. Molti dei luoghi visitati nello show sono presenti anche nel precedente show di Bam Margera, \"Viva La Bam\". I genitori di Bam, April e Phil Margera sono apparsi nello show, al contrario dello zio di Bam Don Vito, che non ha potuto partecipare a causa dei suoi problemi legali riguardanti un tentativo di violenza sessuale, avvenuto nel Colorado nell'agosto 2006. Lo show \u00e8 andato in onda in 9 episodi. Il DVD della serie \u00e8 stato pubblicato nel giugno 2007."}
{"id": "1270100", "revid": "819238", "url": "https://it.wikipedia.org/wiki?curid=1270100", "title": "Stazione di Pisa Centrale", "text": "La stazione di Pisa Centrale \u00e8 la principale stazione ferroviaria della citt\u00e0 di Pisa.\nL'impianto \u00e8 uno dei principali nodi ferroviari della Toscana: nella stazione infatti confluiscono diverse linee di importanza nazionale, ossia la ferrovia Pisa-Livorno (per Roma), la ferrovia Genova-Pisa e la ferrovia Pisa-Firenze, e locale, ossia la ferrovia Lucca-Pisa e la linea per Vada via Collesalvetti.\nStoria.\nLa stazione di Pisa Centrale fu costruita a seguito dell'attuazione di un piano urbanistico approvato il 23 marzo 1871.\nLa sua realizzazione port\u00f2 alla trasformazione della vecchia Stazione Leopolda (inaugurata nel 1844) in uno scalo merci, che funzion\u00f2 fino al 1929, anno in cui l'impianto fu dismesso definitivamente.\nL'intero complesso di Pisa Centrale, gravemente danneggiato durante la seconda guerra mondiale, fu ricostruito con alcune modifiche rispetto al disegno originario.\nStrutture e impianti.\nL'impianto \u00e8 gestito da RFI.\nIl fabbricato viaggiatori della stazione \u00e8 di ampie dimensioni e visto la notevole importanza dello scalo offre numerosi servizi come biglietteria nazionale e internazionale, sala d'attesa, deposito bagagli, sede della Polizia ferroviaria, tre bar, pizzeria, fast food, self-service, tre edicole, tabaccheria, farmacia ed altri negozi.\nIl piazzale \u00e8 dotato di tredici binari passanti e cinque binari di scalo tronchi (binari 1 e 2 tronco ovest, binari 1, 2 e 3 tronco est, quest'ultimo in disuso) per il servizio passeggeri. Tutti i binari sono muniti di ascensori e sono serviti da marciapiedi, con pensiline, i quali sono collegati da due sottopassaggi. Altri binari vengono utilizzati come depositi di vetture in disuso e confluiscono in un'area corrispondente al vecchio deposito dei treni, spostato a Livorno negli anni trenta, ma che viene ancora utilizzato per la sosta dei convogli che terminano la loro corsa a Pisa.\nL'8 dicembre 2008 fu attivato l'impianto Apparato Centrale Computerizzato (ACC). In conseguenza di ci\u00f2, dal punto di vista della gestione del traffico ferroviario, Pisa Centrale \u00e8 divenuta un fascio binari di competenza dell'area della stazione di Pisa.\nInterni del salone principale della biglietteria.\nLa grande sala che costituisce la biglietteria della Stazione Centrale, \u00e8 stata ripristinata agli inizi degli anni novanta con delle superfici marmoree e, nelle due pareti laterali rispetto all'ingresso nell'androne principale, presenta due affreschi di grandi dimensioni in stile neofuturista ad opera dell'artista Daniel Schinasi.\nAmbito della stazione di Pisa.\nA seguito dell'attivazione dell'Apparato Centrale Computerizzato, dal punto di vista del traffico ferroviario Pisa Centrale fa parte di una struttura pi\u00f9 grande, denominata \"Pisa\". Questa stazione ha competenze sulla circolazione delle seguenti localit\u00e0 ferroviarie:\nMovimento.\nCon un movimento passeggeri di circa 15 milioni di viaggiatori, la stazione \u00e8 una delle pi\u00f9 frequentate della regione e d'Italia, sia da turisti che da pendolari.\nLa stazione \u00e8 servita da tutti i treni a lunga percorrenza che interessano il nodo, prevalentemente effettuati da Trenitalia, ed \u00e8 servita dai treni regionali svolti anch'essi da Trenitalia nell'ambito del contratto di servizio stipulato con la Regione Toscana (servizi \"Memorario\").\nServizi.\nL'area commerciale della stazione, che RFI classifica nella categoria \"Platinum\" e la cui area commerciale \u00e8 gestita da Centostazioni, dispone di:\nInterscambi.\nDal piazzale antistante la stazione partono le autolinee interurbane regionali gestite dalla societ\u00e0 Autolinee Toscane.\nNelle vicinanze della stazione, sorge l'autostazione Sesta Porta, dedicata principalmente per le linee extaurbane. In passato il terminal degli autobus era presso piazza Sant'Antonio, dove ospitava, fino al 1960, la stazione capolinea della cessata ferrovia Pisa-Tirrenia-Livorno ed in passato, dotato di impianti comuni a tale ferrovia, il capolinea delle tranvie per Pontedera e Marina di Pisa.\nSempre sul piazzale antistante la stazione, fra il 1912 e il 1952 era presente un capolinea della rete tranviaria di Pisa."}
{"id": "1270105", "revid": "68162", "url": "https://it.wikipedia.org/wiki?curid=1270105", "title": "Frattura (Scanno)", "text": "Frattura \u00e8 l'unica frazione del comune abruzzese di Scanno, in provincia dell'Aquila. Abitato da 63 residenti, il borgo \u00e8 situato a 1260 sulle pendici occidentali del gruppo montuoso del Genzana. A causa del terremoto di Avezzano del 1915, il borgo antico \u00e8 andato quasi del tutto distrutto; il centro nuovo fu ricostruito leggermente pi\u00f9 a sud, tanto che i due paesi sono denominati \"Frattura Vecchia\" e \"Frattura Nuova\".\nGeografia fisica.\nTerritorio.\nI due borghi di Frattura sono situati \ntra i 1260 e i 1307 del territorio montano dell'alta valle del Sagittario, nel comune di Scanno. Circondati dalle vette dei monti Genzana (2170 ), Rognone (2089 ), Serra Leardi (1932 ) e Rava (1859 ), dominano il sottostante lago di Scanno. Il territorio si caratterizza per la presenza di alcune fonti e sorgenti come Avanelli, Giordano, Leardi, Malvascione e Pietra Libertina ed \u00e8 circondato dalle aree protette della riserva naturale guidata Monte Genzana e Alto Gizio e del parco nazionale d'Abruzzo, Lazio e Molise.\nStoria.\nFrattura deve il poleonimo al fenomeno franoso generatosi in epoca preistorica sul monte Rava, gruppo montuoso del Genzana che sbarr\u00f2 il sottostante fiume Tasso formando cos\u00ec il lago di Scanno tra i 12.820 e i 3.000 anni fa. A cominciare dalla fine del IX secolo e l'inizio del X secolo ebbe inizio la costruzione dell'incastellamento di Frattura, fondato dai conti Di Sangro e ceduto nel 1091 da Oderisio di Oderisio al monastero di Montecassino.\nSecondo alcuni studiosi il borgo antico sarebbe identificabile con il \"castello dei Numi\" menzionato in alcuni documenti storici del XVII secolo.\nIl terremoto della Marsica del 1915, con epicentro nei pressi di Avezzano, caus\u00f2 il 13 gennaio di quell'anno ampie distruzioni a Frattura Vecchia. I motivi di ci\u00f2 sono da attribuire alle caratteristiche geomorfologiche del sito: il vecchio paese \u00e8 situato in prossimit\u00e0 della nicchia di distacco della frana pleistocenica che caus\u00f2 lo sbarramento del fiume sottostante e la formazione del lago. Durante un sisma infatti, la presenza di materiale incoerente come quello depositato da una frana porta ad amplificare l'onda sismica, causando danni maggiori agli edifici rispetto a quelli posti su un terreno di natura rocciosa. Infatti i paesi limitrofi, in base a quanto riportato dai cataloghi macrosismici dell'Istituto nazionale di geofisica e vulcanologia, subirono danneggiamenti minori.\nAl momento del sisma i residenti censiti erano circa 350; ben 120 furono le vittime, quasi l'intera popolazione effettivamente presente, per lo pi\u00f9 donne e bambini in quanto gli uomini transumavano con le greggi in Puglia oppure erano emigrati negli Stati Uniti d'America. Dell'antico abitato rimangono dei ruderi dell'originario nucleo. Alcune case sono state tuttavia ristrutturate, il borgo \u00e8 raggiunto dalle forniture d'acqua e luce ed \u00e8 stato parzialmente valorizzato per fini turistici.\nIl centro, denominato Frattura Nuova, venne ricostruito in epoca fascista tra il 1932 e il 1936 su un altro sperone del monte Rava, leggermente pi\u00f9 a sud. Su indicazione di Benito Mussolini vennero edificati i primi tre edifici come atto di riconoscenza ad un commilitone originario di Frattura Vecchia che nella prima guerra mondiale gli salv\u00f2 la vita.\nSociet\u00e0.\nTradizioni e folclore.\nLa festa patronale in onore di San Nicola si svolge annualmente nella prima domenica di settembre.\nCultura.\nMusei.\nIl museo delle arti e tradizioni popolari \u00e8 un museo etnografico in cui sono esposti tutti gli attrezzi in uso agli inizi del secolo scorso suddivisi in arnesi per la casa, attrezzi da viaggio, per l'agricoltura e per l'allevamento.\nCinema.\nNel 1956 sono state girate a Frattura Vecchia alcune scene del film dal titolo \"Uomini e lupi\" con Silvana Mangano ed Yves Montand mentre nel 2002 vi sono state girate alcune scene iniziali del film \"Un viaggio chiamato amore\".\nIl 13 dicembre 1965 Frattura appare in uno dei servizi del programma Rai TV7 dal titolo \"Le donne di Frattura\", incentrato sul fenomeno della femminilizzazione della popolazione causato dalla transumanza e dall'emigrazione dei capifamiglia.\nCucina.\nColtivato a Frattura, il fagiolo bianco detto anche \"fagiolo di pane\", \u00e8 una variet\u00e0 autoctona del legume. Il suo utilizzo in cucina \u00e8 variegato, pu\u00f2 condire la tipica pasta abruzzese delle sagne a pezze (dette anche \"Tocconelle\") o pu\u00f2 essere servito come verdura o con l'insalata.\nInfrastrutture e trasporti.\nStrade.\nFrattura \u00e8 raggiungibile attraverso la strada provinciale 110 che si dirama dalla strada statale 479 Sannite, in corrispondenza del bivio situato nei pressi del lago di Scanno.\nSport.\nDa Frattura si diramano molti sentieri frequentati dai praticanti del trekking, equiturismo e cicloturismo."}
{"id": "1270108", "revid": "2018934", "url": "https://it.wikipedia.org/wiki?curid=1270108", "title": "Hey You (Pink Floyd)", "text": "Hey You \u00e8 una canzone della band inglese Pink Floyd, pubblicata nel 1979. Fa parte del doppio album \"The Wall\" ed \u00e8 la canzone che apre il secondo disco. Non fu inserita nel film \"Pink Floyd The Wall\" per ragioni di spazio, ma una versione abbozzata del video \u00e8 inclusa negli extra del DVD pubblicato in occasione del 25\u00ba anniversario dall'uscita dell'album. Bench\u00e9 non abbia trovato spazio nel film, \u00e8 una delle pi\u00f9 famose canzoni della band.\nComposizione.\n\"Hey You\" \u00e8 una delle pi\u00f9 note tra le canzoni in cui si fa uso della tecnica dell\"hi-string\" nell'accordare la chitarra (la sesta corda, cio\u00e8 il mi basso, viene portato due ottave sopra, mentre il la, il re ed il sol un'ottava sopra e il si ed il mi cantino rimangono invariati).\nLa canzone inizia con un arpeggio di chitarra acustica. Poco dopo entrano, in sequenza: il basso fretless, un piano elettrico Fender Rhodes, la voce e, al termine della prima strofa, la batteria.\nDopo la seconda strofa, inizia l'assolo di chitarra. Sia la chitarra che il basso qui seguono il ritmo quasi militare di \"Another Brick in the Wall\", ma dopo alcuni secondi la chitarra si slega da questo riff e segue una parte completamente \"selvaggia\", in opposizione al tema rigido che fa da sezione ritmica.\nLa seconda parte della canzone ha la stessa struttura della prima. Prima dell'inizio della seconda parte, viene introdotto un particolare effetto del sintetizzatore che ricorda il brulicare di insetti \u00c8 in questo punto che si trova una prima citazione del brano \"Echoes\" (la seconda citazione \u00e8 nel brano \"Is There Anybody Out There?\"): una nota alta di pianoforte \"effettato\" che simula un sonar; \u00e8 l'inizio della suite che occupa l'intero lato B del l'album \"Meddle\".\nLa canzone \u00e8 ispirata al concetto per cui \"The Wall\" \u00e8 stato concepito: esprimere la disperazione e la solitudine che un proprio pari pu\u00f2 patire (che sia Pink, l'ascoltatore o entrambi).\nInizialmente, era intenzione degli autori inserire la canzone tra \"Comfortably Numb\" e \"The Show Must Go On\" (cos\u00ec \u00e8, infatti, nella demo dell'album).\n\u00c8 presente nella colonna sonora del film Parto col folle.\nTrama.\nCome nelle altre canzoni dell'album il punto di vista espresso nella canzone \u00e8 quello del protagonista, Pink.\nEgli capisce di aver sbagliato a chiudersi in se stesso e tenta di recuperare qualche contatto con il mondo esterno. Per quanto tenti, per\u00f2, il muro impedisce che le sue richieste di aiuto vengano recepite, e pi\u00f9 chiama, pi\u00f9 il suo tono si carica di disperazione.\nLa canzone rappresenta il punto di passaggio dall'isolamento dalla realt\u00e0 del protagonista al momento in cui abbraccia il movimento fascista dei Vermi (The Worms), che possono essere considerati una personificazione della follia, in quanto nella penultima canzone del secondo disco, \"The Trial\", il giudice \u00e8 un verme che alla fine del processo, (\"The Trial\", per l'appunto) condanna Pink ad uscire dal suo muro psicologico, (l'ultimo verso della canzone \"Tear down the wall\" vuol dire \"abbattete il muro\"), quindi le stesse entit\u00e0 che hanno costruito il muro ne ordinano ora l'abbattimento; questa interpretazione viene richiamata nel verso di \"Hey You\" che dice \"and the worms ate into his brain\" che letteralmente significa \"e i vermi mangiarono nel suo cervello\", , uno dei membri fondatori della band, il quale, avendo anche abusato pesantemente di droghe nel corso della sua vita, perse la salute mentale e dovette abbandonare la band, che lo ricorder\u00e0 numerose volte nel corso della carriera, dedicandogli nel 1975 anche l'album \"Wish You Were Here\".\nVersione video.\nTra gli extra del DVD del film \"Pink Floyd The Wall\" pubblicato per il 25\u00ba anniversario dall'uscita dell'album, \u00e8 stato inserito anche il video di \"Hey You\". Il filmato inizia con Pink (Bob Geldof) che tenta disperatamente di uscire dal muro che ha appena finito di costruire; subito dopo la scena cambia, inquadrando i fan di Pink al suo concerto, che hanno facce pallide e smorte. Queste sono le persone che \"stanno nel passaggio con i piedi stanchi ed un sorriso che si spegne\" (\"standing in the aisles with itchy feet and fading smiles\") che Pink sta cercando di raggiungere al di l\u00e0 del muro.\nNell'inquadratura successiva si vedono dei letti d'ospedale e, in quella seguente, due sedie vuote in una stanza bianca. Un Pink inerte appare sulla sedia di sinistra, mentre la moglie appare dopo poco, nuda, sulla sedia di destra. Dopo aver girato la testa per cercare lo sguardo del marito, che per\u00f2 rimane immobile, la donna scompare. La scena cambia nel momento in cui inizia l'assolo di chitarra elettrica, mostrando sequenze che si alternano rapidamente.\nSi vedono persone che rovesciano e distruggono automobili e ragazzi che lanciano pietre, bastoni e molotov a volanti della polizia. Finito l'assolo la scena cambia. Di nuovo un frenetico susseguirsi di sequenze: una mano che tenta di rompere una finestra, una massa di vermi, un uomo su un letto di ospedale che viene sottoposto ad elettroshock, una donna che urla, uno scontro tra i fan di Pink e la polizia.\nIl filmato finisce con la scena che lo ha aperto, Pink che tenta di uscire dal muro, ma che alla fine, stremato, si arrende."}
{"id": "1270109", "revid": "36426", "url": "https://it.wikipedia.org/wiki?curid=1270109", "title": "Fiber Metal Laminates", "text": "I Fiber Metal Laminates (FML) sono materiali ibridi composti da strati alternati di sottili fogli di metallo e sottili strati di materiale composito. Molti sono i fattori che influenzano le caratteristiche di questa classe di materiali, la quale,\nd'altro canto, garantisce una decisa versatilit\u00e0, dovuta al fatto che gli attributi del metallo e della fibra sono ricombinabili, in numerosi modi, adattandosi cos\u00ec ai diversi impieghi, soprattutto in campo aeronautico e spaziale.\nPossibili combinazioni metallo - composito.\nUna di queste variabili \u00e8 il tipo di lega di metallo da impiegare. Le pi\u00f9 utilizzate in ambito industriale, per le loro caratteristiche di resistenza a fatica e di resistenza\nstatica, sono due leghe d'alluminio: la 2024-T3 (lega di Al il cui principale elemento di lega \u00e8 il Cu) e la 7076-T6 (principale elemento di lega Zn), rispettivamente.\nAltri parametri di scelta sono ovviamente il tipo di fibra (carbonio, vetro o aramidica sono quelle impiegate tipicamente), il tipo di polimero da utilizzare come matrice per la fibra (termoplastico, termoindurente...), lo spessore dei vari strati (che chiameremo d'ora innanzi layers), l'orientamento delle fibre rispetto alla direzione del carico principale strato per strato, come per un composito classico.\nRelativamente al tipo di fibra e di metallo utilizzati gli FML (acronimo classico per Fiber Metal Laminates) assumono diverse denominazioni:\nStoria.\nL'utilizzo di compositi ibridi \u00e8 un'idea che nacque negli anni '50, nei Paesi Bassi. Solo in seguito, verso la fine degli anni \u201870, tali materiali vennero utilizzati nell'industria aeronautica dalla tedesca Fokker, che, pur ottenendo buoni risultati nelle prove a fatica effettuate in laboratorio, fu costretta ad abbandonare la sperimentazione, a causa dell'insuccesso ottenuto nelle prove di volo. Negli anni seguenti, gli studi su questa tipologia di materiale furono effettuati dalla Delft University of Technology, la quale lavor\u00f2 molto sullo studio degli spessori adeguati e della tipologia di matrice da utilizzare al fine di garantire un'adesione corretta fra metallo e composito. Il primo FML storicamente utilizzato fu l'ARALL, impiegato in un pannello ventrale d'ala del Fokker 27. Questa soluzione garant\u00ec un risparmio del 20% in peso del componente rispetto alla soluzione in alluminio. Lo sviluppo dell'ARALL fu poi interrotto a causa della sua scarsa resistenza a compressione ed incapacit\u00e0 di resistere a carichi fuori dell'asse delle fibre. La seconda generazione di FML, il GLARE, fu introdotta nel 1987 dalla AKZO (ora Structural Laminates Company (SLC)). Introducendo fibre in pi\u00f9 direzioni, si fece in maniera tale che Il GLARE sopportasse meglio i carichi biassiali, e si miglior\u00f2 il comportamento a compressione dell'FML, poich\u00e9 le fibre di vetro hanno una resistenza migliore, sottoposte a compressione, rispetto alle fibre aramidiche.\nFML di nuova concezione sono il CARALL e il TI-Gr, quest'ultimo sviluppato dalla Boeing.\nCaratteristiche meccaniche.\nRispetto ai materiali \"monolitici\", e cio\u00e8 costituiti da un unico blocco omogeneo, gli FML sembrano avere in maniera particolare migliori propriet\u00e0 di resistenza a fatica, a causa degli esigui spessori che caratterizzano ciascun strato. Infatti per questi spessori (dell'ordine dei decimi di millimetro) si pu\u00f2 parlare di condizione prevalente di \"plane stress\" (stato piano di tensione), condizione di sforzo favorevole alla crescita lenta di cricche di fatica. Unitamente a questo fenomeno, bisogna considerare anche quello di \"crack bridging\", e cio\u00e8 la capacit\u00e0 del materiale in questione di trasferire il carico dalla lamina di metallo criccata ai corrispondenti strati di fibra, diminuendo cos\u00ec le tensioni all'apice della cricca, e rallentandone ancor di pi\u00f9 la crescita. Un altro parametro importantissimo che regola le propriet\u00e0 di resistenza a fatica di un FML \u00e8 il grado di adesione degli strati di composito con il metallo. Una scarsa adesione provoca delaminazione, e cio\u00e8 distacco dei layers di metallo da quelli di composito, un'adesione eccessiva al contrario ostacola il crack bridging, propagandosi la cricca all'interno della matrice del composito senza trasferire carico al metallo. Bisogner\u00e0 tener conto dei moduli elastici dei due materiali, e quindi del grado di adesione adeguato al fine di garantire un'equa distribuzione del carico. Per garantire inoltre buona resistenza al \"peel\" e al taglio non si potr\u00e0 superare una quantit\u00e0 di fibra in volume superiore al 50%, mentre essa dovr\u00e0 comunque essere mantenuta elevata per garantire un'adeguata resistenza a fatica.\nProduzione e impieghi.\nLa produzione degli FML pu\u00f2 seguire la filosofia dei materiali metallici, e cio\u00e8 si pu\u00f2 procedere con la realizzazione di pannelli di laminato FML ottenuti \"curando\" (e cio\u00e8 riscaldando in autoclave, in maniera tale da garantire la polimerizzazione della matrice, e l'adesione) insieme il metallo con gli strati di preimpregnato di fibra, e successivamente lavorando le lamiere con calandratura, per la singola curvatura, o stretch forming per la doppia curvatura. In questa maniera sono stati realizzati ad esempio alcuni pannelli di fusoliera in GLARE dell'Airbus A380. Con questa filosofia \u00e8 possibile poi eseguire giunzioni fra lamiere ad esempio tramite rivettatura o incollaggio. Bisogna tener conto, in fase di lavorazione per calandratura o formatura a caldo o a freddo, dei differenti moduli elastici dei materiali che compongono l'FML, e che provocano ritorni elastici differenti lungo lo spessore.\n La filosofia da materiale composito prevede invece l'utilizzo per la produzione del metodo \"Lay-up\", che prevede la sovrapposizione di metallo gi\u00e0 precedentemente formato, con strati di preimpregnato di materiale composito (e cio\u00e8 fibre immerse in una matrice non ancora polimerizzata). Realizzato il pezzo tramite questo procedimento, si procede successivamente alla \"cura\" in autoclave. In questa maniera si possono superare anche le limitazioni dovute alle dimensioni massime delle lamiere di metallo in commercio, utilizzando la tecnica di giunzione \"splice\", tramite la quale si sovrappongono in maniera sfalsata gli strati di metallo e composito delle due lamiere.\nGli FML possono inoltre essere piegati e stampati come fossero delle lamiere di materiale standard, pur con qualche ulteriore attenzione alla delaminazione che pu\u00f2 occorrere a causa dell'eccessiva deformazione locale, o alla rottura delle sottili lamine di metallo in corrispondenza di angoli particolarmente elevati.\nPer la contornatura e la foratura, bisogner\u00e0 utilizzare punte di trapano o dischi di fresa piuttosto duri, essendo la maggior parte delle fibre molto abrasive. Materiali adatti per gli utensili saranno quindi i cermets, o simili. Per queste lavorazioni bisogner\u00e0 fare attenzione alla delaminazione che pu\u00f2 avvenire sul bordo del foro, o sui bordi della lamina a causa di un disco di fresa troppo inclinato che causa il \"peeling\" del metallo dalla matrice (proprio come se fosse un dito che rimuove una pellicola di nastro adesivo). Waterjet cutting e laser cutting sono tecniche di taglio poco usate, a causa della scarsa finitura delle superfici risultante, , che richiederebbe un ulteriore lavoro di finitura, e delle zone termicamente alterate rispettivamente.\nGli impieghi tipici di questi materiali sono in campo aeronautico e spaziale, a causa dei costi elevati di produzione.\nIn campo aeronautico si sono visti impieghi per pannelli di fusoliera e ventrali d'ala (ove \u00e8 richiesta elevata resistenza a fatica), o \"toppe\" di riparazione e pannelli di ispezione. In campo spaziale si possono realizzare ad esempio serbatoi in FML, a causa dell'elevata resistenza all'esplosione ed all'esposizione alla fiamma, essendo gli strati di fibra una naturale barriera. Intervallati con strati di kevlar sono stati prodotti anche scudi e carrozzerie per mezzi militari (CAV-ATD)."}
{"id": "1270110", "revid": "599013", "url": "https://it.wikipedia.org/wiki?curid=1270110", "title": "Coppa dei Campioni di calcio da tavolo 1995", "text": ""}
{"id": "1270127", "revid": "767487", "url": "https://it.wikipedia.org/wiki?curid=1270127", "title": "Caustic Christ", "text": "I Caustic Christ sono un gruppo hardcore punk originario si Pittsburgh, in Pennsylvania.\nNel 2000, Bill Cahmberlain, ex-chitarrista dei The Pist, lascia la sua band, React e si trasferisce dal Connecticut a Pittsburgh dove fonda una band con il chitarrista e cantante Eric Good ed il bassista Corey Lions, degli Aus-Rotten ed il batterista Ron Wingrove. Poco dopo gli Aus-Rotten si sciolgono e Bill fonda con il cantante ed il batterista un'altra band, Behind Enemy Line. Nel 2001 Ron viene investito da una macchina e riporta lesioni cerebrali che gli impediscono di suonare la batteria. Al suo posto arriva Greg Mairs dei Submachine.\nCon il nuovo batterista la band pubblica il primo album e parte per un tour lungo tutti gli Stati Uniti insieme ai Subhumans ed ai Municipal Waste."}
{"id": "1270130", "revid": "106908", "url": "https://it.wikipedia.org/wiki?curid=1270130", "title": "Chiesa di Santa Maria della Valle (Scanno)", "text": "La Chiesa Parrocchiale di Santa Maria della Valle, detta anche dell'Assunta, \u00e8 la chiesa principale di Scanno, in provincia dell'Aquila.\n\u00c8 sita nell'omonima piazza, la principale del paese.\nStoria.\nNon si conosce la data di costruzione della chiesa, tuttavia alcuni elementi architettonici testimoniano l'esistenza della chiesa gi\u00e0 nel XII secolo.\nNel 1568 il vescovo Zambeccari fece erigere la chiesa ricettizia. In questo stesso anno, quando diviene la parrocchia di Scanno, la chiesa viene ristrutturata nelle forme attuali anche se, vengono in parte rispettate le preesistenze, come gli affreschi del XV secolo, presenti sui pilastri.\nNel 1612, durante una visita pastorale, il vescovo di Pezzo ordin\u00f2 un rinnovamento completo della chiesa.\nAltri interventi sono stati eseguiti nel 1658, nel 1685 e nella prima met\u00e0 del XVIII secolo, consistenti nel rinnovo degli stucchi all'interno e per rendere uniformi le colonne e pilastri, riducendo l'altezza delle prime mediante un livellamento delle curvature.\nFino a tutto il XVII secolo, gli altari posti sulle pareti laterali erano alternati da altari minori posti anche sui pilastri.\nQuesti altari, che nel 1587 erano quindici, furono ridotti in numero dalvescovo di Sulmona e Valva nel 1685. Nel 1736, compreso l'altare maggiore, se ne contavano complessivamente dieci.\nNel 1711 furono ultimati i restauri resi urgenti per via dei terremoti del 1703 e del 1711. Nel 1706 e nel 1707, nonostante il susseguirsi di due terremoti, i sacerdoti non vollero abbandonarla.\nNel 1846-47, invece, si dovettero rifare i tetti per via di copiose nevicate che ne danneggiarono anche la volta.\nAltri restauri si sono avuti dopo i terremoti del 1915, del 1917 e del 1984. Nel 1986 fu restaurato anche il campanile. Dopo quest'ultimo terremoto la chiesa fu riaperta al culto nel 1988.\nSuccessivamente, nel 1990, la soprintendenza ha fatto rimuovere gli stucchi barocchi sui pilastri riportando alla luce gli affreschi rinascimentali.\nStruttura.\nLa chiesa \u00e8 in stile romanico abruzzese (cio\u00e8 romanico con pietra locale).\nL'esterno.\nLa facciata.\nLa facciata \u00e8 a coronamento orizzontale con rosone centrale e altre due finestre pi\u00f9 piccole poste in corrispondenza delle 2 navate laterali.\nAi lati vi sono due lesene di rinforzo.\nLa cornice di coronamento \u00e8 costituita da una gola dritta e due listelli. Un gocciolatoio \u00e8 sorretto da mensole a forma di ovolo.\nL'aspetto generale \u00e8 quello risultante dall'intervento del 1636, quando furono aperte le porte ai lati, e del 1840, quando per intervento di Gaetano Ciarletta furono aperte le finestre ovali, in seguito trasformate in aperture circolari. E quello del 1924 quando, in seguito all'ennesimo terremoto (1915) furono inserite due lesene con cuspide piramidale come contrafforte; in questa occasione le finestre circolari furono poste in asse alle due porte secondarie sottostanti. \nIl campanile.\nIl campanile, alto 35 metri, \u00e8 stato costruito nel 1563. \u00c8 a torre quadrata con cuspide piramidale ed \u00e8 il pi\u00f9 alto tra tutte le chiese limitrofe del paese. \u00c8 provvisto di quattro campane: Maria, la pi\u00f9 grande, Lucia (Ciella), la minore, rifatta nel 1700, e due di media grandezza, Giorgia, rifatta nel 1659, e Adriana, del 1699. Il campanile fu restaurato per i citati terremoti del settecento e del novecento e per l'abbondante nevicata che fece crollare i tetti dell'Ottocento.\nIl campanile \u00e8 a pianta quadrata ed \u00e8 suddiviso in tre fasce sovrapposte suddivise da modanature a cordone. La cella campanaria consta di quattro aperture allungate di forma semicircolare. Le campane sono state pi\u00f9 volte fuse e poste in opera nel corso del tempo. I conci di pietra, pi\u00f9 grandi in basso, diventano pi\u00f9 piccoli man mano che si sale, al fine di dare pi\u00f9 slancio alla torre campanaria. Nel Settecento il campanile fu rinforzato con dei tiranti in ferro mentre sopra la cuspide furono reinserite la palla e la nuova bandiera realizzata da Giuseppe Farina di Agnone. dopo il terremoto del 1984, la bandiera fu sostituita da una nuova identica realizzata da Giovanni Schiappa.\nL'interno.\nL'interno \u00e8 a 3 navate, una per portone. Le navate sono divise da quattro pilastri quadrangolari e due colonne. Le colonne sono prive di basi e sono provviste ancora di fori a spirale con alcuni resti della struttura che sosteneva il pulpito. Il pavimento fu rialzato di circa 80 centimetri dalla costruzione cinquecentesca, come rivela una spia aperta in prossimit\u00e0 del pilastro di sinistra. L'attuale pavimento risale ai restauri del 1990. Le volte sono a botte ribassate. Il pavimento \u00e8 in cotto rosso.\nLa navata centrale.\nLa navata centrale termina con un'abside semicircolare. Tre archi per lato collegano i tre pilastri, l'ultimo pi\u00f9 grande ed ellittico, collega l'ultimo pilastro al presbiterio. Il pulpito, appoggiato nell'ultima colonna a destra, \u00e8 di Ferdinando Mosca di Pescocostanzo. Vi si accede da una scala che sale a chiocciola sulla colonna. I pilastri che separano le navate sono dell'XI-XII secolo. Sulla prima colonna a destra vi \u00e8 un residuo di un affresco rappresentante Sant'Agata risalente al XVI secolo, in basso sono raffigurati due personaggi, forse i committenti. Nella prima colonna a sinistra, invece \u00e8 raffigurato Sant'Antonio abate, affresco datato 1549, sul lato di destra della colonna si nota una Madonna con Bambino che, dallo stile, \u00e8 quattrocentesco.\nLa volta, lunettata \u00e8 suddivisa da quattro archi con pitture del Seicento raffiguranti Sant'Eustachio, Maria Vergine e San Biagio con delle cornici in stucco con delle volute, conchiglie, cherubini, festoni floreali.\nLe navate laterali.\nLa volta \u00e8 decorata da cornici mute realizzate in stucco con un solo affresco al centro della navata sinistra. Le acquasantiere sono in marmo e sono realizzate da Nicodemo Mancini e Loreto di Cicco di Pescocostanzo. Vari confessionali (quattro) sono disposti lungo le pareti delle navate. Sono realizzati da Ferdinando Mosca di Pescocostanzo.\nSia i confessionali che il pulpito sono in noce intagliato, dorato ed intarsiato. Le decorazioni sono a colonne tortili, drappeggi, foglie di acanto e volute.\nL'interno del reliquiario \u00e8 suddiviso in dodici settori suddivisi mediante dei pannelli in legno dorato che contengono dei reliquiari dalle forme pi\u00f9 disparate e bizzarre: a busto, ad ostensorio, a tabernacolo, a teche. L'altare sottostante, che \u00e8 dedicato al Sacro Cuore di Ges\u00f9 fu edificato nel 1926 su progetto di Arcangelo Centofanti. Il primo gruppo di reliquie risale alla fine del Cinquecento. La teca \u00e8 in legno decorati con delle volute, due sportelli provenienti dal cimitero. Presenta all'interno ed all'esterno una decorazione a motivi geometrici e foglia lanceolata secondo il motivo fanzaghiano.\nLa sagrestia.\nVi si accede dal portale laterale della chiesa. \u00c8 corredata da decorazioni e arredi settecenteschi, tra cui, a partire a destra della porta, una nicchia, un lavabo marmoreo, una tela raffigurante il Martirio di San Bartolomeo e vari armadi settecenteschi."}
{"id": "1270133", "revid": "111796835", "url": "https://it.wikipedia.org/wiki?curid=1270133", "title": "Racing Club Bobo", "text": "Il Racing Club Bobo \u00e8 un club di calcio burkinab\u00e9 di Bobo-Dioulasso.\nStoria.\nNato nel 1949 dalla fusione Unione Spoertive Bobo-Doioulasso e Union Sudanaise Bobo-Dioulasso. L'USB era il successore del Togo Daho Bobo Dioulasso creato nel 1935, la prima squadra creata nella zona dell'attuale Burkina Faso. Il suo quartier generale \u00e8 nella zona di Diarradougou (una zona di Bobo-Dioulasso) e i giocatori sono soprannominati le pantere di Diarradougou. \u00c8 il vincitore dell'ultima edizione della coppa del Burkina Faso, \u00e8 stato il primo club di Mamadou Zongo uno dei migliori giocatori del paese."}
{"id": "1270134", "revid": "2074539", "url": "https://it.wikipedia.org/wiki?curid=1270134", "title": "King's College London", "text": "Il King's College London, conosciuto principalmente come King's o KCL, \u00e8 uno dei due college fondatori dell\"'University of London\" (\"Universit\u00e0 di Londra\"), e la quarta pi\u00f9 antica universit\u00e0 britannica, essendo stato fondato nel 1829 dal Re Giorgio IV e dal duca di Wellington, e tra i pi\u00f9 prestigiosi atenei nel mondo.\nIl \"King's\" rappresenta un centro accademico e di ricerca di alto calibro e prestigio a livello mondiale. La \"Quacquarelli Symonds Limited\", societ\u00e0 specializzata nel settore dell'educazione universitaria che da anni pubblica classifiche mondiali delle universit\u00e0, ha posizionato il \"King's\" al sedicesimo posto nel mondo (quinto nel Regno Unito e sesto in Europa) nella classifica del 2014-2015. Costituito da circa 21000 tra studenti e staff, ha annoverato tra i suoi studenti e accademici grandi personalit\u00e0 in campo scientifico e umanistico. \u00c8 membro, accanto agli altri tre storici college londinesi (\"Imperial College\", \"University College London\" e \"London School of Economics\") e alle \"Universit\u00e0 di Oxford\" e \"Cambridge\", del cosiddetto \"Golden Triangle\" (considerato l'equivalente britannico dell'\"Ivy League\" americana) e del \"Russell Group\", due entit\u00e0 che riuniscono i maggiori centri di eccellenza universitaria del paese.\nIl tasso di ammissione \u00e8 del 13%, facendone una delle pi\u00f9 competitive universit\u00e0 d\u2019oltremanica. Tradizionalmente, il college richiede un punteggio minimo di AAA negli esami di stato inglesi, equivalente a un 90 nel Diploma di Maturit\u00e0 italiano, per accedere al processo di selezione e la conoscenza della lingua inglese a livello C1.\nIn poco pi\u00f9 di due secoli di storia, il college ha prodotto numerose personalit\u00e0 di spicco globale in campo umanistico, scientifico e politico. Scrittori e poeti quali John Keats, Thomas Hardy, Virginia Woolf, William Somerset Maugham, Arthur Charles Clarke e Cecil Scott Forester hanno perseguito i propri studi universitari presso le aule dello \"Strand Campus\" del \"King's College\", nel cuore politico, culturale ed economico-legale di Londra. Allo stesso modo, studenti del \"King's\" sono stati personaggi del calibro del patologo Thomas Hodgkin, del fisico Peter Higgs (teorizzatore del cosiddetto \"Bosone di Higgs\"), dell'ingegnere, progettista e fondatore dell'omonima casa automobilistica \"Bentley Motors Limited\" Walter Owen Bentley, del direttore d'orchestra Sir John Eliot Gardiner, del compositore Michael Nyman e del bassista dei Queen, John Deacon.\nDodici tra alunni e accademici del college sono stati insigniti del \"Premio Nobel\", tra i quali l'arcivescovo Desmond Tutu, il fisico Peter Higgs, lo scrittore e critico Mario Vargas Llosa, e il genetista Maurice Wilkins, premiato per il proprio contributo alla scoperta della struttura del \"DNA\" insieme a Francis Crick e James Watson nel 1962. La celebre \"Foto 51\", che rappresenta la prima nitida immagine del \"DNA\" ottenuta mediante l'utilizzo di rivoluzionarie apparecchiature fotografiche ai \"raggi X\", fu scattata proprio nei laboratori del \"King's College\" dall'\u00e9quipe di Rosalind Franklin e Raymond Gosling nel 1952.\nIl College \u00e8 particolarmente prestigioso per le scienze mediche, le materie umanistiche, il diritto, la fisica, e le scienze sociali, ed \u00e8 una delle pi\u00f9 distinte universit\u00e0 al mondo nello studio della politica, della storia e della filosofia. \u00c8 inoltre una delle poche universit\u00e0 inglesi ad aver lanciato il particolarmente apprezzato Bachelor of Liberal Arts, su modello americano, che offre agli studenti la possibilit\u00e0 di coniugare gli studi in due materie tra quelle umanistiche o sociali (es. Politics with Philosophy, or Classical Studies with Geography)\nCampus.\n\"Bush House\".\nIl \"King's\" ha appena completato un contratto di \"leasing\" della durata di circa 50 anni per l'occupazione dell'edificio \"Bush House\", sito anch'esso sulla Strand, ma di fronte al principale \"Strand Campus\" e accanto all'ambasciata australiana nel Regno Unito cos\u00ec come al campus della \"London School of Economics\". La decisione del college \u00e8 stata motivata, nell'ambito del progetto di ulteriore internazionalizzazione e miglioramento dell'universit\u00e0 denominato \"King's Strategic Vision 2029\", dall'obiettivo di ampliare il vecchio dipartimento di Management, parte della \"Faculty of Social Sciences and Public Policy\" stabilendo, in tal modo, una vera e propria scuola d'affari indipendente dalle altre facolta'. La cos\u00ec denominata \"King's Business School\", che \u00e8 stata ufficialmente inaugurata ed 'attivata' dall'anno accademico 2017-2018, \u00e8 caratterizzata da una molta pi\u00f9 ampia gamma di corsi sia \"undergraduate\" che \"postgraduate\" che \"PhD\", un maggior numero di staff, insegnanti e ricercatori, ambienti pi\u00f9 moderni e dinamici (aulee in stile \"Harvard Business School\"), e, generalmente, un focus pi\u00f9 pratico e orientato al placement professionale degli studenti, senza danneggiare, comunque, il rigore accademico per il quale il college \u00e8 diventato famoso nel mondo nel corso della sua storia.\nProseguendo verso Holborn si incontra l\u2019ultimo edificio/campus del King\u2019s, la Virginia Woolf Building, che ospita il dipartimento di Arti Liberali (Liberal Arts), e diverse divisioni della facolt\u00e0 delle Humanities.\n\"Denmark Hill Campus\".\nPi\u00f9 a sud, il \"King's College Hospital\", il \"Maudsley Hospital\" e l'Istituto di Psichiatria formano il \"Denmark Hill Campus\", che, a cavallo fra il distretto di Lambeth e quello di Southwark, costituisce l'unico campus del \"King's\" a non \"affacciarsi\" sul fiume Tamigi. Questo campus da' anche sede al celebre \"Dental Institute\" e alla grande casa dello studente \"\"King's College\" \"Hall\"\".\n\"Guy's Campus\".\nIl \"Guy's Hospital\", sito nel centro del distretto londinese di Southwark e fondato nel 1726, accoglie parte della facolt\u00e0 di medicina e odontoiatria del \"King's College\". Il fondatore e benefattore dell'ospedale, Thomas Guy, era un ricco libraio e membro del \"St. Thomas Hospital\". Anche l'edificio \"Henriette Raphael\", costruito nel 1903, e il \"Gordon Museum\" sono situati in questo campus.\n\"St Thomas' Campus\".\nIl \"St. Thomas' Campus\" \u00e8 localizzato nel distretto di Lambeth, si affaccia sul Palazzo di Westminster dalla parte opposta del Tamigi, ed \u00e8 la sede di parte della facolt\u00e0 di Medicina e del \"The Florence Nightingale Museum\".\n\"Strand Campus\".\nLo \"Strand Campus\" \u00e8 il campus fondatore del \"King's\". Si sviluppa in edifici neoclassici e vittoriani, e all\u2019interno dell\u2019ala est della \"Somerset House\" nella Citt\u00e0 di Westminster, affacciato sul Tamigi, accoglie la maggior parte dei dipartimenti umanistici, di legge, scienze sociali, scienze fisiche e di ingegneria. Integrata come parte del campus vi \u00e8 anche la ben conservata e in disuso stazione metropolitana di Aldwych.\n\"Waterloo Campus\".\nAl di l\u00e0 del \"Waterloo Bridge\" rispetto allo \"Strand Campus\", vi \u00e8 il \"Waterloo Campus\", che \u00e8 situato vicino al \"Southbank Centre\", nel distretto di Lambeth. Il \"King's\" acquis\u00ec il campus negli anni ottanta. Ora l'edificio \"James Clerk Maxwell\" ospita l'ufficio del preside, la maggior parte degli uffici amministrativi del college e parte della facolt\u00e0 di infermieristica e ostetricia. L'edificio \"Franklin-Wilkins\" accoglie invece la \"School of Health &amp; Life Sciences\", che comprende anche Farmacia e il dipartimento di Scienze della Formazione. Vi era localizzato il Dipartimento di Management, che, come detto, dall'anno accademico 2017-2018 \u00e8 diventato una vera e propria \"business school\" ed \u00e8 stato rilocato presso l'edificio \"Bush House\".\nScienze mediche.\nIl \"King's\" ha il pi\u00f9 grande centro di insegnamento di discipline mediche in Europa. La facolt\u00e0 di Medicina del \"King's College London\" ha oltre 2000 studenti e 1400 docenti, quattro principali cliniche universitarie - \"Guy's Hospital\", \"\"King's College\" Hospital\" (dove \u00e8 stato filmato il programma \"24 ore al pronto soccorso\" - \"24 Hours in A&amp;E\"), \"St Thomas' Hospital\" e \"University Hospital Lewisham\" - e 17 policlinici associati. Il \"Dental Institute\" del \"King's\" \u00e8 la pi\u00f9 grande scuola dentistica in Europa. La facolt\u00e0 di Infermieristica ed Ostetricia (\"The Florence Nightingale School of Nursing &amp; Midwifery\") \u00e8 la pi\u00f9 antica scuola professionale di infermeria al mondo.\nCollegamenti esterni.\nKing's College London, sito ufficiale"}
{"id": "1270139", "revid": "125660355", "url": "https://it.wikipedia.org/wiki?curid=1270139", "title": "Lido degli Estensi", "text": "Lido degli Estensi (\"I Est\u00ecns\" nel dialetto locale) \u00e8 una localit\u00e0 balneare insulare della provincia di Ferrara appartenente ai sette Lidi di Comacchio.\nIl lido degli Estensi \u00e8 il pi\u00f9 turistico dei \"Sette Lidi di Comacchio\" detti anche \"lidi ferraresi\", e porta il nome della famiglia degli Estensi che a lungo governarono Ferrara. \nLa scelta ambientalista locale ha portato ad abbattere il minor numero possibile di pini per far spazio alle abitazioni quindi l'assetto architettonico delle abitazioni ha tenuto conto della presenza dei pini. La sua spiaggia \u00e8 tra le pi\u00f9 lunghe d'Italia, grazie ai fenomeni di sedimentazione favoriti dalle mareggiate di scirocco da un lato e dalla lunga diga pi\u00f9 a nord che separa il lido degli Estensi da Porto Garibaldi. \nStoria.\nNegli anni trenta la costa su cui si trovano lido degli Estensi e lido di Spina sub\u00ec una grande opera di piantumazione di pini marittimi, prolungando verso nord la Pineta di Classe. Gli alberi crebbero nei successivi vent'anni, creando una striscia verde tra le valli di Comacchio e il mare.\nNegli anni cinquanta inizi\u00f2 la trasformazione della zona a scopo turistico-balneare e vennero edificati palazzi, alberghi e le infrastrutture necessarie, portando in parte all'abbattimento dei pini.\nL'abitato ha residenti anche in inverno. Sono presenti una chiesa parrocchiale, un polo scolastico e una darsena turistica.\nTurismo.\nIl litorale sabbioso \u00e8 dolce e tranquillo, e le acque sono pulite. il lido ha avuto la bandiera blu 2019. \nViale Carducci non solo \u00e8 il viale principale degli Estensi, ma \u00e8 un centro commerciale per tutti i \"sette lidi\" con offerte turistiche notevoli. Il nuovo lungomare e il nuovo porto turistico hanno confermato la localit\u00e0 come la principale attrattiva marittima dell'intera provincia, adatta a giovani e a famiglie grazie anche al vicino lido di Spina. \nNel 2013 \u00e8 stato dato inizio ai lavori di allargamento del portocanale che lo separa da Porto Garibaldi, con conseguente rifacimento di tutto il molo turistico e demolizione della storica sede della Lega Navale. \nIl 20 agosto 2019 il cantautore Jovanotti ha fatto una tappa a Lido degli Estensi con il Jova Beach Party."}
{"id": "1270156", "revid": "842", "url": "https://it.wikipedia.org/wiki?curid=1270156", "title": "Super Mario Bros 3", "text": ""}
{"id": "1270158", "revid": "124681783", "url": "https://it.wikipedia.org/wiki?curid=1270158", "title": "Giovan Battista di Crollalanza", "text": "\u00c8 noto anche per aver fondato il periodico Annuario della nobilt\u00e0 Italiana nel 1878.\nBiografia.\nFiglio di Pietro, originario di Chiavenna, nacque da una nobile ed antica famiglia di remote origini milanesi e fu insegnante in vari istituti superiori. Fond\u00f2 a Carpi il collegio principe Umberto, fu poi direttore del collegio nazionale di Imola. \u00c8 ricordato per aver fondato nel 1874 a Fermo il Giornale araldico e l'anno successivo a Pisa l'Accademia Italiana d'Araldica, poi Regia Accademia Araldica Italiana.\nLo resero famoso e lo collocano, ai primi posti, fra gli studiosi di araldica e genealogia a livello mondiale di tutti i tempi, le sue opere a stampa. Fra queste spicca, in special modo, il periodico Annuario della nobilt\u00e0 Italiana da lui creato nel 1878 e il Dizionario storico-blasonico delle famiglie nobili e notabili italiane, in tre volumi, dato alle stampe nel 1886. Dal secondo matrimonio di G.B. di Crollalanza con Teresa Zoli di Forl\u00ec, nacque nel 1855 a Fermo Goffredo, che succedette al padre nella direzione delle riviste.\nCelebre araldista egli stesso Goffredo di Crollalanza, fu segretario della Regia Accademia Araldica italiana (o Accademia Italiana d'Araldica), dopo aver vissuto diversi anni in Francia come giornalista e romanziere. Dal 1892 sino alla morte nel 1905 fu il secondo direttore e compilatore dell'Annuario della nobilt\u00e0 Italiana. Gli succedette nella direzione il fratellastro Aldo, con il quale il repertorio cess\u00f2 le pubblicazioni nel 1905 e termin\u00f2 cos\u00ec la prima serie dell'opera."}
{"id": "1270159", "revid": "33689", "url": "https://it.wikipedia.org/wiki?curid=1270159", "title": "Gaio Aufidio Marcello", "text": "La sua origine \u00e8 sconosciuta: potrebbe essere legato al senatore Aufidio Coresnio Marcello, che era originario di Sagalasso in Pamfilia.\nMarcello fu console suffetto nel 205; tenne il proconsolato d'Asia tra il 219 e il 222; nel 226 fu console ordinario.\nIl secondo consolato di Marcello rientra in un processo avvenuto sotto Alessandro Severo, in cui sei consoli dell'epoca di Settimio Severo vennero rieletti consoli: Mario Massimo nel 223, Giuliano nel 224, Manilio Fusco nel 225, Marcello nel 226, Aiacio Modesto nel 228 e Cassio Dione Cocceiano nel 229. Probabilmente si tratt\u00f2 di una serie di nomine volte a rafforzare l'autorit\u00e0 del Senato romano nell'amministrazione pubblica, dopo il periodo di centralizzazione severiano; \u00e8 probabile che l'autore di questa svolta politica fosse Giulia Mamea, vera detentrice del potere."}
{"id": "1270166", "revid": "767487", "url": "https://it.wikipedia.org/wiki?curid=1270166", "title": "Roni Jonah", "text": "Attualmente sotto contratto di sviluppo con la WWE, combatte nella Ohio Valley Wrestling e in altre federazioni indipendenti.\nOhio Valley Wrestling 2006-2007.\nJonah debutta in un house show della OVW il 18 marzo 2006, vincendo un match di coppia insieme a Cherry contro Serena e Melody. L'8 aprile Roni perde un incontro per squalifica contro Beth Phoenix a causa dell'interferenza di Shelly Martinez, arrivata sul ring per attaccare Beth. La Jonah debutta in uno show TV OVW interpretando la parte della fidanzata di Mike Mizanin, inserendosi nel feud che il ragazzo stava portando avanti contro Aaron Stevens. Il 22 aprile Roni viene attaccata da Beth Phoenix con un DDT, e il 10 maggio la Phoenix interferisce nel match di coppia di Roni e Mike. Il 7 settembre Roni partecipa per la prima volta ad una Women's Battle Royal valida per l'OVW Women's Championship, che venne per\u00f2 vinto da ODB. Jonah partecipa anche al concorso \"Miss OVW 2007\", che per\u00f2 perde a favore sempre di ODB. Il 12 giugno 2007 Roni (in uno show della federazione Women Extreme Wrestling) conquista insieme a Principal Lazarus i Women Extreme Wrestling Tag Team Titles. Quella stessa notte Roni perse un Hardcore Match nel main event, contro Amy Lee.\nTitoli e riconoscimenti.\nWomen Extreme Wrestling"}
{"id": "1270167", "revid": "4175", "url": "https://it.wikipedia.org/wiki?curid=1270167", "title": "Alan Hollinghurst", "text": "Biografia.\nNato il 26 maggio del 1954 a Stroud (Gloucestershire), Alan Hollinghurst studi\u00f2 letteratura inglese al Magdalene College di Oxford, vincendo anche il Premio Newdigate per miglior poeta esordiente (per \"Isherwood is at Santa Monica\"). Alla fine degli anni settanta divenne ricercatore al Magdalene, poi al Somerville College e infine al Corpus Christi College, finch\u00e9 nel 1981 si trasfer\u00ec a Londra. Qui inizi\u00f2 a lavorare come redattore per il \"Times Literary Supplement\", di cui fu vice-direttore dal 1982 al 1995.\n\u00c8 dichiaratamente gay."}
{"id": "1270168", "revid": "181699", "url": "https://it.wikipedia.org/wiki?curid=1270168", "title": "Spiaggia di Copacabana", "text": ""}
{"id": "1270171", "revid": "767487", "url": "https://it.wikipedia.org/wiki?curid=1270171", "title": "U.S. Bombs", "text": "Gli U.S. Bombs sono un gruppo hardcore punk statunitense formato nel 1993. Gli U.S. Bombs sono formati dal cantante Duane Peters, i chitarristi Chuck Briggs (morto recentemente a causa di complicazioni relative all'AIDS) e Kerry Martinez, il bassista Wade Walston ed il batterista Chip Hanna. Il gruppo ha pubblicato il primo album nel 1996, un EP omonimo. Al loro primo disco completo, \"Put Strength in the Final Blow\", \u00e8 seguito \"Garibaldi Guard!\" (aprile 1996). Prima della pubblicazione dell'album \"Back at the Laundromat\", Chuck Briggs ha abbandonato la band, sostituito dal componente degli Youth Brigade Jonny Wickersham.\nUna traccia di \"Back at the Laundromat\", \"Yer Country\", \u00e8 presente nella colonna sonora per Tony Hawk's Pro Skater 4.\nLa formazione per i tour comprende:"}
{"id": "1270172", "revid": "767487", "url": "https://it.wikipedia.org/wiki?curid=1270172", "title": "Asterix e Cleopatra (film)", "text": "Asterix e Cleopatra (\"Ast\u00e9rix et Cl\u00e9op\u00e2tre\") \u00e8 un film del 1968 diretto da Ren\u00e9 Goscinny e Albert Uderzo. \u00c8 il secondo film d'animazione tratto dalla serie a fumetti \"Asterix\" di Goscinny e Uderzo, ed \u00e8 un adattamento dell'omonimo albo. Il film fu realizzato dalla Belvision sotto la supervisione dei due autori, che erano rimasti insoddisfatti dal precedente \"Asterix il gallico\" prodotto a loro insaputa. Ci\u00f2 nonostante, Goscinny e Uderzo rimasero comunque delusi dall'aspetto visivo del film, ritenendo che sarebbe servita una loro presenza quasi permanente con gli animatori per effettuare numerosi controlli e correzioni. Il film usc\u00ec in Francia il 19 dicembre 1968.\nTrama.\nDopo un'accesa discussione con Giulio Cesare sulla sua mancanza di fiducia nel popolo egiziano, Cleopatra scommette di essere in grado di fargli costruire in tre mesi un magnifico palazzo ad Alessandria d'Egitto. La regina d\u00e0 questo compito all'architetto Numerobis (nonostante la sua incapacit\u00e0), informandolo che sar\u00e0 coperto d'oro se riesce o gettato in pasto ai coccodrilli se fallisce. Rendendosi conto dell'insormontabilit\u00e0 dell'impresa, Numerobis si reca in Gallia per chiedere aiuto al famoso druido Panoramix. Quest'ultimo accetta di tornare in Egitto con Numerobis, accompagnato da Asterix, Obelix e il cagnolino Idefix. Durante il viaggio, la nave di Numerobis viene attaccata da una ciurma di pirati, ma la loro nave viene facilmente affondata da Asterix e Obelix. Arrivato in Egitto, Numerobis riceve dal rivale Stocafis la proposta di collaborare per costruire il palazzo di Cesare in tempo e dividere il premio tra di loro, ma Numerobis rifiuta.\nPer vendicarsi, Stocafis convince i lavoratori di Numerobis a scioperare. Per conquistarli e migliorare la loro produttivit\u00e0, Panoramix d\u00e0 ai lavoratori la sua pozione magica, che permette loro di continuare senza sforzo la costruzione del palazzo. Stocafis allora incarica il suo tirapiedi Parabris di corrompere il fornitore di pietre per scaricare la successiva spedizione nel Nilo, e i Galli sono costretti a scortare una flotta di navi per andare a prenderne ancora. Lungo il percorso i tre amici decidono di visitare la necropoli di Giza, ma vengono intercettati da Parabris che, spacciandosi per guida turistica, li intrappola nella Piramide di Cheope. Panoramix d\u00e0 allora a Obelix il suo primo assaggio di pozione magica per fargli sfondare le porte di pietra, ma i Galli riescono a uscire dal labirinto solo grazie a Idefix. Stocafis e Parabris assumono quindi i pirati per attaccare la flotta al suo rientro ad Alessandria, ma essi vengono sconfitti nuovamente. In un ultimo sforzo per fermare i tre Galli, Stocafis dona a nome loro a Cleopatra una torta avvelenata. I Galli vengono gettati in prigione dopo che l'assaggiatore della regina si ammala, ma Panoramix porta un antidoto che permette loro di mangiare il resto della torta (dando l'impressione che fosse innocua) e di curare l'assaggiatore sostenendo che avesse un'indigestione. I Galli sono graziati e catturano Stocafis e Parabris, condannandoli a lavorare per Numerobis come braccianti.\nCesare apprende grazie a una spia che i Galli e la loro pozione magica sono coinvolti nel successo della costruzione, cos\u00ec ordina ai suoi tre mercenari di rapire Panoramix e rovesciare il calderone. Ma Asterix e Obelix, venuti a conoscenza dell'accaduto, liberano prontamente Panoramix. In preda alla disperazione, Cesare tiene il cantiere sotto assedio e bombarda il palazzo incompleto con dei massi. Asterix porta allora un messaggio di Numerobis a Cleopatra, che interviene costringendo Cesare a togliere l'assedio e, nonostante il danno, il palazzo viene completato nei tempi previsti. Numerobis viene ricoperto d'oro e i Galli sono scortati a casa a bordo della nave di lusso di Cleopatra, con grande dispiacere dei coccodrilli sacri.\nDistribuzione.\nData di uscita.\nLe date di uscita internazionali sono state:\nEdizione italiana.\nIl doppiaggio italiano \u00e8 stato eseguito dalla C.D.C. I dialoghi non tengono conto della traduzione degli albi, cambiando nomi a Parabris (che viene chiamato col suo nome originale Tournevis, \"cacciavite\") e Idefix (che diventa Ercolino). Inoltre l'adattamento \u00e8 piuttosto libero, e aggiunge numerose caratteristiche assenti nella versione originale. Oltre al dialetto romanesco attribuito ai romani (incluso Cesare, a differenza del film precedente) e a quello veneto assegnato stavolta a Barbarossa, sono state fatte le seguenti modifiche:\nNel cast, rispetto ad \"Asterix il gallico\", riprendono il loro ruolo solo Oreste Lionello, Gino La Monica e Roberto Bertea.\nEdizioni home video.\nIn Italia il film fu distribuito in VHS negli anni ottanta dalla Domovideo e nel 1995 dalla Fox Video. Il 3 ottobre 2001 fu ripubblicato in VHS e DVD-Video dalla Eagle Pictures. Il DVD non include l'audio originale francese, e i titoli di testa e di coda sono quelli dell'edizione in inglese."}
{"id": "1270175", "revid": "1728", "url": "https://it.wikipedia.org/wiki?curid=1270175", "title": "Neuthaler", "text": ""}
{"id": "1270176", "revid": "1989456", "url": "https://it.wikipedia.org/wiki?curid=1270176", "title": "Piero Bargellini", "text": "Biografia.\nNato nel 1897 in una famiglia benestante, inizi\u00f2 la sua formazione in scuole tecniche, seguendo l'indirizzo ed i consigli del padre, che era ingegnere dell'Istituto Geografico Militare. Si diplom\u00f2 geometra nel 1914 all'istituto Tecnico fiorentino ed ebbe come compagno Carlo Betocchi, futuro poeta e amico stimato per tutta la vita, anche quando i loro percorsi divergeranno.\nDurante la Grande Guerra fu sottotenente del 19\u00ba Artiglieria di campagna e si distinse per il suo coraggio. Dopo la guerra inizi\u00f2 a frequentare la Facolt\u00e0 di Agraria dell'Universit\u00e0 di Pisa, ma abbandon\u00f2 ben presto gli studi tecnici per frequentare i corsi di lettere, e poi i corsi di pittura presso l'Accademia di Belle Arti.\nAbbandonata l'universit\u00e0, ottenne l'abilitazione magistrale. Maestro elementare, poi direttore didattico, nel 1937 fu nominato, per meriti eccezionali, ispettore centrale del ministero dell'Educazione Nazionale, incarico che lasci\u00f2 nel 1948.\nMor\u00ec nel 1980. Vennero pubblicate postume pagine autobiografiche.\n\u00c8 sepolto nel cimitero fiorentino di Trespiano.\nAttivit\u00e0 giornalistica e divulgativa.\nBargellini fu un animatore del dibattito culturale cattolico: dopo aver fondato e diretto dal 1923 il \"Calendario dei pensieri e delle pratiche solari\", nel 1929 fond\u00f2 \"Il Frontespizio\", periodico cattolico di cultura e apologetica del quale fu direttore e ispiratore fino al 1938. Carlo Betocchi e Nicola Lisi furono i primi collaboratori. Per \"Il Frontespizio\" scrissero Mario Luzi, lo stesso Betocchi, Carlo Bo e Giuseppe De Luca.\nDopo aver lasciato la direzione della rivista (che venne chiusa nel 1940) si occup\u00f2 soprattutto di divulgazione popolare. S'interess\u00f2 in particolare di storia e di arte e dedic\u00f2 gran parte delle sue pubblicazioni a Firenze, che fece conoscere e amare anche agli stessi fiorentini. Si dedic\u00f2 inoltre alla redazione di molti testi scolastici e didattici ed approfond\u00ec le sue conoscenze letterarie, confluite poi nell'opera in due volumi \"Pian dei Giullari, panorama storico della letteratura italiana\" (1946-1950).\nAccolse sulle pagine di \"Frontespizio\" scritti che criticavano la filosofia del regime, fino all'articolo di Giovanni Papini \"Razzia dei Razzisti\" (dicembre 1934), dura reprimenda di ogni discriminazione. Le ragioni della sua adesione al \"Manifesto della razza\" in appoggio all'introduzione delle leggi razziali fasciste sono controverse, soprattutto considerati i toni di accorata protesta riscontrabili nel contemporaneo epistolario con Papini (Roma, 2006). Lui stesso scrisse (luglio 1938) il coraggioso articolo di dissenso \"O razza, o stirpe, o schiatta\" sempre per la rivista \"Frontespizio\".\nAttivit\u00e0 editoriale.\nBargellini fu uno scrittore molto prolifico, profondamente consapevole e fiero della sua \"fiorentinit\u00e0\". Fu divulgatore e ambasciatore della cultura e dell'arte fiorentina nel mondo. Prosatore arguto e vivace, tanto da ricordare talvolta Giovanni Papini, dedic\u00f2 i suoi studi e le sue fatiche letterarie alla storia, all'arte e alla spiritualit\u00e0. I suoi lavori pi\u00f9 belli sono forse i ritratti di santi e poeti, di ambienti e periodi storici e artistici, soprattutto della sua amata Toscana. La leggiadria della sua prosa artistica attrae e diletta, la tensione morale che l'attraversa coinvolge il lettore.\nRaggiunse una certa notoriet\u00e0 con le sue prime opere: \"Fra Diavolo\" (1932) e \"San Bernardino da Siena\" (1933). L'ispirazione cattolica ed apologetica lo guid\u00f2 fin dall'inizio della sua attivit\u00e0 culturale e letteraria, tesa a propiziare l'incontro tra la fede e la cultura. Non \u00e8 un caso che proprio una delle prime opere di Bargellini, \"Figlio dell'Uomo, Figlio di Dio\", edita nel 1933 da Morcelliana, sia stata scritta a quattro mani con il presbitero lucano Giuseppe De Luca, pensatore e rigoroso studioso.\nI suoi scritti di spiritualit\u00e0 sono stati dedicati per lo pi\u00f9 all'agiografia. In tal genere fu capace di raccogliere le tradizioni e le leggende con simpatia e, pur correggendo il facile amore popolare per il meraviglioso, lo indirizz\u00f2 nuovamente all'evangelica sostanza senza cancellarne il ricordo. Eccellenti opere letterarie sono la biografia di San Bernardino da Siena (per stendere quest'opera pregevole egli attinse abbondantemente dai Sermoni dell'illustre Santo toscano) e la biografia di San Francesco; scrisse anche la prefazione alla pubblicazione delle opere di Camilla da Varano, ossia la clarissa sr. Battista. A livello popolare furono molto noti i volumi sui Santi del giorno, trascritti da conversazioni radiofoniche quotidiane.\nCarriera politica.\nAssessore sotto La Pira.\nDopo la fine della seconda guerra mondiale Bargellini ader\u00ec alla Democrazia Cristiana.\nPer la sua comprovata competenza letteraria ed artistica, e certamente anche per la sua fede cattolica, Giorgio La Pira, detto il \"Sindaco Santo\" di Firenze, lo volle accanto a s\u00e9 come assessore alle Belle Arti e alla Pubblica Istruzione. Sotto la sua guida furono restaurati palazzi, monumenti e tabernacoli, fu riscattato il Forte Belvedere, rinnovate le mense scolastiche, creata la Mostra dell'Antiquariato e furono potenziati il Maggio Musicale Fiorentino e la Mostra dell'Artigianato.\nSindaco di Firenze: la grande alluvione.\nNel 1966 lui stesso fu eletto sindaco di Firenze, rimanendo in carica fino all'anno successivo (1967). \nAffront\u00f2 con coraggio i giorni drammatici dell'alluvione abbattutasi sulla citt\u00e0 nei primi di novembre del 1966, chiamando a raccolta tutte le forze cittadine e non (basti pensare ai coraggiosi bagnini della Versilia giunti in citt\u00e0 con patt\u00ecni e gommoni) venendo in seguito ricordato da tutti come il \"Sindaco dell'alluvione\". Nei giorni successivi al disastro per far fronte alla situazione d'emergenza Bargellini, coadiuvato dalla prefettura fiorentina, utilizz\u00f2 le unit\u00e0 dell'esercito inviate in citt\u00e0 per liberare le strade dal fango, mise al lavoro gli operai della Nuova Pignone e i sommozzatori della polizia di stato per ripristinare i servizi idrici e liberare le fogne e requis\u00ec abitazioni private sfitte per alloggiarvi temporaneamente gli sfollati. Sul lungo periodo cerc\u00f2 di stimolare la ripresa economica attraverso la circolazione del denaro in citt\u00e0 ed i consumi distribuendo le offerte di denaro provenienti da tutto il mondo, stimolando la creazione di fondi per gli artigiani e le piccole imprese sinistrate, istituendo un fondo per chi nell'alluvione aveva perso tutto il proprio mobilio, raccogliendo e distribuendo stufe a gas e a cherosene per combattere l'umidit\u00e0 ed i rigori dell'inverno.\nIn quel momento difficile il sindaco lamenter\u00e0 la poca attenzione data inizialmente dai telegiornali alla catastrofe abbattutasi sulla citt\u00e0 oltre che i ritardi negli aiuti (che per i primissimi tempi arrivarono solamente dagli angeli del fango) da parte dello stato centrale non pienamente cosciente del dramma fiorentino. L'azione di Bargellini riuscir\u00e0 a riportare la citt\u00e0 ad una sorta di normalit\u00e0 in poche settimane, tanto che fu possibile addobbare il centro storico per le feste di Natale con alberi decorati con residuati dell'alluvione. In quei giorni, in qualit\u00e0 di sindaco, ebbe modo di incontrare, tra gli altri, Amintore Fanfani, i ministri Paolo Emilio Taviani, Giovanni Pieraccini, Luigi Gui, il presidente del consiglio Aldo Moro, il presidente del Senato Cesare Merzagora, il presidente della repubblica Giuseppe Saragat, Papa Paolo VI e Ted Kennedy venuti a visitare la citt\u00e0 dopo l'alluvione.\nAnni successivi.\nLa sua vita politica, negli anni seguenti, prosegu\u00ec in Parlamento venendo eletto nel 1968 al Senato e, successivamente, nel 1972 alla Camera dei deputati."}
{"id": "1270184", "revid": "124991924", "url": "https://it.wikipedia.org/wiki?curid=1270184", "title": "Jorge Valdivia", "text": "Biografia.\nNato in Venezuela nel 1983, si \u00e8 poi trasferito a 3 anni in Cile.\nCaratteristiche tecniche.\nPu\u00f2 giocare da seconda punta, trequartista e mezzala. Dotato di ottima tecnica (in particolare nel dribbling) e visione di gioco, per via di queste sue doti viene soprannominato \"Il Mago\". Tuttavia, anche a causa di un carattere difficile, \u00e8 incostante nel rendimento, oltre al fatto che non ama ripiegare in fase difensiva.\nCarriera.\nClub.\nHa cominciato giocare nel Colo-Colo, quindi viene prestato all'Universidad de Concepci\u00f3n, dove ha fatto il suo debutto in prima squadra nel 2003. Nel 2004 e nel 2005 ha giocato in Europa in prestito al Rayo Vallecano (in Spagna) e al Servette (in Svizzera), per poi tornare al Colo Colo dove nel 2005-2006 segna 14 gol in 32 partite.\nPalmeiras.\nIl 5 agosto 2006 passa al Palmeiras per 3.6 milioni di dollari. Con i brasiliani nella sua prima esperienza ottiene 68 presenze e 13 gol in campionato.\nAl-Ain.\nIl 15 agosto 2008 \u00e8 passato all'Al-Ain per 8 milioni di euro ed ha firmato un contratto quadriennale; con la squadra ha totalizzato 36 presenze e 20 gol.\nPalmeiras.\nIl 26 luglio 2010 \u00e8 tornato al Palmeiras per 6 milioni di euro. Nella sua seconda esperienza al club brasiliano ottiene ben 110 presenze in campionato condite da 15 gol.\nAl-Wahda.\nIl 9 luglio 2015 passa all'Al-Wahda per 3,6 milioni di euro.\nNazionale.\nHa esordito nella Nazionale cilena nel 2004, all'et\u00e0 di 21 anni. Oltre ad avere partecipato ai Mondiali 2010 in Sudafrica ed ai Mondiali 2014 in Brasile, ha preso parte anche, da assoluto protagonista, alla vittoriosa Copa Am\u00e9rica 2015 in Cile.\nDopo che la selezione cilena ha fallito la qualificazione ai Mondiali 2018, ha lasciato la Nazionale."}
{"id": "1270186", "revid": "1067855", "url": "https://it.wikipedia.org/wiki?curid=1270186", "title": "Clube de Regatas do Flamengo (pallacanestro)", "text": "Il Clube de Regatas do Flamengo \u00e8 una squadra di pallacanestro brasiliana con sede a Rio de Janeiro. Fa parte della societ\u00e0 polisportiva Flamengo.\nMaschile.\nLa sezione di pallacanestro maschile del Flamengo \u00e8 la squadra cestistica pi\u00f9 titolata nello Stato di Rio. Tra il 1951 e il 1960 \u00e8 riuscita a vincere 10 campionati carioca di fila. La squadra di quegli anni era una delle pi\u00f9 forti in tutto il Brasile (3 campionati nazionali vinti). Nelle sue file hanno militato giocatori come Oscar Schmidt e Fernando Pereira.\nFemminile.\nIn ambito femminile, le ragazze del Flamengo hanno vinto una Coppa Intercontinentale e quattro campionati nazionali."}
{"id": "1270191", "revid": "1543377", "url": "https://it.wikipedia.org/wiki?curid=1270191", "title": "Chiesa della Madonna del Lago (Scanno)", "text": "Il santuario della Madonna del Lago o dell'Annunziata \u00e8 una piccola chiesa di Scanno, in provincia dell'Aquila, sita presso la sponda sudoccidentale del lago di Scanno. Vi si accede alla chiesa dalla strada statale 479 Sannite, la quale passa sotto la chiesa; 2 rampe di scale si diramano dai 2 imbocchi della piccola galleria sotto la chiesa facendo accedere alla stessa.\nStoria.\nLa chiesa pi\u00f9 volte ampliata e ristrutturata, prima si trovava solo su un lato della strada, poi ampliandola si \u00e8 arrivati ad allargarla sopra la strada creando la galleria stretta a senso unico alternato. I signori che gestivano l'universit\u00e0 di Scanno fecero una richiesta il 10 settembre del 1697 al monsignor G. Carducci il permesso di edificare una chiesa ove era una immagine della Madonna, la quale, secondo il folklore locale, compiva dei miracoli. Fu consacrata nel 1702 in onore dell'Annunziata.\nAnticamente l'ingresso era posto sulla facciata orientale anteceduta da un portico a cinque arcate. Nel 1870-71, quando si dovette costruire la strada rotabile si dovette abbattere il portico e spostare l'ingresso sul facciata antistante al lago, durante i lavori vennero realizzate le due rampe d'accesso alla chiesa. La tettoia all'esterno ed il pavimento furono realizzati mediante un contributo da alcuni scannesi residenti in Nord America. Nel 1979 venne rubata la statua della Madonna. L'anno successivo venne realizzata una copia da un devoto scannese -Ciarletta Dante (1912-1997)- e posta nel luogo attuale.\nLeggenda del lago ghiacciato.\nLa fondazione di questa chiesa \u00e8 legata a una leggenda popolare. La storia racconta che durante una tempesta di neve un viandante viaggiava su un carretto lungo il fiume Sagittario, in direzione di Scanno. Infittendosi sempre di pi\u00f9 la neve e la nebbia, il mercante scese, portando a mano l'asino, e raggiunse il paese di Villalago, dove doveva scambiare un orcio d'olio, e venne accolto da una famiglia. L'uomo per\u00f2 non volle fermarsi a dormire, e continu\u00f2 il viaggio in mezzo alla bufera, che era peggiorata. In lontananza nella nebbia, l'uomo video una piccola luce, e si mise a seguirla, trovandosi all'improvviso in una piana assolata, come se fosse una normale giornata di primavera, anche se funestata da nuvole e pioggia; l'uomo tuttavia, mosso da curiosit\u00e0 e da una forza sovrannaturale, segu\u00ec il lumicino in lontananza, raggiungendo Scanno; non appena il paese apparve all'orizzonte, il lumicino cess\u00f2, e la dimensione della primavera scomparve, ritornando quella della tempesta di neve. L'uomo si accorse con stupore di aver attraversato il lago ghiacciato a piedi, e nel luogo dove appariva il lumicino che lo indirizzava verso la strada del paese, pochi anni dopo decide di erigervi l'attuale chiesa della Madonna del Lago, dove per la precisione gi\u00e0 prima vi si trovava una cona votiva con statua della Madonna.\nDescrizione.\nLa chiesa \u00e8 quadrata con gli angoli smussati e coperta da una cupola. Accanto alla chiesa vi \u00e8 un locale anticamente usato come romitorio. L'interno \u00e8 nelle forme attuali dopo vari restauri: nel 1903 l'altare venne sostituito con uno nuovo in stile neogotico veneziano. Poi si decise di uniformizzare lo stile a tutto l'interno. I lavori furono affidati ad Ettore Ferrari.\nLa parete ad est non ha muro in quanto poggiante sulla roccia grezza e non lavorata. Sull'altarino vi \u00e8 una statuetta a mo' di pupazzetto della Madonna del Lago. Sugli angoli della chiesa, in alto, vi sono dei disegni a trompe l'\u0153il a sembrare delle statue di profeti biblici. Sulla parete nord e sulla parete sud vi sono 2 tele ad olio inerenti fatti biblici.\nI dipinti all'interno sono del 1911 e dipinti da Arcangelo e Silvio Centofanti, Egidio Berardi e Vittorio Spagnolo, mentre Filippo Ballerini si occup\u00f2 della volta, le porte lignee furono eseguite da intagliatori di Capestrano. Dal piccolo sagrado della Chiesa vi \u00e8 un belvedere sul lago di Scanno."}
{"id": "1270193", "revid": "25152", "url": "https://it.wikipedia.org/wiki?curid=1270193", "title": "Museo Nazionale del Bardo", "text": ""}
{"id": "1270195", "revid": "339392", "url": "https://it.wikipedia.org/wiki?curid=1270195", "title": "Cattedrale di St Paul", "text": ""}
{"id": "1270197", "revid": "1629106", "url": "https://it.wikipedia.org/wiki?curid=1270197", "title": "Bruhathkayosaurus", "text": "Il bruatkaiosauro (\"lucertola dal corpo enorme\") era un dinosauro, probabilmente il pi\u00f9 pesante animale mai esistito, anche se questa tesi \u00e8 ancora oggi molto dibattuta fra i paleontologi. Visse in India durante il Cretaceo.\nEtimologia.\nIl nome deriva da \"bruhath\" (storpiatura della parola sanscrita brhat (\u092c\u0943\u0939\u0924), \"grande\", o \"pesante\") k\u0101ya (\u0915\u093e\u092f) (corpo); e sauros, \"lucertola gigante\"\nScoperta.\nTrovato in India presso Tamil Nadu, il \"Bruhathkayosaurus\" \u00e8 conosciuto per un femore, un ilio, un ischio, un radio ed una vertebra. Appena trovati i suoi resti fossili, il dinosauro fu inizialmente classificato come teropode, ma poi, ricontrollandolo, si cap\u00ec che era in realt\u00e0 un enorme sauropode simile al Brachiosaurus (= \"Giraffatitan\"). Finch\u00e9 non si troveranno altre ossa, il suo primato \u00e8 finora incerto.\nIl pi\u00f9 grande di tutti?\nBench\u00e9 \"cugino\" del famosissimo Apatosaurus, la stima del \"Bruhathkayosaurus\" \u00e8 incredibile: una lunghezza di 40-44 metri per un peso tra le 175 e le 220 tonnellate. Rispetto agli altri giganti del suo tempo, il Puertasaurus era lungo 35-40 metri e pesante 140 tonnellate, l'Argentinosaurus era lungo 30-35 metri e pesante 80-100 tonnellate, mentre il Paralititan era di 26-33 metri di lunghezza e pesante 65-80 tonnellate.\nEra cos\u00ec grosso e pesante che solo la balenottera azzurra gli pu\u00f2 competere: l'esemplare pi\u00f9 lungo finora ritrovato era di 33,5 metri, il pi\u00f9 pesante invece raggiungeva 177 tonnellate, ma non si possono far confronti su un esemplare veramente gigantesco di Bruhathkayosaurus vista la scarsit\u00e0 dei reperti pervenuti.\nComunque, c'\u00e8 solo un dinosauro che lo supera in lunghezza: l'Amphicoelias fragillimus. Lungo infatti 56-62 metri, era per\u00f2 pi\u00f9 leggero, 125-170 tonnellate, dato che era infatti un diplodocide. Sfortunatamente, le sue ossa furono distrutte sbriciolandosi, perch\u00e9 a met\u00e0 del 1800 non erano ancora disponibili tecniche per l'irrobustimento e la preservazione dei reperti, esiste per\u00f2 una descrizione e un disegno del reperto.\nQuando fu ritrovato il \"Bruhathkayosaurus\", allora definito un teropode, si credeva fosse lungo 20 metri, superando il pi\u00f9 grande carnivoro terrestre, lo Spinosaurus, lungo 18 metri e pesante 12-13 tonnellate.\nBench\u00e9 fosse cos\u00ec grande, questo sauropode \u00e8 finora conosciuto solo per qualche osso. La stima \u00e8 infatti finora calcolata con la lunghezza e peso di altri sauropodi giganti. Viene anche il problema di come poteva vivere un dinosauro cos\u00ec monumentale: doveva infatti mangiare incessantemente e muoversi molto poco.\nA causa di ci\u00f2, alcuni paleontologi \"ridussero\" la sua stazza a 30 metri e 157 tonnellate. Comunque sia, le sue dimensioni sono finora ipotetiche, anche se la sua tibia il suo omero erano lunghi rispettivamente 2 e 2,34 metri, superando molto quelli dell'Argentinosaurus, lunghi 1,55 e 1,81 metri. Stime basate sull'Argentinosaurus indicano un peso di \"sole\" 139 tonnellate (Wedel 2008) e una lunghezza di 28-34 metri (Mortimer 2004). Data la scarsit\u00e0 dei fossili finora scoperti per i sauropodi particolarmente giganteschi \u00e8 difficile determinarne le dimensioni e a maggior ragione la stazza, le stime pi\u00f9 basse, relative al peso del Bruhathkayosaurus, sebbene apparentemente pi\u00f9 verosimili, non escludono stime maggiori di 180-220 tonnellate.\nClassificazione.\nIl \"Bruhathkayosaurus\" \u00e8 finora conosciuto per una sola specie, \"Bruhathkayosaurus matleyi\", conosciuta a sua volta con l'olotipo GSI PAL/SR/20, descritto da Yadagiri and Ayyasami nel 1989 (non nel 1987, dopo accurate indicazioni).\nDescritto inizialmente come detto prima carnosauro, fu poi riclassificato come titanosauro. Ci\u00f2 \u00e8 dovuto al fatto che le sue ossa erano troppo grosse per un predatore.\nAlcuni studiosi ritengono in definitiva che il bruatkaiosauro sia in realt\u00e0 un argentinosauro (o un altro titanosauride di grandi dimensioni come Paralititan) troppo cresciuto oppure qualcun altro ha messo in dubbio proprio l'autenticit\u00e0 dell'animale e ha indicato i fossili \ncome \"tronco d'albero\" come capit\u00f2 quando fu scoperto il Sauroposeidon e le sue ossa furono scambiate per resti di albero fossilizzati."}
{"id": "1270200", "revid": "14214", "url": "https://it.wikipedia.org/wiki?curid=1270200", "title": "Polisilossani", "text": ""}
{"id": "1270202", "revid": "14214", "url": "https://it.wikipedia.org/wiki?curid=1270202", "title": "PDMS", "text": ""}
{"id": "1270205", "revid": "767487", "url": "https://it.wikipedia.org/wiki?curid=1270205", "title": "Peter Bonetti", "text": "\"Numero 1\" del per quasi due decenni, ha partecipato a due campionati mondiali di calcio con la nazionale inglese, divenendo campione del mondo nel 1966.\nBiografia.\nNato in un sobborgo di Londra, nonostante sia inglese i suoi genitori erano svizzeri e, pi\u00f9 precisamente, ticinesi.\n\u00c8 scomparso il 12 aprile 2020 all'et\u00e0 di 78 anni dopo una lunga malattia.\nCaratteristiche tecniche.\nEra un portiere dotato di ottimi riflessi tanto da essere soprannominato \"The Cat\".\nCarriera.\nClub.\nInizi\u00f2 la carriera nelle giovanili del Reading. Nel 1960, grazie ad una lettera di sua madre al \"manager\" del Chelsea, Ted Drake, ottenne un provino con i \"Pensioners\", che lo ingaggiarono e lo fecero esordire in prima squadra quello stesso anno.\nBonetti emerse subito come una figura chiave del giovane \"team\" londinese, di cui facevano parte anche Bobby Tambling, Terry Venables, John Hollins e Barry Bridges, e che conquist\u00f2 la promozione in First Division. Per i suoi prodigiosi riflessi venne soprannominato \"The Cat\" (\"Il gatto\").\nPer i successivi quindici anni Bonetti fu titolare inamovibile della porta del Chelsea, raggiungendo due volte la finale della Coppa d'Inghilterra, che vinse nel 1970 con due prestazioni eccellenti contro il Leeds United. L'anno successivo al palmar\u00e8s del portiere si aggiunse anche la Coppa delle Coppe, vinta in finale contro il .\nNel 1975 Bonetti lasci\u00f2 il Chelsea per fare una breve esperienza nella NASL con la maglia dei St. Louis Stars. Dopo una sola stagione, in cui comunque guid\u00f2 la squadra alla semifinale \"play-off\", ritorn\u00f2 ai \"Blues\" dove gioc\u00f2 per altri quattro anni.\nNel 1979, dopo 729 presenze (il secondo per partite giocate con la maglia del Chelsea dietro Ron Harris), lasci\u00f2 Londra e si trasfer\u00ec in Scozia, dove gioc\u00f2 qualche partita con la maglia del Dundee United prima di abbandonare definitivamente il calcio giocato.\nNazionale.\nVanta 7 presenze con la Nazionale inglese, di cui una nei quarti di finale dei Mondiali del 1970, persi 3-2 contro la Germania; in quell'occasione due suoi errori si rivelarono decisivi per l'eliminazione degli inglesi. Precedentemente era stato la riserva di Gordon Banks nei vittoriosi Mondiali del 1966."}
{"id": "1270211", "revid": "125701952", "url": "https://it.wikipedia.org/wiki?curid=1270211", "title": "Wilier Triestina", "text": "La Wilier Triestina \u00e8 un'azienda italiana produttrice di biciclette fondata nel 1906 a Bassano del Grappa (VI) da Pietro Dal Molin.\nDescrizione.\nInizialmente il nome dell'azienda era semplicemente Wilier, acronimo di W l'Italia LIbera e Redenta. In seguito, nell'autunno 1945, furono ancora forti sentimenti popolari nei confronti della martoriata citt\u00e0 di Trieste a far aggiungere alla denominazione l'aggettivo \"Triestina\".\nDopo la Seconda guerra mondiale il figlio del fondatore Pietro, Mario, rilev\u00f2 l'azienda guidandola nel mondo delle competizioni agonistiche, formando una propria squadra professionistica che partecip\u00f2 al Giro d'Italia nelle edizioni dal 1946 al 1951. A fine degli anni quaranta venne ingaggiato un giovane corridore, Fiorenzo Magni, che si impose come terzo uomo nel dualismo Coppi-Bartali vincendo il Giro d'Italia 1948. Nel 1950 Ferdi K\u00fcbler si impose nel Tour de France.\nTuttavia, nonostante i successi sportivi, l'azienda entr\u00f2 in crisi a causa dell'imporsi dei mezzi motorizzati di trasporto e nel 1952 fu costretta a chiudere i battenti. Solo nel 1969 l'azienda riprese la produzione grazie all'intervento dei fratelli Gastaldello di Rossano Veneto, sempre in provincia di Vicenza nei pressi di Bassano, che ne rilevarono il marchio.\nNegli anni settanta la casa torn\u00f2 in auge anche nel ciclismo professionistico, imponendosi come uno dei migliori marchi di biciclette italiani. Venne ripreso il tipico color ramato delle Wilier di un tempo con il suo particolare processo di cromatura, divenuto simbolo della casa veneta.\nL'azienda produce telai in fibra di carbonio monoscocca, di alluminio e ha ripreso a produrre telai in acciaio, con il modello Superleggera ispirata ai classici del passato. Questi telai vengono impiegati per l'assemblaggio di bici da corsa, mountain-bike, single speed, city bike ed e-bike.\nWilier Triestina \u00e8 stata ed \u00e8 tuttora sponsor tecnico di team professionistici e amatoriali impegnati nelle categorie UCI Pro Tour, UCI Professional Continental e UCI Continental.\nNumeri.\nNella stagione 2013 Wilier Triestina ha prodotto pi\u00f9 di 28.000 bici. Nel 2004 venivano prodotti circa 10.000 cicli, per il 2014 invece le previsioni sono quelle di passare il muro delle 30.000 unit\u00e0. Praticamente la produzione di Wilier Triestina \u00e8 triplicata in 10 anni.\nAttualmente l'azienda di Rossano Veneto esporta l'80% della sua produzione mentre al mercato italiano va il restante 20%.\nWilier Triestina \u00e8 presente in tutti i paesi dell'Europa, Stati Uniti, Canada, Paesi dell'America Centrale, Australia, Nuova Zelanda, Brasile, Cina, Giappone, Paesi dell'Estremo Oriente, Russia, Kazakistan, Sudafrica, Emirati Arabi e altri paesi minori.\nLa produzione totale \u00e8 cos\u00ec suddivisa: il 75% sono biciclette da corsa mentre la restante parte sono MTB e Weekend line.\nSviluppo tecnologico della bici da corsa in carbonio.\nKarbon K2: il primo telaio in carbonio monoscocca prodotto.\nImperiale: primo tubo sterzo conico con serie sterzo integrata. Cominciano ad essere applicati i concetti derivanti dallo studio sulla rigidit\u00e0 della zona sterzo. Viene introdotta la forcella parzialmente integrata.\nLe Roi: primo telaio in carbonio \"tube to tube\" o fasciato, per avere un telaio pi\u00f9 leggero senza comprometterne la rigidit\u00e0\nCento: la bici del centenario. Cominciano ad essere applicati i concetti derivanti dallo studio sulla rigidit\u00e0 della scatola movimento centrale. Viene introdotta una scatola movimento centrale maggiorata. Utilizzo del \"triancolo posteriore\" in carbonio monoscocca a pezzo unico.\nCento1: movimento centrale totalmente integrato nella scatola, ulteriormente maggiorata. Introduzione del reggisella integrato. Il carro posteriore diventa asimmetrico per una maggiore efficienza. Iniziano ad essere usati materiali ancor pi\u00f9 leggeri e resistenti come il carbonio 46TON.\nCento1SL: inizia ad essere usata la fibra di carbonio 60TON.\nTwinBlade: introduzione della forcella a doppia lama che garantisce rigidit\u00e0 nella zona sterzo senza sacrificarne l'aerodinamica.\nZero.7: sviluppo del sistema movimento centrale BB386, definito il pi\u00f9 rigido al mondo dall'istituto di ricerca tedesco Zedler. Introduzione della fibra di carbonio SEI Film, la pi\u00f9 leggera utilizzata da Wilier Triestina.\nCento1SR: sviluppo del modello Cento1 in termini di integrazione (uso della forcella totalmente integrata, reggisella integrato, forcellino integrato, piastina passa cavi integrata), di leggerezza (uso del carbonio 60TON) aerodinamica (uso di tubazioni con profili a coda tronca) e reattivit\u00e0 (uso della scatola BB386, massiccio carro posteriore asimmetrico, forcella integrata).\nCento1AIR: sviluppo del modello Cento1 in termini di aerodinamica (uso di tubazioni pi\u00f9 sottili con profili a coda tronca, carro posteriore arrotondato, steli forcella molto fini) e reattivit\u00e0 (uso della scatola BB386, forcella integrata).\nPalmar\u00e8s.\nLe vittorie dei professionisti su Wilier Triestina nelle grandi corse."}
{"id": "1270213", "revid": "547992", "url": "https://it.wikipedia.org/wiki?curid=1270213", "title": "Maria di Hohenzollern-Sigmaringen", "text": "Biografia.\nInfanzia.\nMaria era un membro del ramo della famiglia Hohenzollern, i Sigmaringen, rimasto fedele alla religione cattolica.\nEra figlia del principe Carlo Antonio di Hohenzollern-Sigmaringen e della principessa Giuseppina di Baden.I suoi nonni paterni erano il principe Carlo di Hohenzollern-Sigmaringen e la principessa Maria Antonietta Murat; quelli materni il granduca Carlo II di Baden e la granduchessa Stefania di Beauharnais, a sua volta figlia adottiva di Napoleone Bonaparte.\nSecondo la leggenda Maria dovrebbe essere nipote del famosissimo Kaspar Hauser, presunto fratello maggiore di sua madre fatto rapire da bambino e allevato sotto falso nome, la cui vicenda ispir\u00f2 numerosi scrittori e giornalisti dell'epoca.\nMaria trascorse la sua infanzia nell'atmosfera austera del castello di Sigmaringen, ricevendo un'educazione molto severa.\nMatrimonio.\nSpos\u00f2 il 25 aprile del 1867 a Berlino, il principe Filippo del Belgio, conte delle Fiandre, figlio cadetto del re Leopoldo I del Belgio e della sua seconda moglie, la regina Luisa d'Orl\u00e9ans e fratello del re Leopoldo II.La promotrice di questa unione fu la regina Vittoria d'Inghilterra, cugina in primo grado di Filippo.La coppia si stabil\u00ec al palazzo di Rue de la Regence, nel pieno centro di Bruxelles, vicino al Palazzo reale.\nIl re Leopoldo II e la regina Maria Enrichetta perdettero il loro unico figlio maschio nel 1869, quando il bambino aveva dieci anni, e, avendo solo altre tre figlie, furono il conte Filippo e Maria ad assicurare l'avvenire della dinastia belga. \nIl re Leopoldo II infatti aveva deciso che solo i figli maschi potevano ereditare la corona.Fu designato erede Baldovino, figlio primogenito dei Conti di Fiandra e, alla morte di questo, il loro figlio cadetto Alberto, che divenne erede legittimo alla morte del padre avvenuta nel 1905 e re alla morte dello zio nel 1909.\nMaria, per tutto il tempo che visse in Belgio, sostenne finanziariamente numerose opere di carit\u00e0.I Conti di Fiandra con la nipote Clementina sostituirono ufficialmente, per moltissimi anni, il ruolo lasciato vacante dalla regina Maria Enrichetta, ritiratasi fuori dalla corte, nella citt\u00e0 di Spa.\nMorte.\nMor\u00ec il 26 novembre del 1912 nella sua residenza di Bruxelles ed \u00e8 inumata nella Cripta Reale della chiesa di Nostra Signora di Laeken.\nFu molto dotata per il disegno e la pittura e lasci\u00f2 numerose e apprezzate acqueforti e puntesecche. In giovent\u00f9 studi\u00f2 con Jacobsen, che fu allievo di M\u00fccke, mentre in Belgio si perfezion\u00f2 con Van der Hecht.Fu presidentessa onoraria degli acquafortisti e degli incisori del Belgio, incoraggiando la ripresa di questa tecnica dimenticata.\nDiscendenza.\nDal matrimonio tra Filippo del Belgio, conte delle Fiandre e Maria nacquero cinque figli:"}
{"id": "1270216", "revid": "125805840", "url": "https://it.wikipedia.org/wiki?curid=1270216", "title": "Silvana Grasso", "text": "Biografia.\nNata a Macchia di Giarre, dove risiede, \u00e8 filologa, scrittrice e critica per \"Tuttolibri\", \"La Sicilia\" e \"la Repubblica\" (edizione di Palermo).\nI suoi libri sono stati tradotti in inglese, greco, tedesco, olandese; mentre le sue \"pi\u00e8ce\" teatrali sono state rappresentate in diverse citt\u00e0 italiane, in Francia e Spagna.\n\u00c8 stata assessora ai Beni Culturali del Comune di Catania (2007-2008), dove ha realizzato il progetto \u00abUna cultura da Castello\u00bb, atto a rivalutare il Castello Ursino."}
{"id": "1270218", "revid": "78273", "url": "https://it.wikipedia.org/wiki?curid=1270218", "title": "Sergio Claudio dos Santos", "text": ""}
{"id": "1270220", "revid": "62004", "url": "https://it.wikipedia.org/wiki?curid=1270220", "title": "Atl\u00e9tico Mineiro", "text": ""}
{"id": "1270223", "revid": "1573940", "url": "https://it.wikipedia.org/wiki?curid=1270223", "title": "Chiesa di Santa Maria a Falgano", "text": "La chiesa di Santa Maria a Falgano \u00e8 una chiesa nel comune di Rufina.\nStoria e descrizione.\nFu primitiva sede della parrocchia di Santa Maria a Falgano, gi\u00e0 citata nell'elenco delle Decime del 1277-1278 e in seguito soppressa ed annessa all'antica chiesa di San Giusto, attuale parrocchia, risalente all'epoca granducale.\nL'edificio si presenta con semplice impianto ad aula privo di abside. La facciata \u00e8 a capanna con un unico portale d'ingresso sormontato da un piccolo occhio. L'aspetto attuale \u00e8 frutto di numerosi rifacimenti che si sono sovrapposti a preesistenti strutture altomedievali di cui \u00e8 testimonianza una bozza in arenaria, con motivi decorativi a intreccio e a cane corrente, murata nel fianco settentrionale della chiesa, risalente all'VIII-IX secolo."}
{"id": "1270224", "revid": "767487", "url": "https://it.wikipedia.org/wiki?curid=1270224", "title": "Ju Catenacce", "text": "Ju Catenacce \u00e8 una festa popolare di Scanno che ricorre ogni 14 agosto. Il nome, che in italiano significa \"il catenaccio\", sta ad indicare il corteo nuziale, che dall'alto sembra un catenaccio.\nLa festa consiste in una festa nuziale, nel vestito tradizionale di Scanno. Ormai solo le donne portano il vestito tradizionale e la presentosa, (sorta di monile abruzzese), per gli uomini esso \u00e8 stato sostituito con il \"tight\". La coppia che realmente si sposa in tale rievocazione \u00e8 in effetti solo una. Gli altri che partecipano al corteo nuziale sono tutti parenti che sfilano rigorosamente in coppia (un maschio ed una femmina).\nLa festa si conclude nella piazza principale del paese, cio\u00e8 la Piazza della Madonna della Valle (dopo il matrimonio ed una lunga sfilata nelle vie del paese), e, dopo varie cerimonie le persone che sfilano per \"Ju Catenacce\" ballano la quadriglia, mentre gli organizzatori offrono agli spettatori dei dolci di Scanno.\nIl costume scannese.\nIl costume femminile, in generale, \u00e8 costituito da elementi essenziali: gonna ampia, corpetto e camicia vaporosa; la gonna \u00e8 di colore nero o rosso, di stoffa pesante, bordata da ricami dorati, ricoperta davanti da un grembiule bianco di lino con applicazioni di merletti. Il corpetto di solito \u00e8 in velluto nero, pu\u00f2 presentare applicazioni di passamaneria, insieme a vari tipi di tessuti e intrecci utilizzati per la guarnizione nell'abbigliamento, come bottoni o fiocchetti. Sotto il corpetto si indossa una camicia bianca con pizzi ricamati a mano, reminiscenza degli antichi indumenti femminili del Rinascimento, di cui si ricorda la tradizione del \"merletto a tombolo aquilano\" di Pescocostanzo (AQ). La testa \u00e8 coperta da un fazzoletto ampio e bianco, in certi casi un vero e proprio turbante come nell'esempio di Scanno, abbellito con inserti di altra stoffa, solitamente quella della gonna. A caratterizzare il costume femminile abruzzese era un panno rettangolare color \"vinaccia\", avvolto al corpo all'altezza del petto, fungendo da sottoveste; era in lana e tessuto di casa.\nIdentico al cosiddetto \"fasciatore\", molto pi\u00f9 grande, era il mantello o lo scialle rustico da usare l'inverno per coprirsi il capo in gi\u00f9, e ancora oggi sono visibili alcuni esempi grazie alla presenza di donne anziane che conservano la tradizioni; nel 1965 un documentario della Rai illustr\u00f2 come le donne del paese di Frattura (Scanno) usassero tutte questo indumento all'arrivo dell'inverno. Per il lavoro dei campi si calzavano le cosiddette \"ciocie\", ciabatte molto pesanti e dure in cuoio o gomma; per il corredo di nozze o da esibire in occasione delle ricorrenze speciali, si usavano elementi sferici oppure ovali d'oro, chiamate \"cannatore\", forse di origine longobarda, frequenti soprattutto nel costume scannese, oppure i tipici ciondoli in filigrana, la famosa \"presentosa\" a forma di stella con due cuori intrecciati al centro (la cornice ha una linea guida generale, ma ne esistono diverse variet\u00e0), il gioiello legato alle dichiarazioni d'amore, e infine gli orecchini pendenti a navicella, detti \"sciacquaje\".\nL'abito nuziale femminile della tradizione abruzzese prevede: in testa il velo o un fazzoletto di tulle bianco lungo fino alle spalle, il corpetto in seta rossa con maniche lunghe e polsini allacciati con bottoni dorati, la gonna bianca e grembiule azzurro in lino o altro tessuto, le scarpe nere di cuoio e calze bianche. Pi\u00f9 semplici sono i costumi maschili: realizzati in panno di velluto nero, con pantaloni al ginocchio, calzettoni bianchi, giacchetta corta con bottoni, panciotto e camicia con il colletto ricamato, ai piedi le \"ciocie\" e i cui lacci legano intorno i polpacci, coperti di grosse calze in lana bianca oppure semplici scarpe di cuoio con fibbia d'argento.\nTermini scannesi per l'abito:\nIl matrimonio rituale nella letteratura e nell'arte.\nIl primo scrittore a parlare dei costumi scannesi fu Romualdo Parente di Scanno, che nel 1765 compose un piccolo poema celebrativo in dialetto locale, intitolato \"Zu matremu\u00f3nie a z'euse\" (\"Il matrimonio secondo l'uso\") di due giovani scannesi, Nanno e Mariella, descrivendo tutte le particolarit\u00e0 che precedono le nozze, dal fidanzamento, dagli incontri, dalla serenata, dalla preparazione delle nozze, della preparazione della casa degli sposi da parte della madre della sposa, del commiato della sposina dalla madre, dei canti rituali da intonare durante la processione dalla casa verso la chiesa, e dei canti notturni durante la prima notte di nozze.\nQueste regole del matrimonio vengono riprese anche da Antonio De Nino nel II volume degli \"Usi e costumi abruzzesi\", in cui descrive con minuzia le pratiche da adottare. Altri studiosi di folklore abruzzese si cimentarono nella descrizione del matrimonio di Scanno, il Morelli, Gennaro Finamore, Enrico Giancristofaro, Giovanni Pansa, che cerc\u00f2 di ricostruire anche le origini del tipico costume scannese di origini orientali, poi Alfonso Maria Di Nola.\nNella pittura e nella fotografia, oltre a quelle da cartolina dei primi anni del '900, Francesco Paolo Michetti e Basilio Cascella eseguirono dei ritratti, lo stesso Gabriele d'Annunzio nelle sue memorie private cit\u00f2 il costume scannese, e fu fotografato nel 1896 mentre presenziava a una funzione religiosa nella chiesa della Madonna della Valle di Scanno.\nNelle fotografie d'autore, le donne di Scanno furono immortalate da Mario Giacomelli ed Henri Cartier-Bresson."}
{"id": "1270231", "revid": "123679241", "url": "https://it.wikipedia.org/wiki?curid=1270231", "title": "Manuel Rufini", "text": "Biografia.\nSi forma professionalmente seguendo un corso di recitazione cinematografica, diretto da Giulio Scarpati, a cui fanno seguito, l'accademia teatrale \"Ribalte\", diretta da Enzo Garinei, alcuni stages e vari corsi sul metodo Stanislavskij.\nHa recitato in pi\u00f9 di venti opere teatrali, tra cui ricordiamo: \"Amadeus\", regia di Roman Pola\u0144ski, \"\", regia di Vincenzo Zingaro, \"Frammenti di sipari\", regia di Luciano Damiani, \"Edipo re\", regia di Alessandro Vantini, e \"La tempesta\", regia di Luciana Lusso Roveto.\nNel cinema debutta con il film \"Il talento di Mr. Ripley\" (1999), regia di Anthony Minghella. In seguito partecipa al film \"Pontormo\" (2002), regia di Giovanni Fago, e all'opera prima \"Stile libero\" (2004), scritta e diretta da Stefano Giannuzzi.\nNel 2006, per la regia di Roberto Leoni, interpreta il personaggio di \"Lorenzo de' Medici\" nei tre docufilm dedicati alle vite degli artisti Verrocchio, Leonardo Da Vinci e Botticelli. Nel 2007 partecipa al film \"K. Il bandito\", per la regia di Martin Donovan.\nNel 2000 appare per la prima volta in televisione nella serie tv \"Tequila &amp; Bonetti\", regia di Bruno Nappi e Christian I. Nyby II. Nel 2003 \u00e8 nel cast di \"Incantesimo 6\", regia di Alessandro Cane e Tommaso Sherman, e nel 2007 partecipa a \"Gente di mare 2\", regia di Giorgio Serafini e Andrea Costantini. Nel 2010 ritorna in tv nella miniserie tv \"Donna Detective 2\", regia di Fabrizio Costa."}
{"id": "1270234", "revid": "1573940", "url": "https://it.wikipedia.org/wiki?curid=1270234", "title": "Pieve di San Bartolomeo a Pomino", "text": "La pieve di San Bartolomeo a Pomino \u00e8 una chiesa nel comune di Rufina.\nStoria e descrizione.\nRicordata nel 1103 tra le pievi attribuite alla diocesi di Fiesole, nonostante alcuni interventi degli anni Trenta del XX secolo mostra ancora intatti i caratteri romanici.\nLo schema \u00e8 a tre navate con unica abside semicircolare decorata da un ricorso di arcatelle di fattura piuttosto rozza, che contrasta con la perfetta esecuzione di molti dei particolari architettonici. Il capitello della colonna di destra, decorato a testine antropomorfe angolari e rosette, risale al XII secolo.\nAll'interno si conservano una terracotta invetriata della bottega di Andrea della Robbia, la \"Madonna incoronata col Bambino, san Bartolomeo e san Francesco\"; e una tavola quattrocentesca con la \"Madonna col Bambino e santi\" attribuita al Maestro di San Miniato."}
{"id": "1270235", "revid": "10243865", "url": "https://it.wikipedia.org/wiki?curid=1270235", "title": "Vie urinarie", "text": ""}
{"id": "1270237", "revid": "142136", "url": "https://it.wikipedia.org/wiki?curid=1270237", "title": "Natale a Newyork", "text": ""}
{"id": "1270252", "revid": "2018598", "url": "https://it.wikipedia.org/wiki?curid=1270252", "title": "Ademir", "text": ""}
{"id": "1270255", "revid": "62004", "url": "https://it.wikipedia.org/wiki?curid=1270255", "title": "Ademir de Menezes", "text": ""}
{"id": "1270256", "revid": "762947", "url": "https://it.wikipedia.org/wiki?curid=1270256", "title": "Seiji Ozawa", "text": "Biografia.\nOzawa \u00e8 nato a Shenyang, nel Manchukuo, territorio cinese occupato all'epoca dal Giappone. Lasci\u00f2 il pianoforte per la direzione d'orchestra in seguito a un incidente sportivo (occorsogli durante un match di rugby) che gli ha deformato alcune dita delle mani. \nStudi\u00f2 nella Toho Gakuen School of Music di Tokyo, dove si diplom\u00f2 nel 1959, poco prima di partire, in viaggio di studio, per l'Europa. Vinse il concorso internazionale di Besan\u00e7on nel 1959 ed il premio Koussevitzky al Berkshire Music Center nel 1960.\nOzawa conobbe il celebre direttore Charles M\u00fcnch che lo port\u00f2 con s\u00e9 negli Stati Uniti, dandogli la possibilit\u00e0 di studiare nel prestigioso Berkshire Music Center di Tanglewood. Vinse quindi una borsa di studio che gli permise di collaborare con Herbert von Karajan e i Berliner Philharmoniker. Nel 1961 era gi\u00e0 assistente di Leonard Bernstein alla New York Philharmonic.\nDal 1965 al 1969 diresse l'Orchestra Sinfonica di Toronto, mentre dal 1970 al 1976 fu direttore della San Francisco Symphony Orchestra.\nA Salisburgo nel 1966 diresse un concerto con Alfred Brendel ed i Wiener Philharmoniker, nel 1969 \"Cos\u00ec fan tutte\" con Rosalind Elias, Teresa Stratas e Walter Berry, ed un concerto con l'Orchestre de Paris e nel 1970 un concerto con i Berliner Philharmoniker ed Henryk Szeryng.\nNel 1970 diresse un concerto per il Teatro La Fenice di Venezia e la prima esecuzione assoluta nella Gro\u00dfer Musikvereinsaal di Vienna del \"Concerto op. 33 per violino e orchestra\" di Gottfried von Einem.\nAncora a Salisburgo nel 1972 diresse un concerto con la Staatskapelle Dresden e nel 1973 con la London Symphony Orchestra.\nL'incarico pi\u00f9 importante tuttavia lo svolse conducendo la Boston Symphony Orchestra, dal 1973 al 2002; ebbe modo di eseguire gran parte del repertorio classico ma favorendo in modo particolare la musica classica del Ventesimo Secolo, con un occhio anche ai linguaggi jazz: celebri a questo riguardo sono le sue prime assolute di composizioni di Gy\u00f6rgy Ligeti e Olivier Messiaen; di indiscusso valore anche la sua interpretazione dei \"Carmina Burana\" di Orff. Per riconoscenza e gratitudine la fondazione della Boston Symphony Orchestra gli dedic\u00f2 una sala nel complesso edile di Tanglewood. Nella Symphony Hall di Boston diresse le prime esecuzioni assolute nel 1975 del \"Concerto per orchestra\" di William Thomas McKinley, nel 1976 di \"Double-Crossings\" di Irwin Bazelon, nel 1982 di \"Calls and Cries\" di S\u00e1ndor Balassa e nel 1983 del \"Concerto per pianoforte e orchestra\" di Peter Lieberson.\nNel 1974 diresse \"Eugene Onegin\" al Royal Opera House, Covent Garden di Londra.\nNuovamente a Salisburgo dal 1975, vi diresse nel 1977 un concerto con Maurice Andr\u00e9 e nel 1979 \"La damnation de Faust\" con Frederica von Stade, Dietrich Fischer-Dieskau e la Boston Symphony Orchestra.\nNel 1976 diresse la prima esecuzione assoluta nel War Memorial Opera House di San Francisco di \"Illustrated Alice\" di David Del Tredici.\nAl Teatro alla Scala di Milano debutt\u00f2 nel 1980 dirigendo \"Tosca\" con Raina Kabaivanska, Luciano Pavarotti ed Alfredo Mariotti.\nNel 1981 vinse un Grammy nella categoria \"Best solo instrument performance with orchestra\".\nA Salisburgo nel 1982 diresse un concerto con Yo-Yo Ma e nel 1983 con Alexis Weissenberg.\nAlla Scala nel 1983 diresse \"La damnation de Faust\" con Samuel Ramey.\nA Salisburgo nel 1984 diresse la \"Sinfonia n. 2 (Mahler)\" con Jessye Norman.\nAlla Scala nel 1985 diresse un concerto con Viktoria Mullova trasmesso da Canale 5 e nel 1986 \"Eugene Onegin\" con Mirella Freni e Nicolai Ghiaurov ed un concerto diretto da Canale 5.\nAll'Edinburgh International Festival nel 1986 diresse \"Oberon (opera)\".\nA Salisburgo nel 1986 diresse un concerto con Krystian Zimerman e nel 1988 \"Jeanne d\u00b4Arc au b\u00fbcher\" di Arthur Honegger.\nAl Wiener Staatsoper debutt\u00f2 nel 1988 con \"Eugene Onegin\" con la Freni e Ghiaurov.\nAlla Scala nel 1989 diresse \"Oberon\" e tiene un concerto trasmesso da Canale 5 e nel 1990 \"La dama di picche\" con la Freni.\nA Salisburgo nel 1990 diresse \"Idomeneo\" con Sylvia McNair e Cheryl Studer ed un concerto con Nobuko Imai e la Saito Kinen Orchestra e nel 1991 due concerti.\nNel 1992 fond\u00f2 in Giappone il Saito Kinen Festival Matsumoto, festival sinfonico e operistico, a Vienna dirige \"La dama di picche\" con la Freni e debutta al Metropolitan Opera House di New York con \"Eugene Onegin\" con la Freni, Ghiaurov e la Elias.\nNel 1993 alla Scala diresse un concerto con la Boston Symphony Orchestra ed a Vienna \"Falstaff\" con Ram\u00f3n Vargas ed Angela Gheorghiu.\nNel 1994 tenne un concerto alla Scala trasmesso da Retequattro ed a Salisburgo.\nNel 1995 debutt\u00f2 all'Op\u00e9ra National de Paris con \"Tosca\" con Pl\u00e1cido Domingo ed alla Scala diresse \"La damnation de Faust\" con la von Stade e Jos\u00e9 van Dam.\nNel 1997 a Salisburgo diresse un concerto con Susan Graham e nel 1998 a Vienna \"Ernani\".\nNel 1999 a Salisburgo diresse un concerto con la Norman ed a Parigi \"I dialoghi delle Carmelitane\".\nNel 2001 alla Scala diresse un concerto, a Parigi \"La damnation de Faust\" con Jennifer Larmore e van Dam ed a Vienna \"Salom\u00e8\".\nDal 2002 fino al 2010 fu direttore della Wiener Staatsoper prendendo il posto di Claudio Abbado. Inizi\u00f2 dirigendo nel 2002 il Concerto di Capodanno di Vienna, poi \"Jen\u016ffa\" di Leo\u0161 Jan\u00e1\u010dek con Agnes Baltsa e \"Jonny in Jonny spielt auf\" di Ernst Krenek, nel 2003 \"Zauberfl\u00f6te f\u00fcr Kinder\", \"Cos\u00ec fan tutte\", \"Tosca\", \"Don Giovanni\", \"Le nozze di Figaro\" e \"Der fliegende Holl\u00e4nder\", nel 2004 \"Fidelio\" con Waltraud Meier, nel 2005 \"Wozzeck\", \"Elettra\", \"Manon Lescaut\" e nel 2007 la \"Sinfonia n. 2\" di Mahler. Fino al 2009 il maestro diresse 174 rappresentazioni viennesi.\nNel 2004 a Parigi diresse \"L'Heure espagnole\" e \"Gianni Schicchi\" , ed a Salisburgo un concerto.\nNel 2007 a Parigi diresse \"Tannh\u00e4user\" e nel 2008 al Metropolitan \"La dama di picche\" con Marija Hulehina.\nNel 2009 diresse \"La piccola volpe astuta\" di Jan\u00e1\u010dek al Teatro Comunale di Firenze ripreso da Raitre; subito dopo gli venne diagnosticato un tumore all'esofago che gli imped\u00ec di svolgere la sua attivit\u00e0 direttoriale per circa un anno e che gli fece perdere quasi 17 chili di peso. Nel settembre 2010 torn\u00f2 a dirigere proprio nel festival giapponese da lui fondato, annunciando di avere rinnovate forze e di poter proseguire l'attivit\u00e0 anche con un concerto a New York.\nNel 2012 diresse \"Madama Butterfly a \u014ctsu\" ed \"Il castello del Duca Barbabl\u00f9\" (\"A K\u00e9ksz\u00e1kall\u00fa herceg v\u00e1ra\") di B\u00e9la Bart\u00f3k al Maggio Musicale Fiorentino.\nVita privata.\nSi \u00e8 sposato due volte: la prima con la pianista Kyoko Edo, la seconda con l'attrice e modella Miki Irie (Vera), tuttora sua moglie. Dal secondo matrimonio sono nati due figli: una femmina, Seira, e un maschio, l'attore Yukiyoshi Ozawa."}
{"id": "1270257", "revid": "2130303", "url": "https://it.wikipedia.org/wiki?curid=1270257", "title": "Chiesa di Santa Maria del Carmine ai Fossi", "text": "La chiesa di Santa Maria del Carmine ai Fossi \u00e8 una chiesa nel comune di Rufina.\nStoria e descrizione.\nDi origine medievale, fu edificata a lato di un ospizio di frati francescani lungo l'antichissima mulattiera che congiungeva il Casentino alla Val di Sieve.\nIl semplice edificio, ad un'unica navata coperta da capriate, fu ricostruito ex novo nel 1924. All'esterno \u00e8 circondato su tre lati da una tettoia sorretta da pilastri quadrangolari. La canonica fu trasformata e ampliata nel 1860 . Nell'interno era conservata una terracotta invetriata raffigurante l\"'Incoronazione della Vergine col Bambino, San Francesco e San Bartolomeo\", della bottega dei della Robbia, attualmente custodita presso la vicina pieve di San Bartolomeo a Pomino."}
{"id": "1270273", "revid": "54666", "url": "https://it.wikipedia.org/wiki?curid=1270273", "title": "Maresciallo Pilsudski", "text": ""}
{"id": "1270275", "revid": "1305772", "url": "https://it.wikipedia.org/wiki?curid=1270275", "title": "Star Raiders", "text": "Star Raiders \u00e8 un videogioco prodotto da Atari in origine per la sua famiglia di computer a 8 bit, programmato da Doug Neubauer e pubblicato nel 1979, e in seguito portato su altri sistemi Atari. Viene considerato una delle prime killer app poich\u00e9 ha dato impulso alle vendite dei computer Atari 400/800 appena lanciati.\nIl gioco \u00e8 caratterizzato da grafica in prima persona che mostra l'esterno della nave spaziale che si muove nell'ambiente tridimensionale mentre combatte contro i nemici. Sebbene fossero gi\u00e0 stati presentati titoli che utilizzavano questa prospettiva, \"Star Raiders\" si distinse per la grafica particolarmente avanzata e per la complessit\u00e0 del gioco.\nFu anche uno dei primi videogiochi spaziali di combattimento in prima persona (con \"Starhawk\" del 1977 e \"Star Fire\" del 1979).\n\"Star Raiders\" \u00e8 stato dichiarato uno dei dieci videogiochi pi\u00f9 importanti da Henry Lowood della Stanford University, nel marzo 2007.\nModalit\u00e0 di gioco.\nIl gioco utilizza il joystick per comandare la direzione dell'astronave e la tastiera per inviare i comandi. Scopo del gioco \u00e8 difendere le basi degli \"Atarian\" dai predoni spaziali che la documentazione identifica come gli \"Zylon\".\nMappa galattica e iperspazio.\nIl gameplay del gioco \u00e8 un adattamento dei primi videogiochi testuali di \"Star Trek\": il giocatore guida la sua astronave nello spazio muovendosi in una galassia rappresentata tramite una mappa stellare bidimensionale, suddivisa tramite una griglia. Ogni griglia pu\u00f2 contenere una base stellare o delle astronavi nemiche; la vista tridimensionale viene utilizzata quando il giocatore si muove nei singoli elementi della griglia. Quando il giocatore vuole muoversi tra i diversi elementi della griglia invece deve utilizzare l'iperspazio: eseguendolo il gioco mostra una schermata animata che ricorda quella visibile nei film di \"Star Trek\" o di Guerre stellari, delle linee bianche partenti dal centro dello schermo si estendono radialmente. Nei livelli pi\u00f9 difficili il movimento tramite iperspazio richiede che il giocatore mantenga centrata l'astronave mentre questa si muove.\nCombattimenti, danneggiamenti e risorse.\nAlla classica formula dei giochi di \"Star Trek\", \"Star Raiders\" aggiunge il combattimenti nello spazio tridimensionale. Nella schermata principale il giocatore pu\u00f2 guardare anteriormente o posteriormente all'astronave. Per difendersi dalle astronavi nemiche il giocatore lancia delle sfere infuocate. Le astronavi Zylon sono presenti in tre tipologie e vagamente ricordano le astronavi Cylon della serie \"Galactica\" o quelle di \"Guerre stellari\". In basso a destra si trova un riquadro che mostra la presenza di basi stellari o astronavi nemiche nelle vicinanze. Inoltre \u00e8 presente una modalit\u00e0 di esplorazione che permette di effettuare un'analisi ad ampio raggio della zona.\nI nemici sparano contro l'astronave del protagonista e nel caso lo colpiscano l'astronave ne risulter\u00e0 danneggiata. Inoltre l'astronave pu\u00f2 essere danneggiata dalla collisione con meteoriti vaganti. Il giocatore ha a disposizione una sola vita ma lo schermo di energia dell'astronave \u00e8 in grado di subire diversi colpi, l'astronave verr\u00e0 distrutta solo nel caso che lo schermo sia senza energia o guasto. Esistono varie tipologie di danni, questi possono colpire gli scudi, i motori, le armi o i sistemi di analisi che possono funzionare in modo intermittente o possono guastarsi completamente. Nel caso di guasti o di scudi con poca energia il giocatore deve dirigersi verso una base stellare per effettuare le riparazioni e reintegrare la scorta di energia degli scudi. Le basi stellari possono essere distrutte dagli Zylon se questi occupano un settore della griglia per troppo tempo.\nPunteggi.\n\"Star Raiders\" pu\u00f2 essere terminato distruggendo tutte le astronavi nemiche. Il punteggio viene mostrato su schermo solo nei casi di vittoria, di game over o di abbandono delle missioni: durante il gioco non viene mostrato nessun punteggio, ma valutazioni simili a gradi militari. I giocatori scarsi ricevono valutazioni come \"Garbage Scow Captain\" (capitano nave immondizia) o \"Galactic Cook\" (cuoco galattico). La valutazione dipende da una formula che tiene conto del livello raggiunto, dell'energia e del tempo impiegato, delle basi stellari distrutte, del numero di nemici distrutti, della vittoria o sconfitta.\nTra i possibili gradi i primi sono:\nCaratteristiche tecniche.\nEccetto la pi\u00f9 evoluta versione per Atari ST, \"Star Raiders\" utilizza uno schermo bitmap con risoluzione di 160 x 96 con quattro colori. Le astronavi sono mostrate come degli sprite sullo schermo. Il gioco miscela la modalit\u00e0 grafica e la modalit\u00e0 testo delle macchine Atari. Nella parte superiore dello schermo il gioco utilizza la modalit\u00e0 grafica, mentre nella parte inferiore utilizza la modalit\u00e0 testuale con l'utilizzo di un carattere con taglio futurista.\nIl gioco dal punto di vista sonoro gestisce i motori, le esplosioni, gli allarmi e altro tramite il sintetizzatore integrato dentro l'integrato Atari POKEY (Doug Neubauer aveva lavorato alla progettazione dell'integrato).\nIl gioco per Atari a 8 bit \u00e8 contenuto in una ROM da 8K e richiede 8K di RAM per essere eseguito, e quindi pu\u00f2 essere utilizzato da tutti i computer della famiglia.\nAdattamenti e seguiti.\nVersioni di \"Star Raiders\" furono create per Atari 2600, Atari 5200 e Atari ST. La versione per Atari 2600 presentata nel 1982 era venduta con un particolare controller, il \"Video Touch Pad\", da collegare alla console al posto del secondo joystick, fornendo una piccola tastiera. La versione per Atari 5200 \u00e8 virtualmente identica alla versione per computer e si avvantaggia della presenza di un controller analogico e di alcuni cambiamenti grafici minori.\nAtari decise poi di produsse un seguito del gioco chiamato \"Star Raiders 2\", che pubblic\u00f2 nel 1987. \"Star Raiders 2\" in origine doveva chiamarsi \"The Last Starfighter\" e doveva essere un adattamento del film \"Giochi stellari\" ma il gioco non aveva nulla del titolo arcade che si vedeva nella pellicola; inoltre lo sviluppo si rivel\u00f2 pi\u00f9 complesso del previsto per cui le versioni per Atari 400/800/5200 furono cancellate mentre la versione per 2600 fu terminata da Neubauer e pubblicata nel 1986 con il nome di \"Solaris\". Nonostante fosse sviluppato per l'ormai datata console 2600, il titolo fu accolto molto bene. Successivamente Atari riprese lo sviluppo di \"Star Raiders 2\" terminando il gioco e pubblicandolo nel 1987 per i suoi home computer ad 8 bit 400/800 e per altre piattaforme, quali il Commodore 64, il Sinclair ZX Spectrum e l'Amstrad CPC. Il gioco riprendeva l'idea alla base dello \"Star Raiders\" originale a cui erano aggiunti alcuni elementi tratti dalla pellicola di \"Giochi Stellari\". \nUna versione aggiornata del gioco chiamata \"Star Raiders 2000\" era pianificata per la console Atari Jaguar nel 1995. Per ragioni sconosciute il gioco venne rinominato \"Space War 2000\" e in seguito il gioco venne annullato quando Atari pubblic\u00f2 \"BattleSphere\", un videogioco simile sviluppato da uno studio indipendente. Un prototipo di \"Space War 2000\" fu in seguito venduto insieme ad altri progetti incompiuti nel 2001.\nAtari svilupp\u00f2 un videogioco spaziale tridimensionale pi\u00f9 avanzato con \"Star Wars\", ma con un gameplay semplicistico.\nMolti concorrenti di Atari produssero dei giochi simili a \"Star Raiders\", tra i molti il pi\u00f9 noto \u00e8 \"Starmaster\" dell'Activision.\nFumetti.\nLe prime copie del gioco erano accompagnate da \"Atari Force\", una miniserie a fumetti prodotta da DC Comics. Questo era il terzo volume della serie, preceduto dai fumetti tratti da \"Defender\" e \"Berserk\"; altri due adattamenti accompagnarono i giochi \"Phoenix\" e \"Galaxian\".\nNel 1983 DC Comics pubblic\u00f2 una graphic novel ispirata al gioco. Venne scritta da Elliot S. Maggin e illustrata da Jos\u00e9 Luis Garcia Lopez."}
{"id": "1270277", "revid": "118182890", "url": "https://it.wikipedia.org/wiki?curid=1270277", "title": "Downey (California)", "text": "Downey \u00e8 una citt\u00e0 degli Stati Uniti d'America. Si trova nella Contea di Los Angeles, nella California, a circa dal centro di Los Angeles. Nel 2000, vi abitano 107.323 persone.\nStoria.\nAbitata dai Tongva prima dell'arrivo degli spagnoli, la zona in cui oggi sorge Downey fu ufficialmente acquisita dagli europei nel 1771. Nel 1810 Antonio Lugo, futuro sindaco di Los Angeles, ottenne un'area di quasi trentamila acri, che comprendeva l'attuale territorio di Downey.\nLa cittadina per\u00f2 fu fondata solo dopo il 1848, quando gli americani conquistarono la California. Il nome \u00e8 dedicato a John Gately Downey, governatore dello stato durante la guerra di secessione americana. Solo nel 1956 Downey fu riconosciuta come citt\u00e0."}
{"id": "1270278", "revid": "1372005", "url": "https://it.wikipedia.org/wiki?curid=1270278", "title": "Stati del Sacro Romano Impero (W)", "text": "Questo \u00e8 un elenco degli stati del Sacro Romano Impero, inizianti per la lettera W:"}
{"id": "1270279", "revid": "599013", "url": "https://it.wikipedia.org/wiki?curid=1270279", "title": "Antonio Rigamonti", "text": "Carriera.\nGiocatore.\nCresciuto nel Lilion Snia Varedo, cominci\u00f2 a muovere i primi passi nel calcio professionistico nelle file dell'Atalanta, facendo la riserva dapprima a Cometti e poi a Anzolin. La promozione in Serie A della squadra bergamasca nel 1971-1972 lo vide esordire nella massima serie in qualit\u00e0 di titolare, ma un incidente automobilistico lo tolse dai pali dopo 17 giornate.\nRiprese l'attivit\u00e0 agonistica l'anno successivo nella Cremonese in Serie C, riguadagnando il terreno perduto dopo il forzato stop che poteva compromettere seriamente la sua carriera.\nNel 1974 si trasfer\u00ec al dove risult\u00f2 tra i protagonisti della scalata che port\u00f2 la squadra lariana a riconquistare la Serie A dopo il quadriennio 1949-1953. Nel periodo trascorso a Como Rigamonti fu designato come rigorista dall'allenatore Marchioro, riuscendo cos\u00ec a realizzare 6 rigori, 3 dei quali in Serie A.\nIl buon campionato 1975-1976 gli valse l'interessamento del Milan, che lo acquist\u00f2 l'anno successivo come riserva di Albertosi. Chiuso dal compagno di squadra, Rigamonti trascorse tre anni in panchina collezionando solo 2 apparizioni in campionato e alcune presenze in Coppa Italia. La squalifica di Albertosi a causa dello scandalo del calcio scommesse del 1980 gli permise di disputare da titolare le ultime 10 partite congedandosi cos\u00ec da San Siro.\nL'anno successivo, infatti, venne ceduto al in Serie B e nel 1981 scese nell'Interregionale, disputando una stagione con il Terranova, prima di risalire la china con il Messina in Serie C2 e rivestire la maglia della Cremonese, con la quale torn\u00f2 a giocare nella massima serie, sia pure in qualit\u00e0 di riserva di Borin. Chiuse la carriera in Serie C2 con l'Akragas.\nDopo il ritiro.\nOggi Rigamonti \u00e8 il preparatore dei portieri del settore giovanile del Meda e Sovicese. Prima di questa esperienza ha collaborato per diversi anni con le societ\u00e0 Seregno a livello di settore giovanile e Albiatese, sia a livello di prima squadra che di settore giovanile."}
{"id": "1270281", "revid": "773636", "url": "https://it.wikipedia.org/wiki?curid=1270281", "title": "Chiesa di San Lorenzo a Fornace", "text": "La chiesa di San Lorenzo a Fornace si trova nel comune di Londa.\nLa chiesa \u00e8 menzionata sin dal XII secolo fra le dipendenze della pieve di San Detole. Citata nel 1434 - 1439, 1466, 1464 - 1487 nei verbali delle visite pastorali, dal 1719 entr\u00f2 a far parte del piviere di Sant'Elena a R\u00ecncine.\nNumerosi rifacimenti ne hanno alterate le originarie strutture medievali, di cui rimane traccia nelle bozze ben scalpellate nella parte inferiore della facciata e nel portale con architrave monolitico, oggi tamponato, che si apriva nel fianco sud. Appartenevano a questa chiesa preziose suppellettili, tra cui un calice quattrocentesco a smalti traslucidi, tuttora conservato al Seminario vescovile di Fiesole."}
{"id": "1270283", "revid": "104458", "url": "https://it.wikipedia.org/wiki?curid=1270283", "title": "CLDS", "text": ""}
{"id": "1270284", "revid": "62004", "url": "https://it.wikipedia.org/wiki?curid=1270284", "title": "Gr\u00eamio Foot-Ball Porto-Alegrense", "text": ""}
{"id": "1270287", "revid": "212348", "url": "https://it.wikipedia.org/wiki?curid=1270287", "title": "Palazzo Hercolani di Forl\u00ec", "text": ""}
{"id": "1270288", "revid": "36426", "url": "https://it.wikipedia.org/wiki?curid=1270288", "title": "Palazzo Sangiorgi di Forl\u00ec", "text": ""}
{"id": "1270289", "revid": "36426", "url": "https://it.wikipedia.org/wiki?curid=1270289", "title": "Palazzo Comunale di Forl\u00ec", "text": ""}
{"id": "1270292", "revid": "36426", "url": "https://it.wikipedia.org/wiki?curid=1270292", "title": "Sepolcro di Barbara Manfredi (Forl\u00ec)", "text": ""}
{"id": "1270294", "revid": "36426", "url": "https://it.wikipedia.org/wiki?curid=1270294", "title": "Teatro Diego Fabbri di Forl\u00ec", "text": ""}
{"id": "1270296", "revid": "36426", "url": "https://it.wikipedia.org/wiki?curid=1270296", "title": "Monte di Piet\u00e0 di Forl\u00ec", "text": ""}
{"id": "1270298", "revid": "1793900", "url": "https://it.wikipedia.org/wiki?curid=1270298", "title": "Fieberbrunn", "text": "Fieberbrunn \u00e8 un comune austriaco di 4 330 abitanti nel distretto di Kitzb\u00fchel, in Tirolo; ha lo status di comune mercato (\"Marktgemeinde\").\nSociet\u00e0.\nTradizioni e folclore.\nUna leggenda narra come la localit\u00e0 avrebbe ricevuto il suo nome: la principessa Margherita di Tirolo-Gorizia, chiamata anche \"Maultasch\", aveva la febbre e bevendo l'acqua della fontana situata presso la chiesa guar\u00ec. La parola tedesca \"Fieber\" significa \u201cfebbre\u201d, mentre \"brunn\" deriva dalla parola \"Brunnen\" che significa \"fontana\". Il paese venne cos\u00ec ridenominato da \"Pramau\" a \"Fieberbrunn\".\nSport.\nDurante l'inverno la stazione sciistica di Fieberbrunn \u2013 collegata al grande comprensorio sciistico Skicircus Saalbach Hinterglemm Leogang \u2013 attiva i suoi 35\u00a0km di piste per lo sci alpino, la halfpipe illuminata e 35\u00a0km di piste per lo sci di fondo."}
{"id": "1270299", "revid": "767487", "url": "https://it.wikipedia.org/wiki?curid=1270299", "title": "Una ragazza tutta d'oro", "text": "Una ragazza tutta d'oro \u00e8 un film del 1967 diretto da Mariano Laurenti. \u00c8 un esempio di musicarello, film costruito attorno ad una canzone o a uno o pi\u00f9 cantanti."}
{"id": "1270301", "revid": "773636", "url": "https://it.wikipedia.org/wiki?curid=1270301", "title": "Pieve di Sant'Elena a Rincine", "text": "La pieve di Sant'Elena a Rincine si trova nel paese di Rincine, frazione del comune di Londa.\nRicordata nel 1274 e nel 1299 tra le chiese dipendenti dalla pieve di San Detole, la chiesa deve il suo titolo ad una tradizione secondo la quale l'imperatrice Elena, madre di Costantino, si ritir\u00f2 in penitenza in questi luoghi. Divenuta prioria nel 1532 e notevolmente rimaneggiata verso la fine di quel secolo, fu elevata a dignit\u00e0 di pieve nel 1719. Un restauro eseguito nel 1990 ne ha rimesso in luce le strutture medievali.\nLa facciata a capanna presenta un unico ingresso con portale sormontato da archivolto medievale. L'interno, ad un'unica navata chiusa dal vano absidale e coperta a capriate lignee a vista, conserva una terracotta invetriata attribuita a Benedetto Buglioni, raffigurante la \"Madonna col Bambino e quattro santi\"."}
{"id": "1270305", "revid": "110157", "url": "https://it.wikipedia.org/wiki?curid=1270305", "title": "Hopfgarten im Brixental", "text": "Hopfgarten im Brixental \u00e8 un comune austriaco di 5 657 abitanti nel distretto di Kitzb\u00fchel, in Tirolo; ha lo status di comune mercato (\"Marktgemeinde\")."}
{"id": "1270307", "revid": "36426", "url": "https://it.wikipedia.org/wiki?curid=1270307", "title": "ATAC, Roma", "text": ""}
{"id": "1270312", "revid": "96582", "url": "https://it.wikipedia.org/wiki?curid=1270312", "title": "Societ\u00e0 Sportiva Lazio 1929-1930", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1929-1930.\nStagione.\nNella stagione 1929-1930 la squadra prese parte al primo campionato di Serie A della storia del calcio italiano, concludendo la stagione al quindicesimo posto con 28 punti.\nOrganigramma societario.\nArea direttiva\nArea tecnica"}
{"id": "1270313", "revid": "106456", "url": "https://it.wikipedia.org/wiki?curid=1270313", "title": "Sankt Johann in Tirol", "text": "Sankt Johann in Tirol \u00e8 un comune austriaco di 9 233 abitanti nel distretto di Kitzb\u00fchel, in Tirolo, del quale \u00e8 centro maggiore; ha lo \"status\" di comune mercato (\"Marktgemeinde\"). Stazione sciistica, ha ospitato varie tappe della Coppa del Mondo di freestyle.\nDal suo territorio nel 1927 \u00e8 stata scorporata la localit\u00e0 di Oberndorf in Tirol, divenuta comune autonomo."}
{"id": "1270319", "revid": "29244", "url": "https://it.wikipedia.org/wiki?curid=1270319", "title": "Euryale arborescens", "text": ""}
{"id": "1270320", "revid": "36426", "url": "https://it.wikipedia.org/wiki?curid=1270320", "title": "Pieve di San Leolino (Londa)", "text": "La pieve di San Leolino si trova nel comune di Londa.\nLa piccola pieve di San Leolino \"in Montanis\" \u00e8 posta a poca distanza dai ruderi, ancora imponenti, del castello che fu dei conti Guidi; secondo la tradizione sorge sul luogo ove nel IV secolo fu martirizzato san Leolino. La chiesa \u00e8 ricordata nel privilegio pontificio del 1103 in favore del vescovo di Fiesole.\nL'edificio, a una navata con copertura lignea e tre absidi, ripropone in versione semplificata lo schema architettonico della vicina pieve di Castiglione.\nEsternamente la chiesa presenta le caratteristiche degli edifici delle aree appenniniche, in particolare il trattamento rozzo delle murature e il rivestimento delle calotte esterne delle absidi con scandole di pietra."}
{"id": "1270321", "revid": "29244", "url": "https://it.wikipedia.org/wiki?curid=1270321", "title": "Euryale mediterraneus", "text": ""}
{"id": "1270323", "revid": "339392", "url": "https://it.wikipedia.org/wiki?curid=1270323", "title": "ANM, Napoli", "text": ""}
{"id": "1270325", "revid": "117548944", "url": "https://it.wikipedia.org/wiki?curid=1270325", "title": "Antonello De Sanctis", "text": "Biografia.\nNato a Roma, trascorre la sua infanzia a casa dei nonni, a causa della guerra.\nSuccessivamente studia al Liceo Ginnasio Pilo Albertelli dove inizia a comporre brani per gioco, passione che diventa poi il suo lavoro.\nInizia la sua attivit\u00e0 di paroliere negli anni '70 con un brano in cui urla al mondo la sua rabbia verso l'allora intoccabile figura paterna scalfendo la facciata di perbenismo della societ\u00e0 di quegli anni. La canzone \u00e8 \"Padre davvero\", affidata alla voce di Mia Martini.\nSempre negli anni '70 scrive un altro successo, \"Anima mia\", interpretata da I Cugini di Campagna, che rimane in classifica per ben trentotto settimane.\nIn seguito scrive per Mim\u00ec e I Cugini di Campagna altri testi, tra cui \"Donna fatta donna\", \"La vergine e il mare\", \"Tesoro ma \u00e8 vero\", \"Col tempo imparer\u00f2\" per la prima e \"Innamorata\" e \"Morbide le mani\" per i secondi.\nCollabora con molti artisti della musica popolare italiana: Paolo Frescura (insieme al quale scrive \"Bella dentro\", \"Due anelli\", Ti fa bella l'amore,Tu cielo,tu poesia,Non serve a niente), i Collage (\"Due ragazzi nel sole\", \"Tu mi rubi l'anima\", \"La gente parla\"), Fred Bongusto, Raffaella Carr\u00e0, Nicola Di Bari, Gigi Proietti.\nNel 1976 incider\u00e0 il suo primo 45 giri dal titolo \"Esser puttane\" (sul retro: \"La nostra\" \"idea\") per l'etichetta Move (distribuzione Aris), mentre nel 1978 pubblica, con lo pseudonimo di Joe Alaria, una canzoncina ironica dal titolo \"Sai che ti dico? Ma vaff...\" che, anche a causa dell'uso di una nota parolaccia nel testo, viene censurata dalla RAI e dalla casa discografica che lo metter\u00e0 in commercio in pochissime copie (45 giri DURIUM Ld AI 8029) ma viene comunque distribuito anche in \"edizione speciale per juke-box\" con il tema del film Fuga di mezzanotte, composta da Giorgio Moroder, sulla facciata B.\nNella seconda met\u00e0 degli anni '70 De Sanctis intraprende l'attivit\u00e0 di educatore dapprima in un carcere minorile e poi in un istituto per disabili psichici, scegliendo l'impegno sociale e posando la penna sul tavolo per \"noia da foglio bianco\".\nRiprende a scrivere negli anni '90 per Mietta (\"Figli di chi\", \"Gente comune\") e Paolo Meneguzzi (\"Ari\u00e0 ari\u00f2\").\nNel 1993 inizia la sua collaborazione con Nek, provocando nuovamente l'opinione pubblica con il brano Sanremese del 1993 \"In te\", che i media interpretano come antiabortista.\nMa De Sanctis prosegue per la sua strada e firma per l'artista di Sassuolo molti altri successi, come \"Laura non c'\u00e8\", \"Se io non avessi te\", \"Ci sei tu\", \"Almeno stavolta\", \"Lascia che io sia...\", \"L'inquietudine\", \"Nella stanza 26\" e \"Se non ami\".\nDe Sanctis lavora, oltre che con Nek, con altri giovani artisti su cui punta molto: Daniele Ronda e Francesco Arpino.\nLavora inoltre nella presidenza dell'XI Municipio di Roma.\nIl 27 febbraio 2007 esce in tutte le librerie il suo primo libro, \"Non ho mai scritto per Celentano\", un'intensa autobiografia in cui Antonello racconta i segreti e retroscena di 35 anni della musica leggera.\nNel 2008, torna a collaborare con Mietta scrivendo per lei, assieme a Daniele Ronda, le canzoni \"Guardami\" e \"Con il sole nelle mani\", canzone, quest'ultima che d\u00e0 il titolo all'album dell'artista pubblicato quell'anno.\nHa inoltre iniziato a collaborare con il giovane Jacopo Troiani per cui ha scritto due brani dell'album d'esordio.\nL'8 maggio 2010 viene pubblicato il primo romanzo di Antonello, \"Oltre l'orizzonte. Una semplice storia d'amore\", i cui proventi sono in parte devoluti alla ricerca sul cancro. Il 21 marzo 2012 pubblica il suo secondo romanzo, \"Nel mondo degli uomini\".\nDopo qualche anno di silenzio, il 20 agosto 2015 viene reso pubblico l'ultimo romanzo di De Sanctis, intitolato \"Non si toccano le ali alle farfalle\" e disponibile gratuitamente previa richiesta all'autore."}
{"id": "1270327", "revid": "29244", "url": "https://it.wikipedia.org/wiki?curid=1270327", "title": "Gorgonocephalus verrucosus", "text": ""}
{"id": "1270334", "revid": "768068", "url": "https://it.wikipedia.org/wiki?curid=1270334", "title": "Pointer inglese", "text": "Il pointer \u00e8 una razza canina di origine britannica che prende il nome dalla sua capacit\u00e0 di puntare la preda (\"to point\" in lingua inglese).\nLe origini della razza non sono chiare visto che gli allevatori francesi, spagnoli ed italiani rivendicano l'apporto di sangue dei rispettivi bracchi nazionali nella selezione della razza, che comincia a raccogliere i primi successi venatori dopo il 1800.\nOrigine e storia.\nLe origini di questa razza conservano, ancora oggi, una buona parte del loro mistero.\nSecondo alcuni, per rintracciarne la provenienza si potrebbe risalire al \u00abcane che caccia in pianura lontano dagli uomini\u00bb di cui fa menzione Arrien nel II secolo. Tuttavia, dopo essere stato probabilmente selezionato in Italia, Francia o Spagna, esso \u00e8 stato considerato inglese al 100% ed \u00e8 servito a migliorare la maggior parte dei suoi \"cugini\" d'oltremanica.\nRiguardo alla collocazione precisa della prima selezione, cio\u00e8 se la razza sia originariamente italiana, francese o iberica, le opinioni degli esperti sono ancora contrastanti.\nCome \u00e8 naturale, alcuni specialisti italiani hanno fatto discendere una razza cos\u00ec stimata dal Bracco Italiano, mentre certi autori francesi hanno sostenuto che il Braque Fran\u00e7ais non sia estraneo al miglioramento del pointer; ma pi\u00f9 numerosi sono i sostenitori di un'origine spagnola. Questi autori sostengono che il bracco spagnolo sarebbe stato importato in Gran Bretagna tra il 1705 e il 1713 (data del trattato di Utrecht) da ufficiali e soldati inglesi reclutati al seguito del conte di Peterborough nella guerra di successione spagnola, e che, a partire dal 1720, i cacciatori spagnoli si sarebbero impegnati nel miglioramento dei cani da ferma spagnoli.\nTuttavia, anche considerando che la selezione dur\u00f2 pi\u00f9 di un secolo, si resta sbigottiti davanti al risultato finale: una trasformazione radicale; il perdiguero spagnolo (o perdiguero de Burgos) \u00e8 infatti il pi\u00f9 grande e pesante dei bracchi continentali, con un corpo e una testa sviluppati, ricoperti da una pelle floscia, con un fiuto molto fino, ma assai lento e portato a lavorare nelle vicinanze del conduttore.\nL'abilit\u00e0 - se non addirittura la genialit\u00e0 - degli allevatori inglesi \u00e8 fuori discussione; ci\u00f2 nonostante resta curiosa la scelta di prendere il cane pi\u00f9 bonaccione e di maggior peso per costruire un galoppatore di razza, pur incrociandolo sapientemente con bloodhound, foxhound, levriero, e bull terrier o bulldog.\nRimane certo, in ogni caso, che il pointer \u00e8 stato chiamato per lungo tempo Old Spanish Pointer.\nCaratteristiche.\nIl pointer \u00e8 un cane dal pelo raso, liscio, di vari colori: bianco, marrone, nero, arancio, fulvo, rosso.\nAdatto alla ricerca ed alla ferma della preda, rispetto ai primi soggetti, oggi i pointer (soprattutto per merito di alcuni allevatori ed addestratori inglesi) dimostrano anche buone capacit\u00e0 di riporto della selvaggina.\nIl pointer necessita di gran movimento anche quando \u00e8 a riposo dall'attivit\u00e0 venatoria.\nCon il padrone e gli uomini \u00e8 solitamente docile, affidabile e vivace.\n\u00c8 considerato uno dei cani pi\u00f9 eleganti nella caccia, sia per la ferma, che per il galoppo a testa alta per scovare il selvatico anche in ambienti vasti, grazie al fiuto molto sviluppato.\n\u00c8 un galoppatore impetuoso, velocissimo, allungato.\nClassico cane da starne, la sua passione venatoria non ha eguali.\nDiffusione.\nElegante e nobile nel portamento, il pointer \u00e8 diffusissimo anche al di fuori dall'Inghilterra."}
{"id": "1270338", "revid": "6923", "url": "https://it.wikipedia.org/wiki?curid=1270338", "title": "Celeste Di Porto", "text": "Biografia.\nCeleste nacque nel 1925 a Roma, nel ghetto ebraico. Descritta come una ragazza bellissima e spregiudicata, viste le umili origini fu costretta a lavorare gi\u00e0 da adolescente, accettando lavori come domestica o commessa presso altri suoi correligionari residenti nel ghetto.\nDivenne poi cameriera presso il ristorante \"Il Fantino\", di Piazza Giudia (da cui ottenne il suo secondo soprannome, \"Stella di Piazza Giudia\"), sempre all'interno del ghetto, noto per essere luogo di frequentazione di fascisti. Qui conobbe il milite Vincenzo Antonelli, con il quale ebbe forse una relazione sentimentale, sebbene fosse gi\u00e0 promessa sposa a un altro ebreo del ghetto (in quel periodo era ancora uso all'interno della comunit\u00e0 ebraica romana combinare i matrimoni). La ragazza divenne oggetto di dibattito nel ghetto sia per questa sua relazione, sia per le asserite amicizie con esponenti del fascismo.\nCollaborazione con i nazisti.\nFino all'8 settembre 1943 le sue amicizie non provocarono altre conseguenze oltre ai pettegolezzi. Dopo l'armistizio, con l'occupazione di Roma da parte delle truppe tedesche, iniziarono i rastrellamenti ai danni della popolazione ebraica: su ogni ebreo consegnato dalla popolazione alla Gestapo vi era una ricompensa di 5.000 lire (quasi lo stipendio annuo di un operaio). L'amicizia di Celeste con gli squadristi non solo la protesse, ma la fece diventare una attiva delatrice di suoi correligionari. Dopo il 16 ottobre 1943, giorno del rastrellamento del ghetto, collabor\u00f2 alla cattura di numerosi ebrei, al punto di guadagnarsi il soprannome \"pantera nera\", essendo noto il suo mestiere di spia, nonostante la giovane et\u00e0 (poco pi\u00f9 che diciottenne).\nIl caso pi\u00f9 eclatante fu a seguito dell'attentato di via Rasella, in cui persero la vita 33 militari tedeschi, per la cui rappresaglia la Di Porto segnal\u00f2 i nascondigli di ventisei ebrei, che furono fucilati nell'eccidio delle Fosse Ardeatine. Nell'elenco dei fucilati fu inserito anche Angelo Di Porto, fratello di Celeste, che la ragazza fece risparmiare offrendo in cambio un conoscente, il pugile ebreo romano Lazzaro Anticoli, detto Bucefalo. Il giovane, arrestato dietro delazione, poco prima di finire alle Fosse Ardeatine, riusc\u00ec ad incidere sulla parete della sua cella del carcere romano di Regina Coeli un graffito in cui apertamente accusava Celeste Di Porto per la sua morte: \"Sono Anticoli Lazzaro, detto Bucefalo, pugilatore. Si nun arivedo la famija mia \u00e8 colpa de quella venduta de Celeste. Arivendicatemi\".\nCeleste si preoccup\u00f2 anche di proteggere le amiche di infanzia con cui ancora aveva rapporti e i propri familiari, avvisandoli per tempo delle retate dei nazisti.\nDopoguerra.\nQuando il 4 giugno 1944 Roma fu occupata dalle truppe anglo-americane, Celeste fugg\u00ec come molti altri collaborazionisti da Roma, dirigendosi a Napoli, dove le sue vicende non erano note. L\u00ec, sotto il falso nome di Stella Martellini (Stella era chiamata in famiglia per la sua bellezza, Martellini era un negozio ariano vicino al ghetto romano), per sopravvivere divenne prostituta in una casa d'appuntamento frequentata sia dalle truppe d'occupazione alleate, sia da gente comune. Proprio a causa della sua attivit\u00e0, incontr\u00f2 due ebrei del ghetto romano che la riconobbero; dovettero intervenire le truppe alleate per salvare la ragazza dal linciaggio della folla inferocita. Venne portata in caserma, ma dopo qualche giorno fu rilasciata. Celeste Di Porto si rifugi\u00f2 allora in un convento di suore di clausura a Perugia; nel frattempo conobbe lungo la fuga il suo futuro marito.\nNel corso di uno dei processi per i crimini di guerra del primo dopoguerra, fu arrestata nuovamente e condannata a scontare 12 anni di carcere; il suo difensore Francesco Carnelutti afferm\u00f2 che il suo comportamento era dovuto all'astio che si era creato tra lei e i popolani del ghetto per come era stata trattata da ragazza, sia per la sua bellezza e il suo fare disinibito per l'epoca, sia per le sue modeste condizioni economiche, che la costrinsero a lavori molto umili. In carcere, Celeste strinse amicizia con l'adolescente Tamara Cerri, amante di Pietro Koch; la Cerri dichiar\u00f2 che Celeste si sarebbe vantata di non aver fatto del male ad alcuno, anzi, di aver salvato molti ebrei. A seguito dell'indulto approvato nel secondo dopoguerra e alla successiva amnistia, Celeste scont\u00f2 7 anni di pena. In carcere si convert\u00ec al cattolicesimo e annunci\u00f2 di voler prendere i voti religiosi, anche se in seguito vi rinunci\u00f2. Una volta uscita dal carcere si trasfer\u00ec nuovamente a Roma, dove inizi\u00f2 a lavorare presso una modista; dopo poco, si spos\u00f2. Mor\u00ec senza figli nel 1981.\nNella letteratura.\nLo scrittore emiliano Giuseppe Pederiali pubblic\u00f2 nel 1995 un romanzo intitolato \"Stella di Piazza Giud\u00eca\", basato sulla vicenda di Celeste Di Porto."}
{"id": "1270339", "revid": "773636", "url": "https://it.wikipedia.org/wiki?curid=1270339", "title": "Chiesa di San Giovanni Battista a Senni", "text": "La chiesa di San Giovanni Battista a Senni si trova nel comune di Scarperia, in provincia di Firenze.\nGi\u00e0 documentata nel 1145, fu di patronato degli Ubaldini.\nLa chiesa \u00e8 nota per il miracolo eucaristico che vi sarebbe avvenuto nel 1459, quando l'ostia divina non si sarebbe staccata dalla patena per comunicare una donna in peccato, del quale rimane memoria in un dipinto di gusto popolaresco conservato nella canonica.\nIl portico quattrocentesco presenta eleganti capitelli di gusto michelozziano. All'interno \u00e8 conservato un dipinto con la \"Madonna col bambino fra san Giovanni Battista e san Sebastiano\" di ambito fiorentino della prima met\u00e0 del XVI secolo, copia del dipinto del Perugino, fatto trasportare dal granduca Pietro Leopoldo a Firenze e oggi agli Uffizi."}
{"id": "1270342", "revid": "486946", "url": "https://it.wikipedia.org/wiki?curid=1270342", "title": "Deriva mobile", "text": ""}
{"id": "1270346", "revid": "838137", "url": "https://it.wikipedia.org/wiki?curid=1270346", "title": "Elio Veltri", "text": "Celebri sono le sue inchieste sulla legalit\u00e0 del sistema economico e politico italiano.\nBiografia.\nNato a Longobardi, in provincia di Cosenza, da Agamennone Veltri (1909-1979) e Clotilde Pellegrini (1918-2010). \u00c8 laureato in Medicina e chirurgia all'Universit\u00e0 di Pavia, e ha insegnato ematopatologia come libero docente nel suo ateneo. Dal 1973 al 1980 \u00e8 stato sindaco di Pavia nelle liste del Partito Socialista Italiano. \u00c8 stato il primo sindaco d'Europa che ha chiuso al traffico il centro storico della sua citt\u00e0, oltre ad aver salvato la citt\u00e0 da un vero e proprio tentativo di speculazione edilizia. Notevole fu il suo impegno per il Cile, da sindaco di Pavia. Infatti, accolse la famiglia di Fredy Cancino, esuli nella citt\u00e0, e port\u00f2 avanti numerose iniziative di solidariet\u00e0 con il Cile sotto la dittatura di Pinochet.\nNel 1981, in aperta polemica sulla questione morale con Bettino Craxi (allora segretario del partito), fu espulso dal Comitato Centrale del PSI e dall'intero partito proprio per volere di Craxi, assieme all'ex deputato socialista Franco Bassanini, all'ex-vicesegretario del partito Tristano Codignola, l'Economista Paolo Leon e ad altri esponenti che avevano firmato un manifesto critico nei confronti della segreteria. Nel 1985 fu eletto Consigliere Regionale in Lombardia nella lista del Partito Comunista Italiano e per Democrazia Proletaria fu candidato alle Europee del 1989.\nNel periodo di Tangentopoli si interess\u00f2 particolarmente alla giustizia, scrivendo i saggi \"Milano degli scandali\" (insieme a Gianni Barbacetto), \"Da CRAXI a Craxi\" e \"Manifesto per un paese normale\". Alle elezioni del 1996 venne eletto alla Camera dei deputati nelle file dell'Ulivo - lista PDS - dove si evidenzi\u00f2 come membro delle Commissioni Antimafia, Giustizia e Anticorruzione. Durante il mandato ha presentato numerose proposte di legge anticorruzione, antimafia e sulla trasparenza amministrativa. Le proposte di legge non vennero mai messe all'ordine del giorno.\nNel 1997 fond\u00f2 l'associazione Democrazia e Legalit\u00e0, che dal 2001 pubblica l'omonimo giornale on-line e non ha mai cessato la propria attivit\u00e0. Nel 1998 \u00e8 stato fondatore dell'Italia dei Valori, la Lista Di Pietro di cui divenne coordinatore nell'esecutivo. Nel 1999 l'Italia dei Valori confluisce nel progetto dei Democratici di Romano Prodi ma, in seguito a ripetuti dissidi con la linea portata avanti da Arturo Parisi e la scelta di non votare la fiducia al governo Amato II, nell'aprile 2000 Veltri e Di Pietro vengono espulsi dai Democratici. Rifondano l'Italia dei Valori dal quale Veltri si allontaner\u00e0, insieme a numerosi componenti di Democrazia e Legalit\u00e0, mostrandosi critico nei confronti di alcune condotte dell'ex magistrato. Nel 2001 insieme ad Enzo Marzo e Paolo Sylos Labini ha fondato Opposizione Civile.\nIn seguito, prima delle elezioni europee del 2004 Opposizione Civile conflu\u00ec nel movimento \"Il Cantiere per il Bene Comune\" fondato dallo stesso Veltri insieme ad Achille Occhetto, Giulietto Chiesa, Paolo Sylos Labini, Diego Novelli ed Antonello Falomi. Nel giugno 2007 fonda la Lista Civica dei Cittadini per la Repubblica (nota anche come Lista Civica Nazionale) di cui \u00e8 promotore insieme a Oliviero Beha. Nel 2010 rilancia l'associazione Democrazia e Legalit\u00e0, che nel frattempo si \u00e8 distinta per numerose azioni culturali e politiche su tutto il territorio nazionale."}
{"id": "1270350", "revid": "827882", "url": "https://it.wikipedia.org/wiki?curid=1270350", "title": "Stati del Sacro Romano Impero (Z)", "text": "Questo \u00e8 un elenco degli stati del Sacro Romano Impero, inizianti per la lettera Z:"}
{"id": "1270352", "revid": "104265", "url": "https://it.wikipedia.org/wiki?curid=1270352", "title": "I850", "text": "L'i850 (conosciuto anche con il nome in codice Tehama) \u00e8 un chipset Intel presentato nel 2001 per supportare i Pentium 4 Northwood su socket 478.\nCaratteristiche tecniche.\nUltimo chipset per memorie RDRAM.\nL'i850 era il chipset, per cos\u00ec dire, \"ufficiale\", che Intel promuoveva per i suoi Pentium 4 Northwood e la sua peculiarit\u00e0 era quella di offrire il supporto dual channel alla memoria RAM RDRAM di Rambus, utilizzata dal produttore statunitense fin dai tempi del Pentium III Tualatin.\nLa memoria RDRAM, sulla carta, prometteva una banda passante di 3,2 GB/s, ma siccome le latenze di accesso erano sensibilmente pi\u00f9 alte rispetto a quelle consentite da altri standard contemporanei come le tradizionali SDRAM, le prestazioni generali non erano significativamente differenti, a fronte di un costo di acquisto decisamente pi\u00f9 impegnativo.\nQuando la rivale storica di Intel, AMD, inizi\u00f2 a sostenere le nuove memorie DDR che promettevano prestazioni doppie rispetto alle tradizionali SDRAM a costi paragonabili, il fallimento di Intel con le memorie RDRAM fu completo. Il pubblico aveva accolto le memorie DDR con grande entusiasmo e Intel fu costretta a mettere in commercio una versione minore dell'i850, chiamata i845 (o Brookdale) in grado di offrire supporto sia alle SDRAM PC133, sia alle DDR-266.\nAltre caratteristiche.\nA parte il diverso controller della memoria, l'i850 offriva tutte le altre caratteristiche contenute anche nell'i845 Brookdale; quindi era in grado di supportare le frequenze di BUS quad pumped a 400\u00a0MHz e 533\u00a0MHz oltre ad uno slot AGP 4x. A discrezione dei produttori di motherboard poteva essere abbinato al southbridge ICH2 o ICH4, la cui differenza principale risiedeva nel tipo di porte USB supportate. L'ICH2 offriva 4 porte USB 1.1 mentre l'ICH4 supportava fino a 6 porte USB 2.0. Per la connessione delle periferiche di archiviazione era presente l'ormai tradizionale controller per due canali PATA di tipo UltraATA 100, ma nessun supporto allo standard Serial ATA dato che non era ancora arrivato sul mercato. Lo standard audio integrato era quello AC '97 2.1 e la scheda di rete non era integrata ma supportata attraverso il BUS PCI.\nIl successore.\nL'i850 e la sua versione per PC economici i845, furono rimpiazzati da Intel nel corso del 2003 dai primi chipset in grado di supportare lo standard SATA, ovvero l'i875 (Canterwood) e l'i865 (Springdale). Tra le altre novit\u00e0 dei nuovi chipset, il BUS aumentato a 800\u00a0MHz e il supporto alla modalit\u00e0 RAID per gli hard disk."}
{"id": "1270354", "revid": "767487", "url": "https://it.wikipedia.org/wiki?curid=1270354", "title": "Tehama", "text": "Tehama \u00e8 un comune degli Stati Uniti d'America situato in California, nella contea di Tehama."}
{"id": "1270355", "revid": "838137", "url": "https://it.wikipedia.org/wiki?curid=1270355", "title": "Minigonna", "text": "La minigonna, sovente detta semplicemente mini (in questo caso il termine viene applicato genericamente anche agli abiti corti), \u00e8 un tipo di gonna con l'orlo inferiore che arriva molto sopra le ginocchia (lunghezza variabile a seconda dei modelli, nei primi introdotti 10/15\u00a0cm o pi\u00f9 sopra la linea delle ginocchia, successivamente anche pi\u00f9 corti), mostrando quindi parte della coscia. Pu\u00f2 essere aderente (eventualmente con spacco centrale o laterale) o meno ed \u00e8 realizzata in vari tessuti (jeans, similpelle, cotone, PVC, ecc.). Il termine \"mini\" \u00e8 stato poi applicato anche ai vestiti che scoprono le gambe come le minigonne, nati nello stesso periodo, definiti \"mini-abiti\".\nGeneralmente la sua ideazione viene attribuita alla stilista del Regno Unito Mary Quant (ma la vera origine \u00e8 dibattuta e contesa da altri stilisti) e divenne popolare dagli anni sessanta, per cui da molti \u00e8 stata considerata uno dei simboli della \"Swinging London\". Durante i suoi decenni di esistenza \u00e8 stata pi\u00f9 volte dichiarata \"morta\" sia da critici di moda che da diversi stilisti ma, seppur con diverse variazioni nella sua diffusione, il capo \u00e8 rimasto in uso in molti paesi del mondo ininterrottamente dal momento della sua creazione ad oggi.\nLa \"lotta\" per la riduzione della gonna.\nA partire dalla fine del XIX secolo i primi movimenti femministi iniziarono a ritenere le gonne portate allora troppo scomode: queste erano costituite da tessuti pesanti, lunghe fino a terra o poco meno, e spesso indossate sopra a sottovesti altrettanto lunghe. Con l'approssimarsi alla fine del secolo la femminista francese Hubertine Auclert arriv\u00f2 a creare la \"Lega per le gonne corte\", raccogliendo la rivendicazione di molte donne per un abbigliamento pi\u00f9 comodo, che potesse garantire una maggiore autonomia di movimento.\nDurante la prima guerra mondiale si inizi\u00f2 a diffondere l'uso dei pantaloni tra le donne che lavoravano in fabbrica al posto dei mariti partiti per il fronte, ed al termine di questa la lunghezza delle gonne si accorci\u00f2 rapidamente, nell'ambito di una forte evoluzione della moda femminile (questo stile divenne noto come flapper): negli anni venti del XX secolo (passati alla storia come gli \"anni ruggenti\") i vestiti indossati dalle giovani donne arrivavano in alcuni casi sopra il ginocchio, ma erano ancora ampiamente diffuse gonne pi\u00f9 lunghe. In risposta a questi primi timidi cambiamenti negli Stati Uniti vennero varate leggi per regolare la lunghezza minima delle gonne. La rivoluzione nel vestiario e in generale nel \"look\" femminile continu\u00f2 comunque ad avanzare anche dopo la guerra: la stilista Coco Chanel, tra le protagoniste di questa fase, individuava proprio la lunghezza dei capelli e della gonna tra i principali parametri di questo cambiamento. Nei modelli presentati da Chanel, molto pi\u00f9 semplici come disegno rispetto alla moda precedente, si abbandona l'uso dei corsetti e la gonna si riduce fin sotto il ginocchio, impiegando per questa anche il tessuto Jersey (di lana e seta), ritenuto fino ad allora caratteristico delle classi pi\u00f9 proletarie. L'uso di una minore quantit\u00e0 di tessuto impiegato e il disegno semplice, che gli permette di adattarsi facilmente a pi\u00f9 taglie, assicura a questo tipo di vestiario lanciato da Chanel una pi\u00f9 facile diffusione commerciale. Secondo la storica della moda Valerie Steele, direttrice del museo del Fashion Institute of Technology di New York, questo cambio nel vestiario era un sintomo di una maggiore libert\u00e0 sessuale per le donne dell'epoca, che tuttavia si restringer\u00e0 nuovamente nei decenni successivi, perlomeno fino alla rivoluzione nelle abitudini e nella moda giovane degli anni sessanta.\nIndumenti simili a minigonne iniziano a fare la loro comparsa, seppur in campi che esulano l'abbigliamento di tutti i giorni, come nel caso delle uniformi ginniche: durante i Giochi della VII Olimpiade del 1920 la tennista francese Suzanne Lenglen indoss\u00f2 un abito prodotto dallo stilista Jean Patou in cui la gonna arrivava fino al ginocchio, mentre pochi anni dopo, nei II Giochi olimpici invernali del 1928, fu la quindicenne pattinatrice norvegese Sonja Henie ad indossare per prima in quello sport un abbigliamento dotato di gonna corta, che permetteva una maggiore libert\u00e0 di movimento alle atlete.\nNel mondo dello spettacolo si diffondono abiti corti che scoprono le gambe e non solo: la ballerina e cantante Jos\u00e9phine Baker si esibisce gi\u00e0 negli durante gli anni venti con un costume che la lascia quasi in topless, munito di un corto gonnellino composto da un casco di banane (ideato da un giovanissimo Paul Seltenhammer). Allo stesso modo anche le attrici e ballerine del Ziegfeld Follies si esibiscono con abiti minimali e rivelanti e spesso posano per foto glamour con simile abbigliamento, quando non compaiono in servizi di vero e proprio nudo artistico. Nel mondo della danza classica invece il alcune versioni di tut\u00f9 erano arrivate a scoprire le gambe, sopra il ginocchio o anche completamente, fin dalla fine del XIX secolo, mentre gruppi di ballo come le inglesi Tiller Girls gi\u00e0 negli anni venti avevano costumi che prevedevano gonne molto corte. Pochi anni dopo miniabiti o abiti da mare con corti gonnellini o pantaloncini sono tra gli abbigliamenti tipici delle pin-up, mentre negli anni quaranta e cinquanta diverse attrici sex symbol come Marilyn Monroe e Ava Gardner si fanno fotografare in posa con abiti muniti di corti gonnellini.\nGli anni quaranta vedono una riduzione della lunghezza della gonne portate dalle donne comuni, dovuta per\u00f2 pi\u00f9 alla carenza di materiale tessile causata dalla seconda guerra mondiale, che non a innovazioni nella moda, tant'\u00e8 che nell'immediato dopoguerra stilisti come Christian Dior si affrettarono ad introdurre abiti con gonne molto lunghe con abbondante uso di tessuto, che diverranno tipici del decennio successivo. Ci\u00f2 non toglie che la gonna corta e i miniabiti, seppur non ancora chiaramente definiti come indumenti a s\u00e9 stanti, siano comunque gi\u00e0 presenti nell'immaginario comune, vestendo le gi\u00e0 citate pin-up e sex symbol nelle loro foto promozionali o comparendo in pellicole cinematografiche e serie televisive, come le corte uniformi scolastiche della commedia inglese Blue Murder at St Trinian's del 1957, ispirata all'opera del vignettista satirico Ronald Searle, le uniformi spaziali dei personaggi femminili del telefilm fantascientifico statunitense Space Patrol, in onda sull'American Broadcasting Company nei primi anni cinquanta o i costumi classicheggianti di alcune delle interpreti femminili dei film del genere peplum.\nGli anni '60, l'origine della \"mini\".\nL'origine della prima gonna dichiaratamente \"mini\" \u00e8 generalmente accreditata nel 1963 per opera della stilista britannica Mary Quant, che fu ispirata dall'automobile Mini e che, a partire dalla fine degli anni cinquanta, aveva iniziato a proporre abiti sempre pi\u00f9 corti. Il nome inglese del nuovo capo di abbigliamento era \"mini-skirt\" (\"skirt\" = \"gonna\"). Secondo la Quant questo tipo di indumento, proprio per la sua lunghezza ridotta che non ostacolava il movimento delle gambe, risultava molto pi\u00f9 pratico rispetto agli abiti femminili di moda prima della sua introduzione. La stessa Quant nel 1962 era stata intervistata dal quotidiano californiano \"Long Beach Independent\", proprio relativamente al fenomeno degli abiti primaverili sempre pi\u00f9 corti indossati dalle giovani britanniche (definite \"ragazze Ya!-Ya!\", dal tormentone del tempo \"yeah-yeah\"), e aveva predetto che questo stile avrebbe sempre pi\u00f9 caratterizzato la moda giovane negli anni successivi.\nLa paternit\u00e0 non \u00e8 per\u00f2 condivisa da tutti i critici e storici della moda: in Francia per esempio il designer francese Andr\u00e9 Courr\u00e8ges \u00e8 spesso citato come inventore della \"mini-jupe\" (aveva presentato degli abiti che terminavano sopra il ginocchio a partire dalla sua collezione del 1964 e li accorci\u00f2 ulteriormente in quella del 1965, introducendo la \"mini\" nell'alta moda), mentre altri autori (come la giornalista Marit Allen, firma in quegli anni dell'edizione britannica di Vogue), citano lo stilista e costumista John Bates (suoi alcuni degli abiti di Diana Rigg nella serie The Avengers). Lo stilista austriaco naturalizzato californiano Rudi Gernreich (gi\u00e0 noto per aver presentato negli Stati Uniti nel 1964 un costume da bagno pensato espressamente per il topless) viene presentato dalla stampa della seconda met\u00e0 degli anni sessanta come uno degli anticipatori che, con i suoi modelli, hanno alzato sensibilmente sopra il ginocchio l'orlo delle gonne vendute nel mercato statunitense. La nascita della minigonna, seppur non come abito da indossare normalmente, \u00e8 attribuita anche a Helen Rose, costumista statunitense che ide\u00f2 alcune gonne molto corte per gli abiti di scena (in parte ispirati alle tuniche romane) dell'attrice Anne Francis nel film di fantascienza \"Il pianeta proibito (Forbidden Planet)\", girato nel 1956, quasi un decennio prima della nascita ufficiale dell'indumento, costumi peraltro che furono tra le motivazioni della censura del film in diversi stati..\nQuesti dibattiti per la paternit\u00e0 non sono comunque anomali, \u00e8 da ricordare infatti, come gi\u00e0 scritto, che simili capi di vestiario erano stati effettivamente impiegati anche in precedenza, per esempio per le divise delle sportive o per gli abiti da spiaggia lanciati nei primi anni sessanta (che gi\u00e0 terminavano alcuni centimetri sopra le ginocchia), ed era comunque da diversi decenni che gli abiti e le gonne stavano divenendo sempre pi\u00f9 corti. La stessa Mary Quant alla fine degli anni novanta affermer\u00e0 che:\ned intervistata nuovamente un decennio dopo ribadir\u00e0 che:\nIl termine inglese \"miniskirt\" veniviva tradotto letteralmente nei paesi dove compariva questo nuovo capo, combinando il prefisso \"mini\" con il termine locale per gonna (es \"mini-gonna\" in Italiano, \"mini-jupe\" in francese, ecc.), anche se in alcuni casi il termine, entrato nel parlare quotidiano, sar\u00e0 poi usato anche contratto nel semplice \"mini\".\nSe le primissime minigonne presentate da Mary Quant, per essere definite gi\u00e0 come tali e non come semplici gonne, dovevano avere una lunghezza che le facesse arrivare a due pollici sopra il ginocchio (circa 5,1\u00a0cm), nell'arco di un anno erano generalmente considerate \"mini\" quelle che arrivavano a scoprire almeno quattro pollici sopra il ginocchio (circa 10,2\u00a0cm). La lunghezza diminu\u00ec ancora, ma non in maniera uniforme: se per la moda londinese di fine anni sessanta poteva essere accettabile una gonna che arrivasse a ben 7/8 pollici (circa 17,8/20,3\u00a0cm) sopra il ginocchio, nello stesso periodo a New York la lunghezza tipica dell'indumento non arrivava a scoprire pi\u00f9 di 3/4 pollici (circa 7,6/10,2\u00a0cm). La Quant, parlando della diffusione e della nascita dell'indumento, dichiarer\u00e0 che questa riduzione era di fatto determinata dalla richiesta delle stesse ragazze che la indossavano (indicate come \"ragazze della King's Road\", ovvero la via dove era presente la sua boutique), pi\u00f9 che da una pianificazione della stilista:\nLa stilista Barbara Hulanicki ha pi\u00f9 volte riportato un aneddoto relativo alla sua collezione del 1966 del marchio Biba, che ben mostra come in quel periodo le dimensioni sempre pi\u00f9 ridotte dell'indumento non solo non ponessero problemi o ostacoli alla vendita, ma anzi finissero spesso per essere una sorta di richiamo per le acquirenti: una partita di minigonne, di lunghezza normale, la cui stoffa in jersey era stata trattata erroneamente dal fornitore, si era ristretta prima della messa in vendita nel negozio del marchio a Kensington, finendo per misurare solo 10 pollici (25\u00a0cm circa) di lunghezza; la Hulanicki riteneva che tutti questi capi sarebbero rimasti invenduti, causando un grave danno economico, ma inaspettatamente tutte queste nuove \"micro-gonne\" andarono esaurite nell'arco di pochissimo tempo.\nLa diffusione internazionale.\nIl periodo di forte rinnovamento sociale, che portava ad una ricerca di discontinuit\u00e0 con il passato tra i pi\u00f9 giovani, la facilit\u00e0 di produzione di questo capo di vestiario (e l'economicit\u00e0 nei modelli pi\u00f9 semplici), garantirono un notevole interesse per l'indumento da parte dei media, degli stilisti e degli esperti di moda, che a loro volta contribuirono ad aumentarne la diffusione sia nell'abbigliamento quotidiano che nella moda pi\u00f9 elitaria. Il gi\u00e0 citato Andr\u00e9 Courr\u00e8ges incluse per esempio una minigonna, meno aderente e portata con stivaletti (i \"Go-go boots\"), per la sua collezione Mod della primavera estate del 1965, introducendola quindi nella cosiddetta alta moda, mentre tra i primi stilisti a vestire nelle sfilate le modelle con delle minigonne vi fu il suo connazionale Pierre Cardin.\nDiversi fotografi come Helmut Newton o Richard Avedon immortalarono nelle loro opere le pi\u00f9 famose modelle del momento (Twiggy, Jean Shrimpton, Amanda Lear, ecc.) in foto che evidenziavano le loro gambe, ampiamente lasciate in vista da minigonne o abiti molto corti. La stessa Jean Shrimpton fu al centro di un piccolo scandalo mediatico relativo alla nuova moda: il 30 ottobre del 1965, durante un tour promozionale sponsorizzato dal Victoria Racing Club e da un produttore locale di tessuti, si present\u00f2 all'ippodromo Flemington Racecourse di Melbourne, dove si svolgeva il Victoria Derby (parte del Melbourne Spring Racing Carnival, un evento ippico che funge da principale \"vetrina\" per la moda australiana), con un mini-abito (realizzato da Colin Rolfe) che lasciava scoperte le gambe per una decine di centimetri sopra il ginocchio. Oltre a questo, a causa della giornata particolarmente calda, era senza calze, n\u00e9 guanti, n\u00e9 cappello (tre degli accessori considerati quasi obbligatori dalla moda tradizionale del momento). La reazione dei media fu particolarmente critica verso questo tipo di abbigliamento e il caso divenne noto come \"The Miniskirt Affair\" (traducibile in italiano come \"Il caso Minigonna\"). \nLe foto della Shrimpton, circondata da donne pi\u00f9 anziane e vestite in maniera classica e tradizionale, ampiamente diffuse dai media a corredo della notizia, ben evidenziavano il contrasto tra la vecchia e la nascente e nuova moda.\nIn televisione e al cinema la minigonna divenne sempre pi\u00f9 presente, come nella serie classica di Star Trek (1966/69), in cui il produttore Gene Roddenberry decise di renderla parte integrante delle divise dell'equipaggio femminile dell'astronave, a rimarcare come quell'indumento, al tempo ancora non completamente accettato dalla visione conservatrice della societ\u00e0, nel futuro pensato per la serie avrebbe potuto avere una diffusione ben pi\u00f9 ampia. Ma del resto non si trattava di una novit\u00e0: proprio le produzioni cinematografie e televisive, come gi\u00e0 ricordato, avevano mostrato i personaggi femminili con simili indumenti o divise da ben prima della sua introduzione ufficiale.\nNon tutti gli stilisti per\u00f2 apprezzarono questa gonna corta, che ricevette diverse e variegate critiche: per esempio Chanel, nonostante il suo contributo dato alla rivoluzione dello stile femminile che far\u00e0 da apripista a questo capo di vestiario, la considerava indecente, citando il parere di Christian Dior (morto alcuni anni prima) che riteneva il ginocchio la parte pi\u00f9 brutta del corpo.\nNel 1966 Mary Quant ricevette il titolo di Ufficiale dell'Ordine dell'Impero Britannico per via dell'importanza che la minigonna (e in generale lo stile londinese) aveva rapidamente assunto nel mondo della moda.\nNel 1967 l'artista argentino Gustavo Del Rio, nella sua performance di Body Art realizzata a Buenos Aires, \"La Obra soy yo\", crea la \"Minigonna Mascolina\".\nL'uso della \"mini\", che scopriva le gambe, ha reso in questo periodo sempre meno diffuso l'impiego di calze e giarrettiere, a cui venivano preferite la calzamaglia (soprattutto nei primi anni), i collant (realizzati in nylon ed introdotti sul mercato alla fine degli anni cinquanta) o, pi\u00f9 recentemente, i fuseaux e i leggings. Mary Quant cit\u00f2 proprio la presenza di collant e simili, che rappresentavano un ulteriore copertura per le parti intime femminili, in una sua difesa della minigonna contro le legislazioni che volevano vietarla:\nL'accorciamento delle gonne si produsse fin dall'inizio anche in quello di altri capi, come i pi\u00f9 tradizionali abiti da donna, facendo nascere i \"mini-abiti\", che di fatto univano magliette e maglioni al concetto di minigonna, anche questi spesso indossati con i collant.\nIn parte per massimizzare una sorta di spirito di ribellione, dovuto al poter mostrare liberamente ci\u00f2 che era considerato scandaloso e volgare (erano gli anni dei movimenti sessantottini), in parte per i dettami di alcuni stilisti che puntavano molto all'effetto pubblicitario di questi scandali, le minigonne in breve si accorciarono drasticamente, fino ad arrivare in alcuni modelli a soli pochi centimetri dalla biancheria intima che copriva i genitali, divenendo anche un simbolo della conquistata libert\u00e0 sessuale femminile. All'uso sempre pi\u00f9 frequente di minigonne e miniabiti si associ\u00f2, per un breve periodo, anche l'abbandono del reggiseno, che spesso veniva bruciato dalle femministe come segno di protesta e di supporto ad una nuova idea della donna, non legata all'immagine precedente di cui i capi di vestiario tradizionale (abiti lunghi e reggiseno) erano un simbolo.\nLe ridotte dimensioni a cui arriv\u00f2 la minigonna in Inghilterra furono anche al centro di un caso di potenziale \"evasione fiscale\": il sistema di tassazione di allora prevedeva un'imposta indiretta sull'acquisto solo per gli abiti per adulti, considerando come tali quelli di lunghezza superiore ai 24 pollici (circa 61\u00a0cm), esentandone quindi quelli per bambini; le minigonne, pur essendo abiti per ragazze e donne adulte, con le loro lunghezze variabili tra i 13 e i 20 pollici (circa 33 e 50,8\u00a0cm), risultavano nella fascia non tassata.\nLa diffusione della minigonna (e in generale delle mode legate alla \"Swinging London\"), partita dai paesi europei del blocco occidentale, da l\u00ec passata (seppur non immediatamente) negli Stati Uniti (e dopo alcuni anni in quest'area pi\u00f9 o meno tacitamente accettata), non ebbe la stessa facilit\u00e0 di diffusione altrove: in Cina per esempio, dove si era nel pieno della Rivoluzione Culturale, venne considerata uno dei simboli della \"depravazione\" dell'occidente capitalista, mentre in Australia le gonne rimasero sotto al ginocchio per buona parte degli anni sessanta.\nAnche in diverse nazioni dell'Africa la minigonna venne vista come un simbolo della decadenza del mondo occidentale che avrebbe corrotto i costumi locali. La problematica al tempo, pi\u00f9 che al concetto di pubblica decenza, in diversi casi era legata al fatto che molte nazioni avevano da poco ottenuto l'indipendenza, dopo il periodo coloniale, e gli indumenti legati alle mode occidentali, come le gonne corte o i pantaloni aderenti, erano visti come un protrarsi di questo controllo. Del resto l'abbigliamento tipico pre-coloniale di molte di quelle zone, precedentemente contrastato dalle forze coloniali (e anche da alcune forze governative post-indipendenza) nell'ottica della civilizzazione perch\u00e9 percepito come una quasi nudit\u00e0, era minimalista: una ragazza di citt\u00e0 in maglietta e minigonna negli anni '60 sarebbe stata comunque pi\u00f9 coperta rispetto a una ragazza delle generazioni precedenti in abiti tradizionali. Questo ovviamente non impediva a molti governi o forze politiche di indicare comunque questo abbigliamento come sconveniente di per s\u00e9, con in alcuni casi campagne mediatiche e legali che sfociavano in vere e proprie aggressioni dei confronti delle donne che lo indossavano.\nTra la fine degli anni sessanta e l'inizio dei settanta l'indumento si diffonde anche in paesi a maggioranza islamica che successivamente l'avrebbero vietato o comunque osteggiato, come l'Afghanistan.\nIn Europa, nei Paesi Bassi l'indumento viene inizialmente vietato per legge, ma bastano pochi mesi perch\u00e9 il divieto decada e la minigonna si diffonda tra le giovani del paese. Per quello che riguarda l'Italia, la minigonna inizia a diffondersi nel 1966 (nelle sfilate di moda fiorentine a palazzo Pitti la lunghezza era di 10\u00a0cm sopra il ginocchio), ma rimane per diverso tempo un indumento mal visto dall'opinione pubblica, indossato nel chiuso dei locali da ballo, e si registrarono anche casi di ragazze che vengono denunciate, quando la gonna indossata in pubblico era considerata troppo corta. Oltre alle azioni legali (che proseguirono nel decennio successivo ed ebbero esiti variabili) e ai tentativi di regolamentazione per scuole e luoghi pubblici, alla diffusione della minigonna si ebbero anche forme di reazione violenta, con aggressioni nei confronti delle ragazze che la indossavano\nCi fu anche chi denunci\u00f2 la minigonna come un passo indietro nella lotta per la parit\u00e0 dei diritti delle donne, essendo un qualcosa che le avrebbe rese solo un oggetto di attrazione sessuale: simili tesi vennero per esempio abbracciate per esempio da Nicola Adelfi su La Stampa gi\u00e0 nel luglio del 1967, insieme alla previsione di un prossimo forte declino nell'uso dell'indumento e del suo successivo (ma a posteriori mai verificato) \"tramonto\". In Francia, sempre nel 1967, anno in cui la moda nazionale riteneva la minigonna corta al massimo fino a 16\u00a0cm sopra le ginocchia, la polizia accus\u00f2 esplicitamente le minigonne di favorire gli atti di violenza sulle donne, stimati in aumento, mentre il ministro dell'istruzione francese Alain Peyrefitte chiese il ritorno dell'uniforme scolastica con gonna lunga, suscitando forti polemiche e contrariet\u00e0 anche da parte di diversi presidi.\nFortemente critica nei confronti del nuovo capo di abbigliamento fu la Santa Sede, in quanto ritenuto un abito poco decoroso nei confronti della donna. Nel giro di pochi anni dalla sua introduzione le autorit\u00e0 ecclesiastiche, per il decoro dei luoghi sacri e degli edifici pubblici - e forse per evitare distrazioni da parte dei fedeli-, resero pi\u00f9 rigida l'applicazione delle gi\u00e0 esistenti norme di ingresso e vietarono di fatto alle donne con la gonna al di sopra del ginocchio l'accesso a diversi edifici della citt\u00e0, tra cui la Basilica di San Pietro e i Musei Vaticani (tra le persone respinte, nell'agosto del 1969, vi fu anche la principessa del Belgio, Paola Ruffo di Calabria).\nNel cercare di contrastare la diffusione delle minigonne non vennero usate solo questioni di morale pubblica, per lo scandalo che questa poteva provocare, ma anche mediche: diversi medici iniziarono ad indicare nel nuovo indumento la possibile causa di reumatismi e futuri problemi circolatori.\nGli anni '70.\nLe previsioni sulla fine definitiva della minigonna proseguono anche in questo decennio, tuttavia si riveleranno fallaci. Nei primi anni settanta la minigonna continu\u00f2 infatti a diffondersi e ad accorciarsi, ma con l'arrivo della met\u00e0 degli anni settanta questa tendenza inizi\u00f2 ad invertirsi.\nIl giornalista britannico Christopher Booker, nel suo libro \"The Seventies: portrait of a decade\" (1980), motiv\u00f2 queste modifiche al capo di abbigliamento sia in base al fatto che ormai non era possibile accorciarlo ulteriormente\nsia per l'impressione di essere oggetti plasticosi o \"'dolly birds'\", che rischiavano di suscitare le ragazze vestite in minigonna e soprabito Mackintosh di PVC (l'accoppiata dettata dalla moda del periodo).\nUn ulteriore motivazione che spinse all'allungamento della gonna furono le proteste del movimento femminista: se in un primo tempo le gonne e la possibilit\u00e0 di vestirsi in maniera sexy (oltre a poter vivere pi\u00f9 liberamente le proprie esperienze sessuali) erano sembrate delle novit\u00e0 da indicare come un'evoluzione positiva nella condizione delle donne, col tempo questo abbigliamento rischiava (nell'ottica di alcuni gruppi femministi) di farle considerare solo come degli oggetti sessuali. In quegli anni iniziavano peraltro ad essere poste sotto accusa anche diverse campagne pubblicitarie, che puntavano sulla minigonna per evidenziare l'avvenenza delle modelle, richiamando cos\u00ec l'attenzione su prodotti che non avevano nulla a che fare n\u00e9 con l'abbigliamento, n\u00e9 con l'universo femminile. Oltre all'immagine sexy proposta, grazie all'indumento, da alcune pubblicit\u00e0 cartacee e televisive, anche diverse aziende avevano scelto minigonne e miniabiti particolarmente corti come uniformi del loro personale a contatto col pubblico (per esempio alcune assistenti di volo), scelta che, pur garantendo una sicura pubblicit\u00e0, attirava anche critiche. Per diverse femministe la minigonna era quindi passata, in pochi anni, da simbolo delle nuove libert\u00e0 e della conquistata indipendenza (anche economica) delle donne, indossata a volte in modo volontariamente eccessivo come forma di provocazione, a capo di vestiario da boicottare perch\u00e9 legato alla figura della donna-oggetto, un dualismo che a distanza di decenni anima ancora il dibattito del mondo femminista.\nIn questo periodo, con l'eclissarsi della minigonna, si diffonde la moda degli short (letteralmente \"corto\"), spesso di jeans, come quelli indossati dall'attrice Catherine Bach nella serie televisiva Hazzard (1979-1985), che divennero noti proprio come \"Jeans Daisy-Duke\" (dal nome del suo personaggio) e degli hot pants (anche questi ultimi vedono tra i loro inventori la stilista Mary Quant): entrambi scoprivano le gambe come, se non pi\u00f9, delle minigonne, ma risultavano pi\u00f9 pratici in quanto permettevano una maggiore libert\u00e0 di movimento, oltre a proteggere e coprire maggiormente la zona intima. Nel tempo ci furono anche dei tentativi di unificare i due indumenti, lo stilista Versace per esempio prov\u00f2 ad introdurre abiti dotati s\u00ec di gonna corta, ma da indossare sopra a dei (parzialmente visibili) pantaloncini.\nNonostante questo cambio di rotta, l'indumento non spar\u00ec mai del tutto, n\u00e9 dalla vita comune, n\u00e9 nel mondo dello spettacolo e della moda. La minigonna (seppur a volte sotto forma di uniforme o costume), proprio per il suo essere comunque un simbolo dell'abbigliamento femminile giovane del tempo, influenz\u00f2 anche il \"look\" delle protagoniste femminili dei nascenti anime giapponesi robotici (per esempio le opere di G\u014d Nagai o Yoshiyuki Tomino) e i majokko (ma questi ultimi si diffusero maggiormente nel decennio successivo), che stavano per invadere i teleschermi occidentali, ed i relativi manga, fornendo spesso la scusa per inserire nelle storie gag o scenette contenenti ammiccamenti sexy. Nell'ambito delle collezioni di moda, pur facendosi meno presente, a met\u00e0 degli anni '70 venne a volta proposta cortissima (quasi all'inguine), ma abbinata a calze molto spesse o stivali sopra il ginocchio, quasi fosse questa la parte del corpo che bisognava pudicamente coprire.\nGli anni '80.\nCon l'avanzare gli anni ottanta la minigonna torn\u00f2 di moda nel mondo occidentale, anche se in maniera altalenante e con tempistiche e diffusione diversa tra l'Europa e il Nord America, e si diversific\u00f2 in modelli molto differenti (per tipo di tessuto, taglio, ecc.), pur non raggiungendo mai n\u00e9 una forma cos\u00ec corta, n\u00e9 la diffusione che aveva avuto nel suo primo decennio di vita. I due anni in cui si manifest\u00f2 la maggiore diffusione della mini furono il 1982 e il 1987.\nProprio 1982 Valentino presag\u00ec un cambio di stile per le minigonne che, secondo lui, sarebbero state caratterizzate da una maggiore ampiezza e da una linea pi\u00f9 morbida lungo le gambe, in grado di dare vita con il movimento del corpo ad un \"sexy vedo non vedo\". La previsione dello stilista si riveler\u00e0 in parte corretta, almeno fino a quando la moda per l'aerobica ed in generale per gli sport atti a migliorare la forma fisica, non riporter\u00e0 in voga minigonne, miniabiti e corti tailleur nuovamente aderenti ed attillati. Tra questi ultimi tipi si distinsero le creazioni di Azzedine Ala\u00efa e Herve Peugnet per le minigonne e gli abiti di lycra e di Thierry Mugler per i tailleur.\nTra il 1984 e il 1986 la stilista britannica Vivienne Westwood, che al tempo lavorava in Italia, lanci\u00f2 un nuovo tipo di minigonna chiamato \"mini-crini\", composta dalla fusione di un tut\u00f9 da ballo con una struttura rigida derivata dalle crioline usate nell'epoca Vittoriana, ma il suo successo rimase confinato quasi esclusivamente al mondo della moda e dello spettacolo.\nTra i modelli che si affermarono in questo decennio vi sono il \"Rah-rah skirt\", non aderente e con una base larga, in grado di coprire meglio le gambe in posizione seduta, ispirato a quello tipico delle cheerleader statunitensi (che a partire dalla fine degli anni sessanta avevano fatto di questo tipo di minigonna parte integrante delle loro uniformi), e il \"puffball skirt\" (nota anche come \"bubble skirt\"). Oltre al ritorno della minigonna questo decennio segn\u00f2 anche il ritorno delle calze, munite di autoreggenti, che come i collant vennero proposte dagli stilisti in vari modelli e materiali, da quelle trasparenti, a quelle colorate, passando per quelle \"a rete\".\nDurante questo periodo la minigonna, nelle sue varie incarnazioni, inizi\u00f2 ad essere indossata anche da personaggi pubblici non appartenenti al mondo dello spettacolo, come la principessa Diana, oltre a continuare ad essere impiegata da cantanti ed attrici, che a volte ne fecero una delle loro caratteristiche pi\u00f9 identificabili (come il duo pop britannico Pepsi &amp; Shirlie o la cantante Deborah Harry del gruppo statunitense Blondie).\nDagli anni '90 alla fine del XX secolo.\nNei primi anni novanta le minigonne tornano ad essere presenti con una certa costanza nelle collezioni di moda (a volte, nell'ambito dello stile \"New Glamour\", riprendendo \"look\" particolarmente d'impatto diffusi nei decenni precedenti, come le mini argentate di Courreges), in alternanza con gonne dall'orlo pi\u00f9 lungo, pensate per le donne che lavorano in ufficio. Nel 1993 Yves Saint Laurent, Gianni Versace e Karl Lagerfeld tentano di rilanciare la mini nell'ambito dell'alta moda, ottenendo tuttavia un riscontro inferiore di quello avuto nel decennio precedente.\nCon il passare degli anni novanta e l'arrivo dei primi anni del 2000, telefilm e serie televisive di origine statunitense, ma di grande successo mondiale e con un target variegato come \"Friends\" (1994-2004), \"Caroline in the City\" (1995-1999), \"Sex and the City\" (1998-2004), \"Melrose Place\" (1992-1999) o \"Ally McBeal\" (1997-2002) riportarono alla ribalta questo tipo di indumento, indossato spesso in scena dalle attrici protagoniste, che venivano riproposte cos\u00ec vestite anche in alcune delle immagini pubblicitarie e nelle copertine delle versioni home video delle rispettive serie. Una famosa sequenza del film Basic Instinct (realizzato nell'anno 1992, in cui la protagonista Sharon Stone in realt\u00e0 indossava un corto tubino), ripetutamente ripresa e/o parodiata da altre pellicole e produzioni televisive, ha diffuso tra il grande pubblico l'idea della minigonna portata senza calze e senza intimo, tematica legata sia all'esibizionismo che al voyeurismo fotografico dell\"upskirt\" (da up \"\"ins\u00f9\" e skirt \"gonna\"\", ovvero il guardare verso l'alto da sotto una gonna), oltre a rilanciare fortemente nell'immaginario collettivo le gambe come zona del corpo femminile usata nella seduzione.\nIn Italia, soprattutto tra le pi\u00f9 giovani, ebbe forte influenza l'abbigliamento delle ragazze di Non \u00e8 la RAI (1991-1995), programma criticato spesso proprio per i costumi di scena, ritenuti eccessivamente ammiccanti per le protagoniste per larga parte ancora adolescenti. Lo stesso regista ed autore, Gianni Boncompagni, aveva precedentemente realizzato alcune edizioni del programma settimanale Domenica In, dove le numerose ragazze in studio indossavano tutte \"divise\" uguali, rigorosamente comprensive di minigonna. Vero simbolo televisivo della \"minigonna italiana\" di questo decennio sar\u00e0 per\u00f2 la pi\u00f9 matura Alba Parietti, le cui gambe, messe abilmente in mostra dai costumisti, dagli scenografi e dalla regia di \"Galagoal\" (Telemontecarlo 1990/91, 1991/92 e 1995/96) e \"Domenica in\" (Rai Uno, 1992/93), tramite abiti e gonne cortissimi ed alti sgabelli, divennero una delle \"caratteristiche\" pi\u00f9 dibattute di questi programmi.\nIn Giappone nascono mode, come lo stile Kogal o il Gothic Lolita, che prevedono l'uso di minigonne di vario tipo, alcune delle quali derivate dall'uniforme scolastica giapponese o dalle gonne \"gotiche\" portate insieme ad una specie di crinolina.\nCome scritto precedentemente, per quello che riguarda il mondo della moda, in questo decennio la gonna \u00e8 tornata ad essere presente, seppur con variazioni nella sua lunghezza e nella frequenza della sua presenza, nelle linee di vestiario proposte nelle varie collezioni annuali. A met\u00e0 degli anni novanta alcuni stilisti (tra cui Valentino) ed alcuni critici di moda, in controtendenza rispetto ai modelli che stavano proponendo la televisione e il cinema, avevano annunciato l'abbandono della minigonna, considerata ormai un indumento del passato, ma gi\u00e0 pochi anni dopo questa era tornata prepotentemente sulle passerelle.\nGli anni 2000.\nNella prima decade degli anni 2000 i pantaloni a vita bassa hanno in parte scalzato la minigonna e gli hot pants dal podio dell'\"abito pi\u00f9 provocante\", oltre ad attirare su di loro lo stesso tipo di critiche, relative alla supposta volgarit\u00e0, che negli anni sessanta e settanta venivano indirizzate alle mini. Nell'abbigliamento di tutti i giorni le minigonne continuano tuttavia ad essere usate diffusamente, anche nei mesi invernali, dove sono sovente abbinate a pantaloni aderenti come i leggings, i fuseaux o collant pesanti. La principale differenza, rispetto ai decenni precedenti, \u00e8 l'abitudine tra le donne di indossare l'indumento anche sopra i 30 anni, cancellando quindi l'immagine che lo voleva capo di abbigliamento destinato solo alle ragazze pi\u00f9 giovani.\nCon il nuovo secolo le mode provenienti dall'oriente che prevedono l'uso di gonne sopra il ginocchio, come il gi\u00e0 citato Gothic Lolita, iniziano a diffondersi anche in occidente, ma in modo marginale, pur divenendo molto note tra i giovani grazie ai protagonisti di anime e manga che vestono seguendo quegli stili. Nel 2005 in Gran Bretagna la catena di grandi magazzini Harvey Nichols effettu\u00f2 un sondaggio tra i suoi clienti per individuare il capo di vestiario pi\u00f9 amato: la minigonna ottenne il primo posto.\nNella moda la gonna ha continuato ad essere diffusa e, nella seconda met\u00e0 della prima decade del XXI secolo, ha continuato ad accorciarsi ulteriormente, venendo per\u00f2 a volte sostituita dai pi\u00f9 corti e meno impegnativi hot pants. Gli stilisti e le riviste di moda nelle collezioni 2009 e 2010 (soprattutto per i mesi invernali) propongono queste gonne pi\u00f9 corte anche in abbinamento ad un altro \"revival\" della moda dei decenni passati, quello degli stivali alti sopra il ginocchio, detti cuissarde. Non mancano in questi anni le variazioni sul materiale con cui \u00e8 confezionato l'indumento, con un ritorno nelle collezioni presentate sulle passerelle della pelle, e di varianti pi\u00f9 originali come quelle decorate con effetto \"metallico\", cos\u00ec come il ritorno a forme gi\u00e0 impiegate negli anni ottanta, come la \"puffball skirt\", molto presente nella primavera del 2005 nelle sfilate relative alla moda del successivo autunno/inverno.\nNegli stessi anni le minigonne estremamente corte (sotto i 20\u00a0cm di lunghezza), rinominate \"microgonne\" (pi\u00f9 raramente \"zerogonne\") o, ironicamente nel mondo anglosassone, \"belt-skirt\" (letteralmente \"cintura-gonna\"), a volte di jeans, sono tornate ad essere presenti nelle sfilate, oltre ad essere indossate in scena dalle appartenenti al mondo dello spettacolo, tuttavia rimangono poco diffuse nell'abbigliamento normale, se non quando portate come aggiunta sopra pantaloni, calze coprenti o ai gi\u00e0 citati \"leggings\".\nDal punto di vista della diffusione, i media hanno evidenziato come, in alcuni casi, l'introduzione dell'indumento nell'uso di tutti i giorni in paesi molto tradizionalisti possa considerarsi uno dei segnali di un cambiamento culturale in atto (come nel caso birmano). Nonostante i quasi 50 anni di vita, l'indumento non \u00e8 ancora accettato in tutte le culture, essendo per esempio vietato in diversi paesi islamici, mentre al termine del primo decennio del secolo in alcuni ex paesi sovietici dell'Asia centrale, ufficialmente laici ma a maggioranza islamica, Tagikistan e Uzbekistan, la minigonna si \u00e8 ritrovata (per differenti ragioni) al centro di proposte di divieto insieme al Hijab, il velo islamico. Anche in paesi europei dove la minigonna era ormai diffusa da decenni, come la Polonia e l'Italia vi sono state diverse proposte di legge e regolamentazioni locali tese a vietare o scoraggiare l'uso dei modelli pi\u00f9 corti, perch\u00e9 ritenuti offensivi della morale pubblica o per contrastare la prostituzione da strada. Agli inizi del 2011 il governo dello Sri Lanka, paese a maggioranza buddista, ha annunciato la possibilit\u00e0 di vietare la minigonna nei luoghi pubblici, nell'ambito di una nuova politica di moralizzazione del paese."}
{"id": "1270372", "revid": "729019", "url": "https://it.wikipedia.org/wiki?curid=1270372", "title": "StudiLN", "text": "StudiLN (forma abbreviata per Studielenco) fu una piattaforma internet che permetteva a studenti universitari di iscriversi e creare un proprio profilo pubblico, per poter cos\u00ec scambiare informazioni. Rientrava quindi nella categoria dei social network. StudiLN fu una consorella di StudiVZ Ltd. (un'abbreviazione di Studentenverzeichnis, tedesco per elenco di studenti), una delle reti sociali studentesche tedesche con la crescita pi\u00f9 rapida negli ultimi due anni.\nLe funzionalit\u00e0 (tra cui profili individuali, sistema di messaging, album fotografici e forum di discussione) sono comparabili a quelle di Facebook, una piattaforma di social networking molto popolare in gran parte del mondo, motivo per il quale alcuni critici hanno accusato StudiVZ di plagio.\nCon oltre 2,8 milioni di utenti in Germania, il sito StudiVZ facente capo al gruppo editoriale Georg von Holtzbrinck \u00e8 una start up Web 2.0 presente in Italia, Polonia, Francia, Spagna e in tutta l'America Latina.\nPresso la sede centrale di Berlino lavorano oltre 130 persone.\nStoria.\nIl sito StudiVZ.net \u00e8 stato fondato nell'ottobre 2005 dallo studente di economia Ehssan Dariani (26 anni, Universit\u00e0 di San Gallo) e dallo studente di informatica Dennis Bemmann (27 anni, HU Berlino). In seguito il team si \u00e8 arricchito con Michael Brehm, 27 anni, studente di finanza alla WHU di Vallendar.\nTerminate le prove delle prime versioni alla fine del 2005, il sito tedesco \u00e8 entrato in funzione nel marzo 2006 raggiungendo il traguardo dei 100.000 utenti in giugno e i 200.000 iscritti in luglio. A febbraio 2007, la piattaforma tedesca contava oltre 1,6 milioni di aderenti, dei quali due terzi utilizzano il sito quotidianamente, facendone uno dei siti Web pi\u00f9 importanti del Paese.\nNell'ottobre 2006 sono stati aperti siti separati in Francia, Spagna, Polonia e Italia. Tutti i siti sono gestiti da studenti dei rispettivi paesi.\nNel gennaio 2007 il sito ha compiuto il passo successivo della sua evoluzione entrando integralmente a far parte di Holtzbrinck Networks, societ\u00e0 controllata dalla Georg von Holtzbrinck una delle pi\u00f9 importanti media company tedesche. Il gruppo pubblica alcuni dei principali quotidiani tedeschi, quali Die Zeit e Handelsblatt ma opera da diversi anni anche nel settore online.\nIn Italia, dal dicembre 2007 il progetto StudiLN \u00e8 stato chiuso a causa dello scarso numero di utenti registratisi e della supremazia raggiunta da Facebook sul territorio. Dopo un costante declino degli accessi iniziato alla fine del 2009, Holtzbrinck ha tentato di vendere StudiVZ senza essere tuttavia finora riuscito a trovare acquirenti.\nCritiche.\nLa pi\u00f9 grande critica mossa al sito \u00e8 la sua somiglianza con Facebook, per il quale uno dei fondatori, Dariani, ebbe occasione di lavorare.\nAltre polemiche sono nate da alcuni comportamenti dei fondatori, spesso accusati di scarsa esperienza e di poca finezza nelle relazioni pubbliche. L'intera discussione tocc\u00f2 il suo punto massimo quando Ehssan Dariani distribu\u00ec degl'inviti a una festa usando come tema grafico di riferimento il modello del V\u00f6lkischer Beobachter, il giornale di propaganda nazista. La scelta, dall'intenzioni sicuramente ironiche e di satira, venne attaccata e criticata come una soluzione di cattivo gusto. Inoltre, altro clamore venne creato dopo la pubblicazione su YouTube di vari video nei quali Dariani riprendeva donne nella metro o nella toilette.\nMolti bloggers hanno denunciato anche l'utilizzo di certe pratiche commerciali, tra cui lo spamming, cybersquatting e l'abuso dell'entusiasmo di alcuni volontari. Nel frattempo, la compagnia ha cercato di rispondere ai vari criticismi e, tra le decisioni prese, c'\u00e8 stata anche quella di rimuovere Dariani dal management per destinarlo in una posizione amministrativa.\nAltre polemiche sono sorte riguardo ai principali investitori del sito, Holtzbrinck, un grande gruppo pubblicitario tedesco, ed i fratelli Samwer, fondatori del venditore di suonerie Jamba. Questo intreccio ha provocato discussioni sulla privacy dei dati, anche perch\u00e9 ci sono dubbi circa lo stato legale delle filiali estere. L'indirizzo milanese disponibile sul sito web italiano \u00e8 l'indirizzo dell'ufficio della societ\u00e0 \"Parship\", un servizio per la ricerca dei partner che appartiene a Holtzbrinck."}
{"id": "1270375", "revid": "767487", "url": "https://it.wikipedia.org/wiki?curid=1270375", "title": "Reagan Youth", "text": "I Reagan Youth () sono stati un gruppo hardcore punk statunitense fondato all'inizio del 1980 nel Queens dal cantante Dave Rubinstein (Dave Insurgent) e dall'amico e chitarrista Paul Bakija. Sono stati un gruppo influente della scena hardcore di New York e del New Jersey, hanno suonato regolarmente al CBGB e fatto lunghi tour negli Stati Uniti, spesso con altre band punk come i Dead Kennedys, i Bad Brains ed i Misfits.\nStile.\nNonostante abbiano spesso utilizzato immagini tipiche del Ku Klux Klan e del partito nazista, i Reagan Youth sono stati un gruppo assolutamente anti-fascista e anti-razzista, suonando anche con band di colore come i Bad Brains. La band ha espresso le ideologie politiche con ironia, ad esempio utilizzando immagini dei due gruppi razzisti per le copertine dei loro album. La loro intenzione era di focalizzare l'attenzione del pubblico tra l'indirizzo politico di Ronald Reagan e del movimento Religious Right e l'ideologia del KKK e del nazismo. Tra le loro canzoni \u00e8 presente ad esempio \"Jesus Was a Communist\", dura critica al fondamentalismo cristiano degli Stati Uniti, nonch\u00e9 \"New Aryans\", un inno contro Ronald Reagan, gli yuppie ed antirazzista. Dave Rubinstein era a conoscenza del valore ironico ed emozionale di queste immagini, entrambi i genitori, infatti, sono sopravvissuti dell'olocausto.\nMusicalmente, il genere dominante del gruppo \u00e8 l\u2019hardcore punk, anche se alcune canzoni hanno un ritmo maggiormente calmo, con riff di chitarra ed assoli non riscontrabili in molte band del periodo."}
{"id": "1270376", "revid": "121837", "url": "https://it.wikipedia.org/wiki?curid=1270376", "title": "ATP, Sassari", "text": ""}
{"id": "1270379", "revid": "6923", "url": "https://it.wikipedia.org/wiki?curid=1270379", "title": "Elektrizit\u00e4ts-Gesellschaft Laufenburg", "text": "La Elektrizit\u00e4ts Gesellschaft Laufenburg, sigla EGL, \u00e8 una societ\u00e0 svizzera, fornitrice di elettricit\u00e0 e gas naturale . \u00c8 stata tra i principali operatori in Svizzera e nell'ambito del mercato libero dell'energia in Europa prima della sua integrazione nel gruppo Axpo che ne deteneva la maggioranza.\nL'incorporazione, nel gruppo Axpo, \u00e8 avvenuta dopo l'acquisizione della quote azionarie ancora sul mercato e il successivo delisting della societ\u00e0 dalla borsa di Zurigo; tale operazione finanziaria e la ristrutturazione societaria si sono concretizzate dal 1\u00ba ottobre 2012.\nProfilo di EGL.\nIl gruppo EGL aveva sede a Dietikon nei pressi di Zurigo e operava attraverso consociate in 20 paesi europei. Tutte le attivit\u00e0 di EGL sono passate ad Axpo e le societ\u00e0 consociate europee, come EGL Italia, hanno cambiato la denominazione sociale dal 1\u00ba ottobre 2012."}
{"id": "1270380", "revid": "114070830", "url": "https://it.wikipedia.org/wiki?curid=1270380", "title": "Monte Gabler", "text": "Il monte Gabler (detto anche monte Forca e in tedesco \"Gro\u00dfer Gabler\") \u00e8 una montagna delle Alpi alta 2.576\u00a0m. \u00c8 la cima pi\u00f9 alta del gruppo della Plose, sopra Bressanone, in Alto Adige.\nDescrizione.\nIl monte \u00e8 protagonista delle mete nella zona sia d\u00b4estate che d\u00b4inverno, infatti d\u00b4inverno \u00e8 meta di sciatori alpinisti o escursionisti con le ciaspole che trovano ampi spazi liberi, lontano dal carosello sciistico della Plose.\nD\u00b4estate invece \u00e8 meta di turisti, che con una breve passeggiata, vogliono ammirare un panorama a 360 gradi sulle cime attorno, tra cui il Sass de Putia, le Odle di Eores e le alte cime delle Dolomiti.\nIl monte Gabler \u00e8 formato da due cime, con un'altitudine simile: il monte Forca Grande (\"Gro\u00dfer Gabler\") e il monte Forca piccolo (\"Kleiner Gabler\").\nAccessi.\nDa Bressanone, si raggiunge in macchina la Ski-H\u00fctte (1900\u00a0m), dopo il paese di Eores. Parcheggiata la macchina, ci si incammina lungo la strada sterrata (segnavia n\u00ba 8) per una decina di minuti, fino ad una secca svolta a sinistra della strada, dove si trova un crocefisso. Qui sulla sinistra si scorge una piccola traccia che inizialmente sale attraversando qualche albero, e poi rimanendo in quota arriva ad un prato aperto.\nSenza seguire una particolare traccia, si sale a sinistra, congiungendosi con il sentiero numero 4, che si percorre salendo verso sinistra. Particolare attenzione bisogna avere ora, dove dopo un centinaio di metri, bisogna subito abbandonare questo sentiero, risalendo sulla destra una traccia, inizialmente segnata da un cumulo di pietre. Qui parte il sentiero n\u00ba 7, che si presenta per i primi 250 metri di dislivello abbastanza ripido.\nIl sentiero incrocia poi una stradina sterrata, che porterebbe alla Gabler Alm. Per raggiungere invece la vetta, si continua ancora a risalire i verdi prati, seguendo la successione di paletti seganti. Facilmente quindi si inizia scorgere la bizzarra forma della croce che segnala la vetta.\nSempre alla vetta, si trova un piccolo bivacco sempre aperto, che fornisce riparo e rifugio in caso di necessit\u00e0, sia per l'inverno che per l'estate.\nIl percorso dura 2-2 ore e mezza, inizialmente un po' ripido, ma sicuramente non troppo impegnativo. Dislivello totale 700\u00a0m. La discesa si compie per la stessa strada, in 1 ora e mezza."}
{"id": "1270383", "revid": "1776051", "url": "https://it.wikipedia.org/wiki?curid=1270383", "title": "Cannibal Corpse (EP)", "text": "Cannibal Corpse \u00e8 in EP dell'omonima band, pubblicato nel 1989, poco prima di Eaten Back to Life, primo album ufficiale della band."}
{"id": "1270387", "revid": "175558", "url": "https://it.wikipedia.org/wiki?curid=1270387", "title": "Lisil ossidasi", "text": ""}
{"id": "1270396", "revid": "39884", "url": "https://it.wikipedia.org/wiki?curid=1270396", "title": "Banjo &amp; Sullivan", "text": "Banjo &amp; Sullivan \u00e8 un gruppo country fittizio creato da Rob Zombie per il film \"La casa del diavolo\". Si tratta di un gruppo di sfortunati musicisti che si imbatte in Otis B. Driftwood e Baby Firefly al \"Kahiki Palms Motel\".\nLa band.\nJimmy Cracker.\nInterpretato da Brian Posehn, \u00e8 l'attrezzista della band ma il suo sogno sarebbe fare il clown da rodeo. Nel film \u00e8 l'ultimo ad imbattersi nei Firefly ma anche il primo a venire ucciso da Otis con un colpo di pistola alla testa.\nRoy Sullivan.\nInterpretato da Geoffrey Lewis, \u00e8 il principale vocalist della band e ama raccontare in continuazione di quella volta in cui ha stretto la mano a Johnny Cash. Dopo essere stato adescato da Baby e umiliato da Otis, Roy accompagna quest'ultimo a dissotterrare alcune armi. Fallisce il tentativo di disarmare Otis, che lo uccide brutalmente colpendolo ripetutamente alla testa con un bastone, dopo aver pronunciato la frase \u00abio sono il diavolo...e sono qui per fare il lavoro del diavolo\u00bb.\nAdam Banjo.\nInterpretato da Lew Temple, Adam ama comportarsi da duro ma si rivela un codardo in situazioni pericolose. Quando Otis porta fuori lui e Roy per cercare le armi e i due cercano di disarmarlo, Otis lo accoltella a una gamba e poi gli spara alla gola, grazie anche inavvertitamente a Roy, e lo obbliga a guardare mentre uccide Roy. Infine, mentre \u00e8 ancora vivo, Otis gli scuoia il volto.\nGloria Sullivan.\nInterpretata da Priscilla Barnes, \u00e8 la moglie di Roy. Prima viene umiliata sessualmente da Otis davanti al marito Roy, poi, rimasta con Baby e Wendy, riesce a puntare una pistola contro la prima che ha per\u00f2 il tempo di lanciarle un coltello centrandola in pieno. In ogni caso, la pistola era scarica...\nWendy Banjo.\nInterpretata da Kate Norby, \u00e8 la moglie di Adam. Rimasta ostaggio di Baby nel motel, riesce ad andare in bagno ma non trova un'uscita che porti all'esterno. Rientra nella stanza e riesce infine a scappare...finendo nelle grinfie di Capitano Spaulding. Alla fine sar\u00e0 l'unica a non venire uccisa dai Firefly ma, trovata dalla donna delle pulizie, Wendy, completamente impazzita, fugge per strada e viene travolta da un camion.\nL'album.\nL'album \"Banjo &amp; Sullivan: The Ultimate Collection\", uscito in coincidenza con il film, contiene canzoni del cantautore texano Jesse Dayton che ha collaborato al progetto promozionale con Rob Zombie e Lew Temple. Tutte le canzoni sono firmate Dayton/Temple, tranne \"Free Bird\" dei Lynyrd Skynyrd."}
{"id": "1270423", "revid": "61051", "url": "https://it.wikipedia.org/wiki?curid=1270423", "title": "Convocazioni per il campionato mondiale di calcio 1970", "text": "Gruppo A.\nCommissario tecnico: Raymond Goethals\n\nCommissario tecnico: Ra\u00fal C\u00e1rdenas\n\nCommissario tecnico: Gavriil Ka\u010dalin\n\nCommissario tecnico: Hern\u00e1n Carrasco Vivanco\nGruppo B.\nCommissario tecnico: Ferruccio Valcareggi\n\nCommissario tecnico: Orvar Bergmark\n\nCommissario tecnico: Juan Hohberg\n\nCommissario tecnico: Emmanuel Scheffer\nGruppo C.\nCommissario tecnico: M\u00e1rio Zagallo\n\nCommissario tecnico: Alf Ramsey\n\nCommissario tecnico: Josef Marko\n\nCommissario tecnico: Angelo Niculescu\nGruppo D.\nCommissario tecnico: Helmut Sch\u00f6n\nCommissario tecnico: Stefan Bozhkov\n\nCommissario tecnico: Didi\n\nCommissario tecnico: Blagoja Vidini\u0107"}
{"id": "1270429", "revid": "1543377", "url": "https://it.wikipedia.org/wiki?curid=1270429", "title": "Discovery Institute", "text": "Il Discovery Institute \u00e8 un \"think tank\" con uffici a Seattle, noto per il suo sostegno allo pseudoscientifico concetto del disegno intelligente e per la sua campagna, intitolata \"Teach the Controversy\" (\"Insegna la controversia\") con la relativa dichiarazione A Scientific Dissent from Darwinism, per portare l'insegnamento delle credenze del creazionismo nei corsi scientifici delle scuole superiori degli Stati Uniti d'America.\nUna corte federale degli Stati Uniti, come pure la maggioranza delle organizzazioni scientifiche (inclusa la \"American Association for the Advancement of Science\") hanno rilevato come l'istituto voglia creare la falsa idea che esista una controversia in tema di evoluzione, cosa non vera stante l'unanime consenso scientifico sulla teoria dell'evoluzione."}
{"id": "1270430", "revid": "729019", "url": "https://it.wikipedia.org/wiki?curid=1270430", "title": "Rete tranviaria di Palermo (1887-1947)", "text": "La rete tranviaria di Palermo era una costituita da linee urbane a scartamento metrico in origine con trazione a cavalli e, in seguito, a trazione elettrica.\nStoria.\nFin quasi alla fine del secolo XIX il trasporto pubblico\"di massa\" delle principali citt\u00e0 era affidato agli omnibus a cavalli. Il 23 aprile 1874 a Palermo venne costituita la Societ\u00e0 Sicula Tramways e Omnibus (SSTO) con lo scopo di costruire ed esercitare alcune linee di tram e di omnibus a cavalli. Il 27 gennaio 1887 detta societ\u00e0 otteneva una concessione di 30 anni per l'esercizio degli omnibus cittadini e il 16 aprile dell'anno successivo venne autorizzato l'esercizio di tranvie a trazione elettrica a corrente continua.\nNascita e sviluppo della rete.\nLa prima linea tranviaria elettrica fu tra piazza Bologni e Rocca di Monreale (una borgata ai piedi del famoso centro di Monreale) nel maggio 1899, inaugurata dal sindaco Eugenio Oliveri, un pioniere della mobilit\u00e0 palermitana; Oliveri infatti fond\u00f2 nel capoluogo siciliano, anche la casa automobilistica APIS.\nNel mese di settembre dello stesso anno vennero inaugurate altre due linee: la Romagnolo-piazza Marina lunga 3\u00a0km e la piazza Indipendenza-Porta Reale di 2,5\u00a0km.\nSuccessivamente alla costruzione della tranvia di Monreale la linea proveniente da piazza Bologni venne allacciata ad essa e le stesse vetture tranviaria proseguivano fino a Monreale spinte da appositi carri elettrici di trazione e freno.\nNegli anni seguenti vennero attivate altre sei linee tranviarie mentre altre tre, di minore importanza, rimasero con la trazione a cavalli.\nNel 1911 il comune di Palermo firm\u00f2 una convenzione con la societ\u00e0 belga Les Tramways de Palerme per costruire ed esercitare linee a trazione elettrica fino a Mondello: tali linee furono inaugurate nel 1912. Nel 1929 le due reti (quella della \"belga\" e quella gi\u00e0 della SSTO) furono unificate sotto la gestione dell'Unione Trazione Elettrica e Trasporti della Sicilia (UTETS).\nDeclino e soppressione.\nTra il 1931-1932 la suddivisione dei servizi pubblici di trasporto urbano a Palermo, tra la Societ\u00e0 tramviaria e la Societ\u00e0 filoviaria era ormai paritetica e alle 19 linee tramviarie si affiancano ben 14 linee esercitate con autobus. La posizione della seconda, la SAIA, si consolid\u00f2 nel 28 dicembre 1936 quando le venne affidata la concessione degli autoservizi urbani di Palermo. Gli itinerari delle linee interferivano con quelli tramviari: UTETS e SAIA proposero dunque un piano per riordinare i rispettivi servizi. Intorno agli anni trenta la crisi dei trasporti invest\u00ec tutte le aziende di trasporto pubblico d'Italia.\nL'11 dicembre 1931, le due societ\u00e0 trovarono un accordo, ovvero quello di rendere il servizio tramviario e quello di autobus l'uno integrativo dell'altro. Il 26 maggio 1932 a Michele di Spatafora venne attuata la soppressione delle seguenti linee:\nContestualmente vennero soppresse tre linee automobilistiche cinque nuove furono istituite e altre mutarono il proprio percorso cos\u00ec da evitare sovrapposizioni. Stante la disponibilit\u00e0 di vetture inutilizzate, due elettromotrici costruite nel 1899-1900 da Schuckert furono cedute alla Societ\u00e0 Anonima Tranvia Viggi\u00f9 per l'esercizio della tranvia Bisuschio-Viggi\u00f9.\nNel 1935 e 1936 la SAIA sospese i suoi programmi a causa della limitazione nell'uso della benzina imposta dalle vicende politiche internazionali: per non interrompere il servizio pubblico la SAIA ottenne peraltro una deroga, che impose il rigoroso controllo da parte dell'Ispettorato Generale delle ferrovie, tramvie, automobili.\nAnche il servizio tranviario subiva peraltro gli influssi della politica: nel 1939 la dirigenza della allora Societ\u00e0 Tranvie di Palermo (STP) opt\u00f2 per la completa trasformazione della rete in filoviaria. Nel dicembre 1940 i servizi vennero dunque unificati e nacque la Societ\u00e0 Anonima Siciliana Trasporti (SAST).\nFra il 1942 e il 1943 la citt\u00e0 venne colpita da numerosi bombardamenti che distrussero la rete filotranviaria e i depositi aziendali, pur non arrivando alla completa interruzione del servizio, che si protrasse fino al 1947, anno in cui fu definitivamente soppresso e sostituito dalla rete filoviaria, che le si era nel frattempo gradualmente affiancata, e successivamente dagli autobus.\nLa nuova rete.\nUna nuova rete, strutturata su quattro relazioni, \u00e8 stata inaugurata nel dicembre 2015.\nCaratteristiche.\nLa rete, che arriv\u00f2 complessivamente a misurare circa 38\u00a0km, era armata a scartamento metrico ed elettrificata in corrente continua, sviluppandosi prevalentemente in piano con l'eccezione della linea per Monreale. La porzione prettamente urbana della rete misurava circa 14\u00a0km.\nMateriale rotabile.\nPrima dello scoppio della Prima guerra mondiale il parco rotabili della SSIE era composto da 102 motrici e 53 rimorchiate di costruzione tedesca."}
{"id": "1270431", "revid": "438678", "url": "https://it.wikipedia.org/wiki?curid=1270431", "title": "La setta", "text": "La setta \u00e8 un film del 1991, diretto da Michele Soavi, scritto e prodotto da Dario Argento.\nArgento avrebbe anche dovuto dirigere il film, perch\u00e9 Soavi era impegnato con un altro film, \"Golem\", poi abbandonato. Argento propose cos\u00ec a Soavi di dirigere la sua sceneggiatura.\nTrama.\nPrologo: anni settanta, negli Stati Uniti. La \"Setta dei senza volto\", capeggiata da Damon, compie una serie di efferati delitti a sfondo satanico. Alle vittime viene tolto il volto.\nAnni novanta: la medesima setta sta cercando di mettere al mondo l'Anticristo. Per far ci\u00f2, sceglie come madre del figlio di Satana, Miriam Kreisl, una giovane insegnante di Francoforte. Questa un giorno investe inavvertitamente un misterioso anziano, Moebius Kelly. Lei non sospetta che l'incidente non sia casuale, bens\u00ec uno stratagemma per farla incontrare con Moebius, che \u00e8 il capo della setta. Una botola in una cantina e una costellazione particolare sono le chiavi per far avvenire il parto in modo corretto, ma ora Miriam deve scegliere se stare con la setta o no."}
{"id": "1270433", "revid": "131358", "url": "https://it.wikipedia.org/wiki?curid=1270433", "title": "H\u00e4lsingborgs IF", "text": ""}
{"id": "1270434", "revid": "4711", "url": "https://it.wikipedia.org/wiki?curid=1270434", "title": "CA Bella Vista", "text": ""}
{"id": "1270436", "revid": "125428171", "url": "https://it.wikipedia.org/wiki?curid=1270436", "title": "Moadon Kaduregel Hapoel Tel Aviv", "text": "Il Moadon Kaduregel Hapoel Tel Aviv () \u00e8 la sezione calcistica maschile della societ\u00e0 polisportiva israeliana Hapoel Tel Aviv, con sede a Tel Aviv.\nFondata nel 1927, ha vinto 11 titoli nazionali, 15 Coppe d'Israele, una Coppa Toto e una AFC Champions League, traguardi che ne fanno una delle compagini israeliane pi\u00f9 titolate.\nStoria.\nLa fondazione e i primi successi durante il protettorato britannico.\nLa societ\u00e0 sportiva \"Hapoel Tel Aviv\" viene ufficialmente fondata nel 1923 da parte di alcuni membri dell'Histadrut, il principale sindacato ebraico dei lavoratori. La parola \"hapoel\" (\u05d4\u05e4\u05d5\u05e2\u05dc) in ebraico significa proprio \"lavoratore\" e l'Histadrut fonder\u00e0, negli anni a seguire, molte altre societ\u00e0 sportive con il medesimo suffisso.\nNei primi tempi, il club va incontro a diversi riassestamenti societari, prima che la sua sezione calcistica possa militare nel campionato del Mandato britannico della Palestina.\nNel 1927, l'Hapoel Tel Aviv ingloba i soci dell'Allenby Football Club, societ\u00e0 fondata da militari inglesi in onore del proprio generale Edmund Allenby: l'Allenby si era inizialmente affiliato alla polisportiva Maccabi Tel Aviv, ma poi se ne era dissociato, in polemica con la dirigenza del Maccabi, societ\u00e0 assai ricca ed esponente della borghesia ebraica, la quale era stata accusata dagli inglesi di voler creare il professionismo nel calcio israeliano. Per tali motivi, i soci dell'Allenby si affiliano all'Hapoel, societ\u00e0 che al contrario rappresenta il ceto popolare.\nNel 1928, intanto, l'Hapoel vince la prima edizione della Coppa della Palestina (attuale Coppa di Stato), replicando il successo nel 1934.\nNello stesso anno, l'Hapoel conquista il primo titolo nazionale, divenendo peraltro la prima societ\u00e0 calcistica ebraica a riuscire nell'impresa (nel 1932, anno della prima edizione, aveva vinto una selezione della polizia britannica).\nNel 1934-1935, il campionato viene abbandonato con l'Hapoel in testa. Talune fonti assegnano la vittoria di detta edizione del torneo nazionale all'Hapoel Tel Aviv, che, per\u00f2, non verr\u00e0 mai dichiarato ufficialmente campione nazionale dalla PFA (corrispondente all'attuale IFA).\nTra il 1937 e il 1939, l'Hapoel vince tre Coppe nazionali consecutive. Nel 1937-1938 il campionato \u00e8 interrotto per lo scoppio della grande rivolta araba, mentre l'Hapoel \u00e8 in testa: similmente al 1934-1935, alcune fonti (inclusa la societ\u00e0) considerano l'Hapoel Tel Aviv campione nazionale 1937-1938, ma neanche in questo caso la PFA lo riconoscer\u00e0 ufficialmente come tale.\nNel 1939-1940 e nel 1943-1944 l'Hapoel vince altri due campionati.\nNel 1945, vanno in scena due tornei regionali: l'Hapoel vince quello del nord, mentre i cugini del Beitar Tel Aviv conquistano quello del sud (i club \"Beitar\" avevano boicottato il campionato settentrionale). Tuttavia, n\u00e9 il titolo del sud, n\u00e9 quello del nord (noto come \"Coppa di guerra\") saranno mai riconosciuti dall'IFA.\nGli anni '50 e '60 e il titolo di campione d'Asia.\nDopo l'indipendenza del Paese (14 maggio 1948), per l'Hapoel trascorrono anni di digiuno. Nel 1956-1957 i rossi tornano a vincere il titolo nazionale, il primo nella \"Liga Leumit\", staccando di 4 punti l'Hapoel Petah Tiqwa. Negli anni a seguire, tuttavia, quest'ultima squadra, capace di vincere 5 titoli consecutivi tra il 1959 e il 1963, impedisce all'Hapoel Tel Aviv di aggiudicarsi nuovi successi. La sola vittoria di quel periodo \u00e8 la Coppa di Stato del 1960-61, mentre solo nel 1965-1966 giunge il quinto titolo nazionale.\nIl successo costituisce il visto per giocarsi, nella successiva stagione, la prima edizione della Coppa dei Campioni dell'Asia. Alla neonata manifestazione partecipano appena sei squadre e l'Hapoel Tel Aviv \u00e8 direttamente ammesso alla finale: qui il 19 dicembre a Bangkok (Thailandia) batte per 2-1 i malesi del Selangor, divenendo la prima squadra israeliana a vincere un trofeo internazionale.\nNel 1968-1969 l'Hapoel rivince il campionato, staccando di un punto i cugini del Maccabi Tel Aviv.\nL'anno seguente torna in finale della Coppa dei Campioni dell'Asia, ma stavolta viene battuto per 2-1 dagli iraniani del Taj.\nLa crisi degli anni '70.\nSeguono anni bui, nonostante la rosa sia integrata da buoni giocatori come Primo, Feigenbaum, Borba e Chazom, protagonisti della storica qualificazione della nazionale israeliana ai mondiali messicani del 1970. Proprio nel campionato 1969-1970 si verifica l'unico risultato di rilievo in campionato in questo periodo: l'Hapoel giunge primo a pari merito (39 punti) con i rivali del Maccabi Tel Aviv, ma perde il campionato per la peggior differenza reti.\nDopo la vittoria Coppa di Stato nel 1971-72, il livello della squadra scende vistosamente: nel 1973-1974, l'Hapoel termina il campionato al penultimo posto a pari merito (26 punti) con l'Hakoah Ramat Gan e non scende ai play-out solo grazie alla miglior differenza reti nei confronti di quest'ultimo.\nLa ripresa degli anni '80.\nSolo con l'inizio degli anni ottanta le cose migliorano. Nel 1980-1981 l'Hapoel vince il titolo superando di 3 punti un'altra squadra di Tel Aviv, il Bnei Yehuda: il principale elemento in rosa \u00e8 l'arabo-israeliano Rifat Turk, centrocampista e regista del centrocampo.\nDue anni dopo l'Hapoel conquista una nuova Coppa di Stato, quindi nel 1985-86 giunge nella bacheca del club l'ottavo titolo nazionale: trascinati dai goal di Eli Cohen e Moshe Sinay, i rossi di Tel Aviv hanno la meglio al termine di un testa a testa con i rivali del Maccabi Tel Aviv e il Maccabi Haifa, staccati di due punti.\nNel 1987-1988 l'IFA cambia la formula del campionato: dopo la stagione regolare, le 14 squadre partecipanti vengono suddivise in un girone di play-off per il titolo e uno di play-out per la retrocessione. L'Hapoel Tel Aviv vince agevolmente la stagione regolare e nei play-off stacca di ben 6 punti il Maccabi Netanya, facendo suo il nono titolo nazionale.\nLa retrocessione e la crisi degli anni '90.\nI due titoli danno l'impressione che i rossi di Tel Aviv abbiano iniziato un ciclo. Invece, la stagione 1988-1989 si apre con una sanzione per l'Hapoel: i rossi, infatti, vengono puniti dall'IFA per aver superato il limite massimo di spesa per l'acquisto e la retribuzione dei calciatori, e viene loro comminata una penalit\u00e0 di 4 punti. La stagione, iniziata cos\u00ec in malo modo, continua anche peggio, con la squadra in seria crisi: clamorosamente l'Hapoel perde ben 12 delle 26 partite della stagione regolare (a fronte di sole 6 vittorie e 8 pareggi) e viene inserito nei play-out. Qui crolla, giungendo ultimo a pari punti (28) con l'Hapoel Tzafririm Holon, con cui retrocede in \"Liga Artzit\".\nIl ritorno in \"Liga Leumit\" \u00e8 immediato, ma nelle prime stagioni l'Hapoel fatica a ritrovare il passo con le grandi. Solo nel 1994-1995 i rossi hanno un sussulto, giungendo quarti (anche se mai in lotta per il titolo) e qualificandosi alla Coppa UEFA 1995-1996. Qui l'Hapoel fa il suo esordio assoluto nelle competizioni europee: l'avventura si conclude per\u00f2 gi\u00e0 al primo turno, contro i moldavi dello Zimbru Chi\u015fin\u0103u.\nLa ripresa e il decimo titolo nazionale.\nSolo nella stagione 1998-1999, l'Hapoel torna a vincere una competizione. \u00c8 la Coppa di Stato, ove supera, nella finalissima di Ramat Gan, il Beitar Gerusalemme per 3-1 ai calci di rigore (la partita era finita per 1-1 dopo i tempi supplementari), facendo suo il torneo per la nona volta. In campionato, invece, i rossi non entrano mai nella lotta per il titolo nazionale e, alla fine, giungono solo quinti, a 19 punti dall'Hapoel Haifa campione.\nLa vittoria della coppa nazionale \u00e8, comunque, l'antifona al ritorno al titolo, che giunge al termine del campionato 1999-2000, il primo con la nuova denominazione di \"\"Ligat ha'Al\". La stagione \u00e8 una marcia trionfale dell'Hapoel che, trascinato dalle reti di Ronen Harazi e Pini Balili e difeso in porta da Shavit Elimeleh (miglior calciatore israeliano dell'anno), vince il decimo titolo nazionale con 9 punti di vantaggio sul Maccabi Haifa. Nella stessa stagione, l'Hapoel si aggiudica anche la decima Coppa di Stato, battendo in finale, di nuovo ai rigori, il Beitar Gerusalemme.\nIl nuovo millennio e l'impresa nella Coppa UEFA 2001-2002.\nIl titolo permette all'Hapoel di esordire, nella stagione seguente, in Champions League: i rossi sono inseriti nel secondo turno preliminare, ma gli avversari, gli austriaci dello , si dimostrano superiori, eliminando gli israeliani con un punteggio complessivo di 5-1.\nIn campionato, invece, l'Hapoel giunge secondo dietro al Maccabi Haifa e si qualifica per la Coppa UEFA 2001-2002, ove coglie il miglior risultato ottenuto finora in Europa.\nDopo un turno preliminare d'accademia contro gli armeni dell' (battuto con un complessivo di 5-0), l'Hapoel supera al primo turno i turchi del Gaziantepspor (1-0 a Tel Aviv e 1-1 in Turchia), raggiungendo il Chelsea al secondo turno. All'andata a Tel Aviv, i rossi sfoderano una grande prestazione nel finale, andando a rete con Gershon e Clescenco e battendo gli inglesi per 2-0. Nel ritorno a Stamford Bridge, l'Hapoel passa in vantaggio a sorpresa nel primo tempo con Osterc; il Chelsea reagisce pareggiando con Zola nella ripresa, ma ormai l'impresa degli israeliani \u00e8 compiuta.\nNel turno seguente, l'Hapoel ha la meglio anche del , proiettandosi cos\u00ec agli ottavi di finale contro il : dopo lo 0-0 a Tel Aviv, i rossi superano sorprendentemente i giallobl\u00f9 al Tardini per 2-1 (goal di Osterc e Pisont per gli israeliani e goal di Bonazzoli per il Parma).\nIl successo qualifica l'Hapoel al quarto di finale contro il . I rossi vincono l'andata in casa (disputata sul neutro di Nicosia, a Cipro, per problemi di sicurezza interna in Israele) per 1-0 (rete di Clescenco), ma vengono battuti 2-0 dai rossoneri a Milano.\nL'Hapoel ha, comunque, fissato un primato: nessuna squadra israeliana era mai giunta ai quarti di finale in una competizione europea. Inoltre i rossi si consolano, nella stessa stagione, con la vittoria della loro prima Coppa di Lega.\nNegli anni a seguire l'Hapoel si aggiudica ulteriori trofei nazionali: sono le Coppe di Stato del 2005-2006 (1-0 in finale al Bnei Yehuda) e del 2006-2007 (1-1 e 5-4 dopo i rigori con l'Hapoel Ashkelon).\nL'undicesimo titolo nazionale.\nNel 2007 giunge sulla panchina dell'Hapoel Eli Guttman, ex-calciatore e allenatore israeliano di lunga esperienza. Dopo il sesto posto nel campionato 2007-2008, nel campionato seguente l'Hapoel giunge secondo, a sei punti dal Maccabi Haifa campione.\nNella stagione 2009-2010, l'IFA cambia ulteriormente la formula del campionato nazionale: dopo la stagione regolare (disputata dalle 16 squadre partecipanti alla \"Ligat Ha'Al\"), le prime sei classificate si giocano un torneo finale per il titolo, consistente in un girone all'italiana con partite di sola andata nel quale ogni squadra parte con la met\u00e0 dei punti conquistati nella prima fase del campionato.\nNel primo torneo nazionale disputato con il nuovo regolamento, l'Hapoel Tel Aviv, trascinato dai goal di Itay Shechter e di David Ben Dayan, si piazza nuovamente secondo nella classifica della stagione regolare, a sei punti dal Maccabi Haifa, giunto ancora una volta primo. Prevedendo il regolamento il dimezzamento dei punti ottenuti nella prima fase, nei play-off per il titolo le due squadre sono separate da 3 punti soltanto. Completano il torneo finale il Maccabi Tel Aviv, il Bnei Yehuda, il Beitar Gerusalemme e l'Ashdod.\nL'Hapoel batte all'esordio, il 17 maggio, il Bnei Yehuda per 1-0 e nella sfida seguente, una settimana dopo, espugna il campo del Maccabi Haifa con lo stesso punteggio, raggiungendo i verdi in classifica. Nel terzo turno, l'Hapoel supera per 4-0 l'Ashdod, ma alla penultima giornata rischia di compromettere il proprio cammino: i rossi vengono infatti fermati in casa sullo 0-0 dagli eterni rivali del Maccabi Tel Aviv, risultato che permette al Maccabi Haifa, vittorioso per 2-1 sul Beitar Gerusalemme, di tornare da solo in testa alla classifica.\nL'ultima giornata del torneo finale, decisiva per l'assegnazione del titolo 2009-2010, si disputa il 15 maggio e l'Hapoel batte in trasferta il Beitar Gerusalemme per 2-1: decisivo il goal di Eran Zahavi al 92'. Nella stessa giornata il Bnei Yehuda costringe il Maccabi Haifa al pareggio per 1-1. Hapoel Tel Aviv e Maccabi Haifa concludono, dunque, a parit\u00e0 di punti il torneo finale, ma la miglior differenza reti (+61 contro +56) consegna il titolo all'Hapoel, che diviene campione nazionale per l'undicesima volta.\nNella stessa stagione, l'Hapoel conquista anche la sua tredicesima Coppa di Stato, battendo in finale il Bnei Yehuda per 3-1.\nGli ultimi successi.\nNella stagione 2010-2011 l'Hapoel, rinforzatosi con l'acquisto dell'attaccante nigeriano naturalizzato israeliano Toto Tamuz, si qualifica per la fase ai gironi della UEFA Champions League, battendo nel terzo turno preliminare i kazaki dell'Aktobe e nei play-off gli austriaci del Salisburgo.\nGli israeliani concludono ultimi nel gruppo B (composto, oltre che dai campioni d'Israele, da , Lione e Benfica) con 5 punti, un punto dietro al Benfica classificatosi terzo, perdendo la qualificazione ai sedicesimi di finale di Europa League.\nIn campionato, l'Hapoel termina la stagione regolare al secondo posto, di nuovo dietro al Maccabi Haifa (con 70 punti, contro i 65 dell'Hapoel). Nei play-off le due squadre sono separate da soli 2 punti (in virt\u00f9 del dimezzamento dei punteggi ottenuti nella stagione regolare) e alla prima giornata, l'Hapoel batte il Bnei Yehuda (2-1), mentre il Maccabi Haifa perde in casa contro il Maccabi Netanya (1-2), risultati che consentono all'Hapoel di portarsi al comando della classifica. Nel prosieguo dei play-off, per\u00f2, l'Hapoel coglie solo due pareggi e due sconfitte (incluso lo scontro diretto con il Maccabi Haifa, per 0-2) e non riesce a bissare il successo della stagione precedente.\nI rossi si prendono, tuttavia, la rivincita sul Maccabi Haifa in Coppa di Stato, superandolo in finale per 1-0 con goal di Salim Tuama ed aggiudicandosi la competizione per la quattordicesima volta, la seconda consecutiva.\nNella stagione 2011-2012, giunge sulla panchina dell'Hapoel Dror Kashtan. Dopo un buon avvio, contraddistinto da un testa a testa con i concittadini del Maccabi Tel Aviv, l'Hapoel viene superato dal sorprendente Ironi Kiryat Shmona, che guadagna sempre pi\u00f9 punti di vantaggio sui rossi di Tel Aviv, costretti a quel punto a difendere il secondo posto da un'altra sorpresa del campionato, l'Ashdod. Il 10 gennaio 2012, quando il distacco dalla capolista \u00e8 ormai di 9 punti, l'Hapoel Tel Aviv esonera Kashtan, sostituendolo con Nitzan Shirazi.\nQualificatosi ai play-off, l'Hapoel conclude la sua rincorsa al titolo nazionale il 2 aprile 2012, quando pareggia 0-0 in casa dell'Ironi Kiryat Shmona, risultato che consegna matematicamente a quest'ultima il primo campionato della sua storia. Insidiato verso la conclusione del torneo dai concittadini del Bnei Yehuda, l'Hapoel Tel Aviv riesce alla fine a cogliere il secondo posto.\nIl 15 maggio 2012 l'Hapoel riesce a concludere la stagione con la vittoria della quindicesima Coppa di Stato, la terza consecutiva, battendo in finale il Maccabi Haifa per 2-1.\nLa nuova retrocessione e la risalita.\nNelle stagioni 2012-2013 e 2013-2014, l'Hapoel Tel Aviv si conferma fra le migliori squadre israeliane, concludendo i tornei rispettivamente al quarto e al sesto posto.\nIl campionato successivo, tuttavia, costituisce per i rossi l'inizio di una delle fasi pi\u00f9 oscure della propria storia: l'Hapoel conclude la stagione regolare al decimo posto, con soli 29 punti (con uno di penalit\u00e0 a seguito degli incidenti nel derby del 4 novembre 2014 contro il Maccabi Tel Aviv), salvandosi poi con la seconda posizione ai play-out.\nPeggiore \u00e8 il campionato 2015-2016, quando l'Hapoel giunge solo dodicesimo nella stagione regolare, pur riscattandosi ai play-out ove termina terzo.\nNello stesso periodo emergono gravosi problemi finanziari, con la societ\u00e0 oberata da debiti scaduti e non pagati per un totale di circa 100 milioni di nuovi sicli israeliani (circa 25 milioni di euro). Nel corso del campionato 2016-2017, l'Hapoel \u00e8 costretto a ricorrere all'amministrazione controllata, venendo salvato dal fallimento grazie all'acquisto, dapprima, da parte dell'uomo d'affari israeliano Amir Gross Kabiri e, successivamente, da parte del gruppo immobiliare Nisanov. Tuttavia, il ricorso alla procedura concorsuale comporta, come da regolamento, la decurtazione di 9 punti in classifica, per l'effetto che i rossi concludono la stagione regolare in ultima posizione, con soli 17 punti. Ai play-out l'Hapoel sfiora l'impresa di salvarsi, ma, malgrado un discreto ruolino di marcia (3 vittorie, 3 pareggi e 1 sconfitta su 7 incontri) che lo fa giungere a due sole lunghezze dall' (ultima delle societ\u00e0 capaci di salvarsi), termina comunque in fondo alla graduatoria, con 29 punti, cos\u00ec retrocedendo, dopo 27 anni, per la seconda volta nella propria storia.\nLa permanenza in \"Liga Leumit\" dura appena un anno: i rossi, guidati da Kobi Refua, vincono agevolmente il campionato, classificandosi primi sia al termine della stagione regolare che dei play-off e tornando subito in \"Ligat ha'Al\".\nNella stagione 2018-2019 della massima divisione nazionale, l'Hapoel conclude la stagione regolare all'ottavo posto, salvandosi poi con la seconda posizione nel play-out.\nL'Hapoel nella cultura di massa.\nCome gran parte delle squadre israeliane, l'Hapoel Tel Aviv mostra da decenni una netta propensione al tesseramento di calciatori arabo-israeliani. Oltre ad annoverare, tra i tanti del passato, il citato Rifat Turk, leader dell'Hapoel Tel Aviv degli anni ottanta, in tempi pi\u00f9 recenti ha schierato, fra gli altri, il difensore Walid Badir (capitano in occasione del titolo del 2009-2010) e l'attaccante Salim Tuama.\nL'Hapoel Tel Aviv patrocina, inoltre, sin dal 1997, il progetto \"Mifalot\", consistente in plurime manifestazioni sportive aperte ai bambini e ai ragazzi israeliani, palestinesi e giordani, e finalizzato a plasmare, nelle future generazioni, la pacifica coesistenza fra i tre popoli. Oltre a coinvolgere oltre 20.000 giovani dei tre popoli suddetti, \"Mifalot\" organizza attivit\u00e0 benefiche in Giordania e in Palestina, nonch\u00e9 in diversi Paesi del Terzo Mondo (Camerun, Ruanda, Haiti e India).\nTali politiche, molto promettenti nell'ambito del processo di pace israelo-palestinese, rendono l'Hapoel Tel Aviv la squadra pi\u00f9 amata tra gli arabo-israeliani, insieme al Maccabi Haifa.\nTifoseria.\nStoria.\nData la sua fondazione da parte dell'Histadrut, sindacato lavoratore di ideologia socialista, l'Hapoel Tel Aviv si presenta storicamente come societ\u00e0 legata al Partito Laburista Israeliano. Anche la tifoseria si schiera politicamente a sinistra, tanto da fare abbondante uso di simboli comunisti quali l'immagine di Che Guevara, la falce e il martello, nonch\u00e9 il pugno alzato.\nI tifosi dell'Hapoel sono, altres\u00ec, noti per i loro cori a favore della pace tra israeliani e palestinesi e contro il razzismo: tra i pi\u00f9 celebri, il coro (cantato in inglese) \"Love Israel, hate racism!\"\" (amate Israele, odiate il razzismo). Al contempo, \u00e8 molto diffusa tra i sostenitori dei rossi una canzone che invita alla divisione di Gerusalemme, al fine di assegnarne la parte orientale ai palestinesi o di restituirla alla Giordania.\nI sostenitori dell'Hapoel Tel Aviv aderiscono all'Antifa, rete sociale europea antifascista che raggruppa, tra le altre, anche diverse tifoserie sportive.\nGemellaggi e rivalit\u00e0.\nPer motivi politici, la tifoseria dell'Hapoel Tel Aviv \u00e8 divisa da una sentita rivalit\u00e0 con i sostenitori del Beitar Gerusalemme, tradizionalmente di destra e associati al Likud.\n\u00c8, invece, gemellata ai tifosi (per gran parte arabi) del Bnei Sakhnin (squadra della citt\u00e0 arabo-israeliana di Sakhnin), i quali utilizzano sovente cori ricavati da quelli dei tifosi dell'Hapoel Tel Aviv.\nA livello internazionale, un gemellaggio molto forte della tifoseria dell'Hapoel Tel Aviv \u00e8 quello con i sostenitori del club tedesco del St. Pauli.\nOrganico.\nRosa 2021-2022.\n\"Aggiornata al 31 agosto 2021.\""}
{"id": "1270438", "revid": "587905", "url": "https://it.wikipedia.org/wiki?curid=1270438", "title": "Syusy Blady", "text": "Biografia.\nLaureata in pedagogia all'Universit\u00e0 di Bologna, inizia l'attivit\u00e0 teatrale molto giovane con insegnanti e ragazzi con il gruppo \"Giochiamo davvero\". Negli anni settanta milita nel Collettivo Femminista Bolognese per il quale realizza dei cortometraggi in super8.\nEsordisce negli anni ottanta in qualit\u00e0 di autrice e animatrice dello spettacolo dal vivo \"Gran Pavese Variet\u00e0\", proposto nel circolo Arci Cesare Pavese nella storica via del Pratello a Bologna, assieme a Patrizio Roversi, Stefano Bicocchi in arte Vito, Olga Durano, Eraldo Turra e Luciano Manzalini (poi divenuti i Gemelli Ruggeri).\nSuccessivamente \u00e8 in RAI con \"I Mixserabili\" e \"Granpaese variet\u00e0\" (di cui \u00e8 autrice insieme a Patrizio Roversi e Gino Castaldo).\nPartecipa ad alcuni programmi di successo quali \"Drive In\" e \"La TV delle ragazze\", mentre nel 1987 ha ideato e condotto, assieme a Davide Parenti e Patrizio Roversi, il programma di seconda serata di Italia 1 \"Lupo solitario\", che ottenne un ottimo successo di critica. Sempre in quell'anno partecipa al film giallo per bambini \"Operazione Pappagallo\" opera prima del regista Marco Di Tillo. L'anno seguente, nella stessa fascia oraria, va in onda nel format di Ricci, \"L'araba fenice\", programma al quale prende parte insieme a tutto il cast di \"Lupo solitario\". Sempre in questi anni, propone il suo personaggio di \"tap model\" ironizzando sul suo aspetto fisico, contro lo strapotere delle top model, organizza due concorsi di bellezza \"Tap Model\" ai quali prendono parte molte donne che condividono con lei l'ideologia Tap.\nScrive per Longanesi \"Il manuale della Tap model\" e incide alcune canzoni, come \"Tocca toccami\" o \"Sballo a Cesenatico\", o la sigla di \"Lupo solitario\" \"Ninna nanna yee\". Nel 2004 \u00e8 inoltre apparsa sulla rivista \"Max\" come protagonista di un calendario ironicamente e provocatoriamente sexy. Nel 1993 ha avuto l'idea di portare con s\u00e9 una telecamera non professionale in un viaggio in India fatto insieme al marito Patrizio Roversi, idea dalla quale \u00e8 nata la trasmissione \"Turisti per caso\", che li vedr\u00e0 impegnati in viaggi per il mondo che andranno in onda in prima serata per Rai 2 e poi per Rai 3.\nNel 2004 i due hanno dato vita a uno spin off della trasmissione, intitolato \"Velisti per caso\" e ambientato su una barca a vela. Nella primavera del 2004, insieme a Roversi, passa alle reti Mediaset, dove conduce la trasmissione di seconda serata di Rete 4 \"Ultima razzia\", dedicata al mondo dei libri, della musica e del cinema.\nNel 2005 \u00e8 stata protagonista, stavolta da sola e senza Roversi, di \"Misteri per caso\", che racconta dei misteri da lei scoperti negli anni passati visitando il mondo con il suo pi\u00f9 famoso programma. Sempre nel 2005 ha partecipato al programma di Rai 1 \"Ballando con le stelle\". Nel 2006, sempre su Rai 3, sono andate in onda cinque puntate sull'Africa della serie \"Turisti per caso\".\nHa inoltre realizzato come regista il cortometraggio \"Ciccio Colonna\" presentato al Genova Film Festival e alla prima edizione dell'Ischia Film Festival nel 2003 segnalato dalla critica. Ha partecipato all'ultimo film di Fellini \"La voce della Luna\" come Sorella della Luna. Ha scritto per Feltrinelli assieme a Sandro Toni \"Vocabolario sessuato\", le parole viste dalle donne e dagli uomini, mentre per Einaudi, con Patrizio Roversi, \u00e8 stata autrice di \"Quel poco che abbiamo capito del mondo facendo i Turisti per caso\". Nel 2008 ha pubblicato sempre per l'Einaudi il suo primo romanzo: \"Tango inesorabile\". Nel 2011 per Rizzoli ha pubblicato il libro \"Misteri per caso\".\nDal 23 settembre 2009 conduce insieme a Patrizio Roversi il nuovo programma \"In viaggio con Darwin\" su Sky Uno.\nRealizza per \"Il festival della Genetica\" il documentario \"La stele di zia Rosina\" sulla Mongolia. Da sola idea e conduce \"I popoli del mare\", trasmesso dal 3 ottobre 2009 su Yacht &amp; Sail (SKY Italia). In aprile 2010 conduce con Patrizio Roversi il programma radiofonico quotidiano \"Isoradio non per caso\" in onda su Isoradio.\nNel giugno 2010 realizza per Altromercato il documentario: \"Yo valgo Yo puedo\u2026\" sulle donne tessitrici del Guatemala; nel dicembre dello stesso anno \u00e8 in onda sul canale Yacht &amp; Sail di Sky con la seconda serie \"I popoli del mare\", da lei ideata e condotta, sulla storia sconosciuta delle nostre origini pelasgiche. \u00c8 tornata in televisione nel marzo 2012, sempre insieme a Patrizio Roversi, per condurre tre serie del programma di viaggi \"Slow Tour - italiani non per caso\", in onda ogni mattina su Retequattro.\nNell'aprile 2014 viene ufficialmente candidata, alle Elezioni europee del 2014 in Italia come capolista di Verdi Europei - Green Italia nella Circoscrizione Italia nord-orientale (che raccoglie i 14 collegi elettorali dell'Emilia Romagna, del Friuli-Venezia Giulia, del Trentino-Alto Adige e del Veneto). Raccoglie pi\u00f9 di 4.157 voti che non le permettono di essere eletta anche a causa dello 0,89% ottenuto dai Verdi.\nNel 2015 \u00e8 Ambassador insieme a Patrizio Roversi di Expo 2015, i suoi video sui viaggi in Italia sono inclusi nei canali ufficiali di Padiglione Italia.\nNell'estate 2016 \u00e8 alla conduzione della trasmissione di viaggi \"In viaggio con la zia\", insieme a Livio Beshir, in onda ogni sabato mattina su Rai 1 nella fascia del mezzogiorno.\nIn giugno 2018 conduce insieme alla figlia Zoe Roversi Giusti la trasmissione di viaggi in Italia a basso impatto ambientale \"In viaggio con mia figlia\", in onda ogni domenica mattina su Rete 4.\nAd agosto 2020 \u00e8 uscito in edicola il primo numero del mensile di viaggi \"Turisti per Caso Slow Tour\", edito da Sprea Editori, di cui Syusy \u00e8 direttrice e autrice insieme a Patrizio Roversi. L'esperienza segue quella della rivista cartacea \"Turisti per Caso Magazine\", in edicola dal 2009 al 2019 edita da Edizioni Master.\nNel 2021 \u00e8 protagonista di una web serie in 10 episodi in coppia con la figlia Zoe sul tema della bioeconomia e del riuso sostenibile per Biovoices. Durante l'estate presenta in coppia con Patrizio Roversi una serie di 12 clip in onda su \u00c8TV sulle iniziative del calendario estivo del Comune di Bologna, BolognaEstate2021. \nVita privata.\nDal 1982 al 2002 \u00e8 stata sposata con Patrizio Roversi dal quale, nel 1994, ha avuto una figlia di nome Zoe. Attualmente separata, la coppia continua a lavorare insieme e a mantenere un buon rapporto anche nella vita privata, vivendo in due case adiacenti."}
{"id": "1270439", "revid": "339392", "url": "https://it.wikipedia.org/wiki?curid=1270439", "title": "Rete urbana di Palermo", "text": ""}
{"id": "1270441", "revid": "158286", "url": "https://it.wikipedia.org/wiki?curid=1270441", "title": "Cattedrale dei Santi Pietro e Francesco", "text": ""}
{"id": "1270446", "revid": "3732", "url": "https://it.wikipedia.org/wiki?curid=1270446", "title": "Dioscoro I di Alessandria", "text": "Biografia.\nDioscoro era il decano della Scuola catechetica di Alessandria e il segretario personale del Patriarca di Alessandria Cirillo, che accompagn\u00f2 al Concilio di Efeso nel 431, dopo di che fu promosso Arcidiacono. Dioscoro divenne Patriarca di Alessandria dopo la morte di Cirillo. \nEletto nel 444, ader\u00ec alla teoria cristologica del monaco bizantino Eutiche, suo contemporaneo, il quale sosteneva la predominanza della natura divina su quella umana. \nNel 448 un sinodo della Chiesa di Costantinopoli (cui apparteneva Eutichio), presieduto dal Patriarca Flaviano (446-449), condann\u00f2 la teologia di Eutiche definendolo \u201cmonofisita\u201d. Dopo la condanna, Crisafio, nemico politico di Flaviano, scrisse a Dioscoro promettendogli la sua amicizia e protezione se avesse voluto prendere le difese di Eutichio. Crisafio fece in modo che l'imperatore Teodosio II (401-450) indicesse un concilio ecumenico e che Dioscoro fosse nominato presidente.\nIl concilio di Efeso si tenne nel 449. Dioscoro si presentava come difensore della fede e della dottrina di San Cirillo, ma era innanzi tutto preoccupato dall'idea d'umiliare la cattedra di Costantinopoli, che pretendeva di esser superiore alla cattedra di Alessandria in tutto l'Oriente. Da Roma Papa Leone I, deciso a sostenere Flaviano, invi\u00f2 due rappresentanti, i quali depositarono una lunga lettera, nota come \"Tomus ad Flavianum\", in cui il pontefice enunci\u00f2 in modo esemplare la dottrina della duplice natura, umana e divina, di Cristo. Nonostante l'intervento dei legati pontifici, Dioscoro intervenne per far s\u00ec che i documenti papali non venissero letti. L'8 agosto proclam\u00f2 la dottrina di Eutiche conforme all'ortodossia e il 22 depose parecchi vescovi: Eusebio di Dorilea, Teodoreto di Cirro, Iba di Edessa, Domno di Antiochia e specialmente Flaviano, che fu oggetto di un duro pestaggio e mor\u00ec dopo tre giorni per le percosse ricevute.\nEsercitando il pugno di ferro, Dioscoro era riuscito quindi a far approvare una professione di fede ispirata alla dottrina di Eutiche, ribaltando cos\u00ec i rapporti di forza tra Alessandria e Costantinopoli ed affermando l'autorit\u00e0 e l'indipendenza della sede patriarcale egiziana. Dopo il colpo di mano di Dioscoro, Leone I dichiar\u00f2 nullo il concilio, definendolo un \"latrocinium\" (infatti questo episodio \u00e8 a volte citato in Occidente come \"brigantaggio di Efeso\"). A differenza della Chiesa di Roma, le tesi di Dioscoro furono ritenute valide dall'imperatore Teodosio II e i suoi atti furono quindi inclusi nel \"Codice teodosiano\".\nAlla morte di Teodosio, nel 450, gli ortodossi ottennero dall'imperatrice Pulcheria, poi canonizzata, la convocazione di un nuovo concilio che si tenne a Calcedonia nell'ottobre del 451, in cui il monofisismo venne condannato. \nFurono esiliati sia Eutiche che Dioscoro, che mor\u00ec nel 454 a Gangra in Paflagonia.\nQuando i fedeli seppero della sua morte, si consultarono con il clero egiziano ed elessero patriarca Timoteo II, discepolo di Dioscoro, senza chiedere l'assenso dei patriarchi bizantini. Questo metodo di elezione divenne da allora in poi la regola con la quale vennero eletti tutti i papi di Alessandria. \nGli effetti dell'operato di Dioscoro furono molto duraturi. La Chiesa di Alessandria, infatti, rifiut\u00f2 la definizione della natura di Cristo sancita dal Concilio ed usc\u00ec dall'ecumene cristiana."}
{"id": "1270448", "revid": "320578", "url": "https://it.wikipedia.org/wiki?curid=1270448", "title": "Slavia Prague", "text": ""}
{"id": "1270456", "revid": "156341", "url": "https://it.wikipedia.org/wiki?curid=1270456", "title": "Seme d'Arancia Barcellona Pozzo di Gotto", "text": ""}
{"id": "1270458", "revid": "278830", "url": "https://it.wikipedia.org/wiki?curid=1270458", "title": "Evoluti per caso", "text": "Evoluti per caso - Sulla rotta di Darwin \u00e8 un programma televisivo trasmesso sulle reti Rai nell'estate del 2007.\nCondotto dalla coppia composta da Syusy Blady e Patrizio Roversi nasce da una costola del programma \"Velisti per caso\". Con la barca Adriatica, gi\u00e0 utilizzata per il giro del mondo nel 2004, i due ripercorrono, circumnavigando l'America latina, le tappe seguite da Charles Darwin nel viaggio che l'ha poi portato a formulare le teoria dell'evoluzione.\nLa durata del viaggio \u00e8 di circa 6 mesi durante i quali Adriatica percorrer\u00e0 12 tappe che la porteranno dalle isole Galapagos fino in Brasile passando per svariati paesi latino americani tra cui Ecuador, Per\u00f9, Cile e Argentina.\nAd ogni tappa la barca ospiter\u00e0 professori e studenti di svariate Universit\u00e0 italiane, che utilizzeranno il periodo a bordo per approfondire alcune tematiche gi\u00e0 oggetto di studio nei loro atenei.\nAl comando di Adriatica si sono alternati diversi comandanti: Federico Petenella, Filippo Mennuni, e il giovane Damiano Martini, all'epoca solo venticinquenne, che riport\u00f2 la barca in Italia dal Sud America, risalendo l'Africa.\nIl programma ha ricevuto molti consensi, sia da parte del pubblico che della stessa comunit\u00e0 scientifica, tanto da ricevere il prestigioso \"Premio Capo d'Orlando\" come miglior attivit\u00e0 di divulgazione scientifica televisiva dell'anno."}
{"id": "1270462", "revid": "2028514", "url": "https://it.wikipedia.org/wiki?curid=1270462", "title": "Merengue", "text": "Il merengue \u00e8 una danza caraibica nata nella Repubblica Dominicana intorno alla met\u00e0 del XIX secolo. Tuttavia la disputa sulla sua origine resta ancora irrisolta.\nCaratteristiche.\nLa struttura musicale ruota attorno agli strumenti a corda e alle percussioni; il ballo invece segue movimenti molto ritmati, per lo pi\u00f9 delle spalle e dei piedi, e non \u00e8 difficile notare le decise influenze africane.\nCome in tutte le danze latino-americane la musica \u00e8 caratterizzata da un ritmo molto veloce (in ) e sincopato: il primo battito di ogni misura \u00e8 fortemente accentato e, come in una marcia sul posto, ad ogni battito musicale corrisponde un piccolo passo con trasferimento di peso. Tuttavia, il merengue si distingue dagli altri balli caraibici per il profondo contatto tra i partner che danzano strettamente allacciati in gran parte delle figure, e per un movimento di fianchi e di ginocchia (simile a quello della recente lambada) molto pronunciato. Oltre alle figure base, la tecnica prevede una serie di volteggi semplici ma d'effetto.\nStoria.\nIl merengue, sia come musica che come ballo, rappresenta una sintesi dei 3 elementi che hanno formato la cultura del paese. Il \"tipico\" gruppo musicale di merengue \u00e8 formato da un suonatore di g\u00fcira (strumento dei nativi dominicani), uno di tambora (strumento africano) e uno di fisarmonica (strumento europeo).\nIl merengue nacque intorno al XVI - XVII secolo d.C. nella Repubblica Dominicana. A dargli vita furono gli schiavi africani che lavoravano nei campi di canne da zucchero, che per scacciare la tristezza e per via delle catene ai piedi, ballavano il modo allegro ma molto sensuale, nonostante i movimenti limitati del corpo. \nLa parola merengue significa meringa (una preparazione dolce a base di albume di uova e zucchero a velo). Infatti si crede che il nome del dolce sia stato associato al ballo proprio per il ritmo sincopato che produce durante la sua preparazione, quando si sbattono uova e zucchero, e anche per via della frenesia, dolcezza e sensualit\u00e0 dei movimenti. Quando il ballo inizi\u00f2 ad evolversi e ad espandersi tra le classi sociali pi\u00f9 degradate, la borghesia e la nobilt\u00e0 lo classificarono come osceno, volgare ed inappropriato per gente colta come loro; pertanto lo incorniciarono come ballo proibito. Il merengue infatti per quasi tre secoli non fu accettato dalle classi sociali pi\u00f9 colte e rimase sconosciuto oltre i confini dominicani. \nLa sua vera e propria diffusione inizia negli anni '30 del XX secolo, grazie all'incontro con il jazz che determin\u00f2 la formazione di orchestre pi\u00f9 grandi e negli anni '50, con la diffusione del genere latino-americano negli Stati Uniti e in Europa, il merengue conobbe un grandissimo successo: infatti fu uno dei primi balli caraibici ad arrivare in Europa e veniva ballato anche sulla musica del samba e su tutti i ritmi afro-latini dotati di un battito molto accentuato. Alla fine degli anni '80 il merengue si diffuse nelle discoteche, in una forma per la verit\u00e0 pi\u00f9 veloce e quasi melodica; il rinnovato successo di questo ballo di coppia, oltre che polarizzare l'attenzione verso i musicisti Juan Luis Guerra, Jossie Esteban, Fernando Villalona e gruppi come la Coco Band, ha stimolato la crescita dell'interesse nei confronti di tutta la musica latino-americana."}
{"id": "1270465", "revid": "36426", "url": "https://it.wikipedia.org/wiki?curid=1270465", "title": "Villa di Volpignano", "text": ""}
{"id": "1270468", "revid": "121849251", "url": "https://it.wikipedia.org/wiki?curid=1270468", "title": "Rumba", "text": "La rumba \u00e8 una danza latino-americana di origine cubana.\nLa caratteristica principale di questo ballo \u00e8 il movimento sinuoso e dondolante dei ballerini, quindi \u00e8 necessario un buon allenamento, soprattutto perch\u00e9 \u00e8 necessario mantenere una perfetta postura; \u00e8 il pi\u00f9 lento fra tutti i balli di origine latina e si presenta anche come il pi\u00f9 difficoltoso nell'esecuzione, infatti \u00e8 necessario avere un grande senso ritmico e una perfetta coordinazione dei movimenti. Fa parte, con samba, cha cha cha, paso doble e jive del gruppo di danze latino-americane riconosciute ufficialmente dalla WDSF (World DanceSport Federation) e in Italia dalla FIDS che stabiliscono le regole di validit\u00e0 \nPer quanto riguarda la musica l'elemento caratterizzante sono le claves, strumento formato da due cilindri da percussione battuti l'uno contro l'altro.\nStoria.\nL'origine della rumba si deve all'incrocio di alcuni ritmi spagnoli con altri africani. In particolare Il canto ha forti influenze andaluse mentre le percussioni sono africane. Essa nasce formalmente a Cuba nel 1878, subito dopo l'abolizione della schiavit\u00f9, quando la gente di pelle nera comincia a spostarsi dalle campagne verso le periferie degli agglomerati urbani.\n\u00c8 in un tale contesto, di miseria e di riscatto, che prende origine un ballo ed una ritmica che trae origine dalla fusione dei ritmi spagnoli ed africani.\nGli strumenti musicali utilizzati erano prettamente strumenti \"recuperati\" dalla vita di ogni giorno e, in particolare: maracas (composti con zucche svuotate e sassi), tamburi (qualsiasi tipo di cassone vuoto) e claves (composti da due bastoncini di legno).\nLa rumba classica si divide in tre tipologie:\nAgli inizi, i comportamenti maschili vennero ritenuti dalla borghesia troppo pericolosi e quelli femminili troppo licenziosi, per questo la rumba ebbe difficolt\u00e0 nell'emergere, rimanendo confinata per lungo tempo nelle periferie urbane.\nEssa diede poi vita a due diversi stili, uno che predilige la parte romantica della rumba (Yamb\u00f9), l'altra pi\u00f9 aggressiva e basata su Guaguanc\u00f2 e Columbia. La prima diede vita allo stile rumba/beguine, mentre la seconda diede vita allo stile caraibico da cui si giunger\u00e0, poi, al mambo ed alla salsa cubana. Infine, dalla columbia mescolata alla bomba, si arriva alla salsa portoricana.\nDiffusione fuori dei Caraibi.\nQuesto ballo fu tra i primi di quelli latini a diffondersi negli USA ed in Europa. Negli anni cinquanta il direttore d'orchestra Xavier Cugat divenne celebre soprattutto con la musica di questo ballo tanto da venir definito il \"Re della rumba\"; nota \u00e8 soprattutto la sua versione di B\u00e9same mucho.\nIn Italia fu popolare gi\u00e0 dagli anni trenta. Le pi\u00f9 famose rumbe italiane furono \"Fiesta\" e \"Aranci!\" interpretate da Daniele Serra, \"Mattinata fiorentina\" di Giovanni d'Anzi e \"Macariolita\".\nLa rumba in Spagna.\nLa rumba ritorna in Spagna manifestandosi nelle cosiddette rumba flamenca e rumba catalana, che in realt\u00e0 sono pi\u00f9 relazionate alla guaracha che non alla stessa rumba cubana."}
{"id": "1270473", "revid": "6923", "url": "https://it.wikipedia.org/wiki?curid=1270473", "title": "Sass de Putia", "text": "Il Sass de Putia (\"Sas de P\u00fctia\" in ladino, \"Peitlerkofel\" in tedesco, in italiano anche detto \"Sasso del Putia\" o solo \"Sasso Putia\"), \u00e8 una montagna delle Dolomiti alta 2.875\u00a0m. La cima si trova all'interno del parco naturale Puez-Odle, nei pressi del passo delle Erbe, in Alto Adige, passo che mette in comunicazione la val Badia con le valli di Luson e di Funes.\nLa cima \u00e8 famosa, oltre per il panorama a 360 gradi che offre, grazie al suo isolamento, anche per la semplice via ferrata che consente di raggiungerla. Infatti spesso, a chi non ha mai provato l'esperienza di una via ferrata, viene consigliato di percorrere questo itinerario.\nItinerari di salita.\nLasciando la macchina al passo delle Erbe (1987\u00a0m), per realizzare la salita alla vetta \u00e8 necessario raggiungere innanzitutto con una breve salita lungo il sentiero 8A i \"Prati di Putia\" e pi\u00f9 precisamente il bivio presso la localit\u00e0 \"Munt de Fornella\" (2080\u00a0m). Da tale bivio si diramano i sentieri 8A e 8B (rispettivamente a destra e a sinistra). Entrambi i tracciati permettono di raggiungere la Forcella di Putia (2357\u00a0m) posta ad ovest del massiccio; il primo aggirer\u00e0 infatti il massiccio in senso antiorario mentre il secondo in senso orario.\nProseguendo in senso antiorario si segue il sentiero 8A che attraversa i \"prati di Campaccio\" fino a giungere alla valle che separa il massiccio del Putia da quello delle Odle di Eores sulla destra. In questa valle s'incrocia il sentiero n\u00b04 che proviene dal Rifugio Plose; tale sentiero \u00e8 anche il percorso delle Alte vie n. 2 e G\u00fcnther Messner. Seguendo pertanto il sentiero n\u00b04 verso sinistra si raggiunger\u00e0 inerpicandosi lungo un ghiaione scosceso la Forcella di Putia. Sulla forcella s'incrociano diversi tracciati: il sentiero 4 (che con le Alte Vie proseguir\u00e0 a destra verso il rifugio Genova) e il sentiero 4B che con la stessa numerazione scende verso i \"Prati di Vaciara\" oppure risale a sinistra il versante del Piccolo Putia. Si procede per quest'ultimo, che con una salita per comode balze erbose, porta al ripiano ghiaioso che sta alla base dell'ultimo tratto di salita (2720\u00a0m).\nL'ultimo tratto di salita (150\u00a0m), in leggera esposizione, si svolge lungo un tratto di via ferrata con difficolt\u00e0 del I grado. Questo pezzo finale \u00e8 attrezzato con salde funi metalliche fisse, che aiutano ed assicurano l'escursionista nella salita fino alla vetta (2875\u00a0m). Fin qui il percorso dura 3-3 ore e mezza dal passo delle Erbe.\nDalla vetta si gode una vista a 360 gradi:\nNei pressi del pianoro precedente all'ultimo tratto, si trova anche il Piccolo Putia, che \u00e8 raggiungibile facilmente percorrendo un sentiero in 20 minuti.\nLa discesa avviene per lo stesso percorso, almeno fino alla forcella, dove si pu\u00f2 scegliere se allungare la via del ritorno completando il giro alla base del monte attraverso i Prati di Putia.\nNel caso si decida di completare il giro dalla forcella s'imboccher\u00e0 il sentiero 4B verso sinistra che scender\u00e0 verso i \"Prati di Vaciara\" dove un bivio permetter\u00e0di proseguire lungo il tracciato 4B e raggiungere l'abitato di Longiar\u00f9 o imboccare a sinistra il sentiero n\u00b035 (proveniente da Rifugio Malga Brogles da destra) che attraverser\u00e0 gli alpeggi posti sul versante orientale del massiccio del Putia lungo il versante occidentale della Valle di Longiar\u00fa. Volendo tornare verso il Passo delle Erbe si proseguir\u00e0 pertanto sul sentiero 35 verso sinistra fino a giungere al Passo di G\u00f6ma (2111 m) dove si abbandona il sentiero 35 per andare a sinistra lungo il sentiero 8B che ci riporter\u00e0 attraverso l'Alpe di G\u00f6ma al punto di partenza.\nIn totale, per la salita e il giro completo del Sas de Putia occorrono almeno 7 ore.\nSito archeologico.\nLungo il sentiero 35, a circa 100 metri a nord dell'incrocio di questo con il sentiero 4B \u00e8 localizzato il sito archeologico di P\u00fctia II. Si tratta di un sito rituale che ha restituito, durante gli scavi condotti nel 2002 e 2003 un numero di reperti che suggeriscono un ampio spettro cronologico di frequentazione: resti di attivit\u00e0 venatorie mesolitiche, attivit\u00e0 pastorali del Bronzo Finale e in piena et\u00e0 del Ferro una notevole attivit\u00e0 di culto, testimoniato dalla presenza di resti sacrificali e deposizioni votive."}
{"id": "1270474", "revid": "1573940", "url": "https://it.wikipedia.org/wiki?curid=1270474", "title": "Pieve di San Bartolomeo (Barberino di Mugello)", "text": "La pieve di San Bartolomeo \u00e8 un edificio religioso situato a Galliano di Mugello, nel comune di Barberino di Mugello.\nStoria e descrizione.\nDi origine antichissima, ebbe il patronato degli Ubaldini da Galliano. L'edificio attuale risale al 1845 \u2013 1847.\nAll'interno si conservano alcune opere rilevanti, tra cui un dipinto su tavola con la \"Madonna col Bambino\", attribuito a Margaritone d'Arezzo e una pala d'altare raffigurante la \"Madonna col Bambino e quattro santi\", di scuola fiorentina della seconda met\u00e0 del XV secolo, proveniente dalla chiesa di Santo Stefano a Rezzano; la cupola del coro conserva affreschi di Tito Chini (1920).\nDal chiostro annesso alla chiesa si accede all'oratorio della Compagnia, in cui si conserva una pala d'altare con elegante cornice, raffigurante l\"'Annunciazione\", attribuita alla bottega del Ghirlandaio."}
{"id": "1270477", "revid": "105653452", "url": "https://it.wikipedia.org/wiki?curid=1270477", "title": "Immersione (geometria)", "text": "In geometria, una immersione \u00e8 una funzione differenziabile fra variet\u00e0 differenziabili, il cui differenziale \u00e8 ovunque iniettivo.\nLe immersioni non sono necessariamente iniettive \"globalmente\", ma lo sono \"localmente\". \nDefinizione.\nUna funzione differenziabile\nfra due variet\u00e0 differenziabili \u00e8 una immersione se il differenziale\n\u00e8 iniettivo per ogni punto formula_3 di formula_4. Equivalentemente, se il rango del differenziale \u00e8 ovunque pari alla dimensione di formula_4\nL'equivalenza fra le due definizioni \u00e8 garantita dal teorema della dimensione.\nLe variet\u00e0 differenziabili formula_4 e formula_8 possono essere ad esempio degli aperti contenuti in spazi euclidei formula_9 e formula_10.\nIniettivit\u00e0.\nUna immersione formula_11 non \u00e8 necessariamente iniettiva. Lo \u00e8 per\u00f2 localmente, grazie ad una versione del teorema di invertibilit\u00e0 locale: ogni punto formula_3 di formula_4 ha un intorno formula_14 su cui la funzione \u00e8 iniettiva."}
{"id": "1270479", "revid": "547034", "url": "https://it.wikipedia.org/wiki?curid=1270479", "title": "I865", "text": "L'i865 (conosciuto anche con il nome in codice Springdale) \u00e8 un chipset Intel presentato nel 2003 per supportare i Pentium 4 Northwood e i successivi Prescott su socket 478.\nParallelamente all'i865, Intel present\u00f2 anche l'i875 (Canterwood) che offriva prestazioni leggermente superiori grazie ad alcune specifiche tecnologie che miglioravano la latenza di accesso alla memoria RAM e ai bus di sistema.\nI due chipset furono i successori, rispettivamente, dell'i845 (Brookdale) e dell'i850 (Tehama) presentati nel 2001.\nCaratteristiche tecniche.\nDopo il primo chipset Intel con supporto alle memorie DDR, l'i845, Intel prosegu\u00ec su questa strada e utilizz\u00f2 il nuovo chipset i865 per ottimizzare le prestazioni della propria CPU Pentium 4 Northwood, che nel frattempo era arrivata a 3\u00a0GHz di clock, nei confronti del rivale AMD Athlon XP.\nLe novit\u00e0 introdotte con l'i865 Springdale sono numerose e spaziano in quasi tutti i campi di azione di un chipset. Tra queste si possono citare il supporto dual channel a ben 4 GB di memorie DDR-333 o DDR-400, unite al BUS quad pumped per il processore di 533\u00a0MHz oppure 800\u00a0MHz.\nLo slot AGP diventava quello a 8x e, grazie all'introduzione del Southbridge ICH5, i produttori di motherboard potevano integrare fino a 8 porte USB 2.0. Per la connessione delle periferiche di archiviazione era presente l'ormai tradizionale controller per due canali PATA di tipo UltraATA 100 ma, per la prima volta, veniva integrato il controller RAID in modalit\u00e0 \"0\". Con l'i865 fece il suo debutto anche lo standard SATA, a cui veniva offerto il supporto a 2 porte SATA-150. Lo standard audio integrato rimaneva quello AC '97 ma nella versione 2.3. Infine la scheda di rete non era integrata ma supportata attraverso il BUS PCI oppure CSA.\nLa comunicazione tra Northbridge e Southbridge era la ormai tradizionale interfaccia a 266 MB/s.\nLe versioni disponibili erano le seguenti:\nEra disponibile anche una versione economica rimarchiata i848:\nIl successore.\nL'i865 e il suo alter ego i875, furono rimpiazzati da Intel nel corso del 2004 dai primi chipset in grado di supportare lo standard PCI Express, ovvero l'i915 (Grantsdale) e l'i925 (Alderwood). In realt\u00e0 i chipset della serie 8xx rimasero ancora a lungo i preferiti dagli utenti data la loro compatibilit\u00e0 anche con componenti del passato, offrendo quindi la possibilit\u00e0 di aggiornare le periferiche del sistema gradualmente."}
{"id": "1270481", "revid": "767487", "url": "https://it.wikipedia.org/wiki?curid=1270481", "title": "Fresh Quota", "text": "Fresh Quota \u00e8 un album rarit\u00e0 del gruppo inglese Status Quo, uscito nel 1981.\nIl disco.\nSi tratta di un mini album contenente sei tracce (una delle quali, \"Good Thinking Batman\", \u00e8 una semplice jam session strumentale in chiave blues) incise dalla band tra la fine degli anni sessanta ed i primi anni settanta, mai pubblicate in precedenza.\nIl rilascio degli inediti suscita l'interesse del pubblico e il disco ottiene un buon risultato di vendite entrando al n. 36 delle classifiche inglesi.\nTracce.\nLato A\nLato B"}
{"id": "1270486", "revid": "1452073", "url": "https://it.wikipedia.org/wiki?curid=1270486", "title": "Springdale", "text": ""}
{"id": "1270495", "revid": "838137", "url": "https://it.wikipedia.org/wiki?curid=1270495", "title": "Pieve di San Gavino Adimari", "text": "La pieve di San Gavino Adimari si trova nel comune di Barberino di Mugello.\nStoria e descrizione.\nLa pieve risulta documentata gi\u00e0 nel 1038 . Alla fine del Duecento controllava un vasto piviere che comprendeva anche la chiesa di Barberino. Un terremoto nel 1542 la distrusse, ma venne ricostruita grazie all'interessamento dei Medici . Nel Settecento sub\u00ec ulteriori interventi che ne modificarono la pianta, a unica navata, e il corredo decorativo.\nLa chiesa possiede un organo di Giovanni Battista Pomposi del 1739."}
{"id": "1270496", "revid": "1428919", "url": "https://it.wikipedia.org/wiki?curid=1270496", "title": "Nelspruit", "text": "Nelspruit (, ) \u00e8 una citt\u00e0 del Sudafrica nord-orientale, capoluogo della provincia di Mpumalanga e della municipalit\u00e0 locale di City of Mbombela.\nSorge lungo il corso del fiume Crocodile a a circa a ovest del confine con il Mozambico e a circa a est di Johannesburg.\nLa vicina township \u00e8 KaNyamazane, a qualche chilometro ad est da Nelspruit. Il presidente Paul Kruger ne fece la sede del governo della Repubblica Sudafricana del Transvaal dopo la caduta di Pretoria in occasione della Guerra Boera.\nStoria.\nNelspruit fu fondata nel 1905 dai tre fratelli Gert, Louis ed Andries Nels che pascolavano il loro bestiame intorno alla zona di Nelspruit nei mesi invernali. I terreni fertili ed il clima subtropicale forniscono le circostanze perfette per gli agrumi e frutti tropicali principalmente mango, banana, avocado.\nLa regione di Nelspruit produce 1/3 della produzione nazionale di arance.\nCon lo sviluppo della ferrovia a partire dal 1902, Nelspruit \u00e8 diventato un grande centro economico ed un centro turistico. \u00c8 un luogo di passaggio verso le grandi destinazioni turistiche della provincia come il Kruger National Park, il Blyde River Canyon, il villaggio-museo di Barberton o anche il Mozambico e lo Swaziland.\nLa citt\u00e0 ha due aeroporti, Kruger Mpumalanga International Airport a nord-est e Nelspruit Airport a sud-ovest.\nSport.\nNelspruit \u00e8 stata sede dei Mondiali di calcio 2010 nello stadio Mbombela (capienza 40.000 spettatori).\nNelspruit \u00e8 stata scelta per ospitare alcune partite della Coppa delle Nazioni Africane 2013."}
{"id": "1270501", "revid": "547034", "url": "https://it.wikipedia.org/wiki?curid=1270501", "title": "I915", "text": "L'i915 (conosciuto anche con il nome in codice Grantsdale) \u00e8 un chipset Intel presentato nel 2004 per supportare i Pentium 4 Prescott su socket 775.\nParallelamente all'i915, Intel present\u00f2 anche l'i925 (Alderwood) che offriva prestazioni leggermente superiori grazie ad alcune specifiche tecnologie che miglioravano la latenza di accesso alla memoria RAM e ai bus di sistema.\nI 2 chipset furono i successori, rispettivamente, dell'i865 (Springdale) e dell'i875 (Canterwood) presentati nel 2003.\nCaratteristiche tecniche.\nL'i915 era prodotto nel package \"Ball Grid Array 1257\" da 37,5x40 mm e, cos\u00ec come aveva gi\u00e0 fatto il suo predecessore i865, introdusse diverse novit\u00e0 in quasi tutti i campi di azione di un chipset.\nInnanzitutto cambiava il socket che diventava il nuovo LGA 775 utilizzato da Intel ancora oggi per le sue CPU; per questo motivo le motherboard basate sui chipset della serie 9xx potevano accogliere solo il Pentium 4 con core Prescott, dato che non vennero mai prodotte CPU Pentium 4 Northwood per questo socket. Il bus per il processore invece rimaneva quello quad pumped a 533 MHz oppure a 800 MHz e proprio per il supporto al BUS pi\u00f9 lento, a differenza dell'i925, l'i915 poteva accogliere sia i Pentium 4, sia i Celeron D (questi ultimi non supportati dal chipset di fascia alta). Inoltre offriva supporto alla tecnologia Hyper-Threading implementata in tutti i Pentium 4 basati sul nuovo tipo di socket.\nAnche il tipo di memoria RAM supportata era cambiato con l'i915; oltre al supporto fino a 4 GB di memoria DDR-400, per la prima volta era possibile utilizzare anche la nuova DDR2 per la quale il chipset i915 offriva supporto dual channel per lo standard DDR2-533.\nLo slot AGP 8x lasci\u00f2 il posto alla nuova interfaccia di connessione PCI Express x16, che \u00e8 tuttora la base per le schede grafiche di fascia alta e lasciava libero il supporto per altre 4 linee aggiuntive PCI Express. Il Southbridge divenne l'ICH6 che, come il precedente, consentiva ai produttori di schede madri di integrare fino a 8 porte USB 2.0. Rimaneva ancora il controller per 2 canali PATA di tipo UltraATA 100 con supporto RAID, ma veniva integrata anche la modalit\u00e0 \"1\" oltre alla \"0\" gi\u00e0 presente precedentemente, e la nuova Intel Matrix per creare una configurazione simile ad un RAID \"0+1\" utilizzando per\u00f2 solo 2 hard disk. Anche il supporto agli hard disk SATA venne potenziato diventando compatibile con 4 porte SATA-150 (l'i865 ne supportava solo 2) e dischi con NCQ, mentre gli slot PCI montati nel sistema potevano essere fino a 6.\nInoltre, lo standard audio integrato divenne l'Intel High Definition Audio, chiamato da Intel con il nome in codice Azalia. La qualit\u00e0 era nettamente migliorata rispetto a quella dello standard AC '97 e, per la prima volta, un sistema audio integrato poteva svolgere le funzioni di un impianto home theater.\nDato che l'interfaccia di connessione era diventata quella PCI Express, Intel decise di offrire il supporto alla scheda di rete (da 100 Mbit/s) attraverso questo protocollo, in luogo dei precedenti PCI e CSA. Quando l'i915 veniva abbinato al southbridge ICH6-W era disponibile un controller di rete wireless integrato chiamato Intel Wireless Connect e in grado di trasformare il sistema in un access point.\nInfine, anche la comunicazione tra Northbridge e Southbridge venne notevolmente migliorata, infatti la tradizionale interfaccia a 266 MB/s venne sostituita dalla cosiddetta Direct Media Interface da 1 GB/s (nei chipset attuali \u00e8 di ben 2 GB/s) basata anch'essa sul BUS PCI Express e di conseguenza non era possibile abbinare i precedenti southbridge (ad esempio l'ICH5) ai nuovi northbridge, data l'incompatibilit\u00e0 dei vecchi ICH con lo standard PCI Express.\nIl sottosistema grafico integrato in alcune versioni era il nuovo GMA 900, decisamente superiore del precedente Intel Extreme Graphics II integrato nel predecessore dell'i915 (l'i865), con frequenza di 333 MHz, 4 pipeline Pixel Shader 2.0 con precisione a 16 o 32 bit, decodifica hardware MPEG-2 e supporto DirectX 9 (in luogo del supporto DirectX 7 del predecessore). Intel mirava con questo nuovo comparto grafico a fornire una scheda grafica integrata alternativa rispetto alle discrete di fascia bassa. In ogni caso comunque, il supporto DirectX 9 era limitato dato che l'accelerazione hardware riguardava solo i \"pixel shader\" e non i vertex shader che continuavano a venire elaborati dalla CPU. La memoria a disposizione del comparto grafico era una parte di quella di sistema, e in particolare 32 MB durante l'utilizzo standard e fino a 224 MB in caso di utilizzo in ambito videoludico.\nDi seguito viene riportato un confronto tra le caratteristiche del comparto grafico integrato nell'i915 e quelle del predecessore, integrato nell'i865.\nLe versioni disponibili erano le seguenti:\nEra disponibile anche una versione economica rimarchiata i910:\nIl successore.\nL'i915 e il suo alter ego i925 furono rimpiazzati da Intel nel corso del 2005 dall'i945 (Lakeport) e dagli i955, i965 (Broadwater) e i975 (Glenwood). A differenza di quanto avvenuto in passato, questi chipset non apportarono alcuna rivoluzione nelle piattaforme Intel ma si limitarono ad ottimizzare una serie di aspetti e aumentare gradualmente le possibilit\u00e0 di espansione del sistema, offrendo supporto a BUS e memorie RAM pi\u00f9 veloci, oltre che a un maggior numero di linee PCI Express e ai primi processori dual core Pentium D."}
{"id": "1270503", "revid": "10873", "url": "https://it.wikipedia.org/wiki?curid=1270503", "title": "Grantsdale", "text": ""}
{"id": "1270505", "revid": "767487", "url": "https://it.wikipedia.org/wiki?curid=1270505", "title": "Pieve di San Giovanni in Petroio", "text": "La pieve di San Giovanni in Petroio si trova nel comune di Barberino di Mugello.\nStoria e descrizione.\nDocumentata nel 1078, la pieve era direttamente controllata dal vescovo fiorentino.\nLa chiesa ha un impianto a tre navate spartite da pilastri a sezione circolare che reggono archeggiature di differente ampiezza e forma. L'edificio fu forse edificato da maestranze locali alle quali sono da imputarsi gli archi irregolari e il paramento murario piuttosto rozzo, come pure la decorazione dei capitelli con elementi arcaici, desunti dal repertorio altomedievale. Da notare l'elevazione della navata centrale rispetto a quelle minori, non percepibile all'esterno, dove la facciata ha un profilo a capanna.\nAll'interno si segnala la presenza di un fonte battesimale del XV secolo."}
{"id": "1270519", "revid": "773636", "url": "https://it.wikipedia.org/wiki?curid=1270519", "title": "Oratorio dei Santi Carlo e Antonio", "text": "Loratorio dei Santi Carlo e Antonio si trova nel comune di Palazzuolo sul Senio, provincia di Firenze.\nL'edificio mantiene la sua originaria struttura seicentesca. All'interno si conservano altari con eleganti stucchi e tele del XVII secolo. Le panche, che riportano i nomi dei donatori, risalgono al XVIII secolo.\nLa \"Via Crucis\" \u00e8 opera di Tito Chini (1925-1930 circa)."}
{"id": "1270521", "revid": "287204", "url": "https://it.wikipedia.org/wiki?curid=1270521", "title": "Saint-Gobain (disambigua)", "text": ""}
{"id": "1270526", "revid": "287204", "url": "https://it.wikipedia.org/wiki?curid=1270526", "title": "Monti Pilis", "text": "I Monti Pilis (ungherese: \"Pilis hegys\u00e9g\") si trovano in Ungheria settentrionale, presso l'Ansa del Danubio. Fanno parte delle Montagne del Transdanubio, il monte pi\u00f9 alto \u00e8 il Pilis-tet\u0151 che misura 757 metri ed \u00e8 anche la cima pi\u00f9 alta delle Montagne del Transdanubio.\nGeografia.\nI Monti Pilis costituiscono, insieme ai Monti di Visegr\u00e1d, la punta pi\u00f9 settentrionale delle Montagne del Transdanubio. Intorno ad essi il Danubio disegna la sua ansa passando dalla direzione ovest-&gt;est alla direzione nord-&gt;sud.\nLe cime pi\u00f9 importanti sono:\nLe citt\u00e0 e i paesi pi\u00f9 importanti della zona sono:\nI Monti Pilis, insieme alle aree circostanti dei Monti Visegr\u00e1d, dei monti B\u00f6rzs\u00f6ny, della valle del Danubio da Visegr\u00e1d fino alla punta meridionale dell'Isola di Szentendre e la valle del fiume Ipoly, fanno parte del Parco Nazionale del Danubio-Ipoly.\nTurismo.\nI monti Pilis presentano notevoli attrattative sia in termini di bellezza naturali e paesaggistiche che culturali. La zona \u00e8 di natura calcarea e presenta quindi le classiche formazioni carsiche costituite da ripide scogliere e profonde grotte, oltre che una ampia varieta di flora e fauna. Fra i luoghi di interesse culturale i pi\u00f9 importanti sono la cappella nella foresta di Pilisv\u00f6r\u00f6sv\u00e1r, la chiesa del pellegrinaggio di Csob\u00e1nka, il monastero cistercense di Pilisszentkereszt, e i resti del monastero paolino di Keszt\u00f6lc.\nI Monti Pilis sono sul percorso ungherese del Sentiero Europeo E4."}
{"id": "1270528", "revid": "2149408", "url": "https://it.wikipedia.org/wiki?curid=1270528", "title": "Gilbert", "text": ""}
{"id": "1270535", "revid": "944090", "url": "https://it.wikipedia.org/wiki?curid=1270535", "title": "Alderano I Cybo-Malaspina", "text": "Biografia.\nAveva anche i titoli di principe del Sacro Romano Impero, sesto duca di Ferentillo (fino al 1730, quando vendette il feudo a Don Nicol\u00f2 Bendetti), quinto duca di Ajello, conte palatino del Laterano, barone di Paduli, signore sovrano di Moneta ed Avenza, signore di Lago, Laghitello, Serra e Terrati, barone romano, patrizio romano e patrizio genovese, patrizio di Pisa e Firenze, patrizio napoletano, nobile di Viterbo.Con una convenzione sottoscritta a Montefiascone il 2 dicembre 1715 e ratificata a Roma l'anno seguente lasci\u00f2 in appannaggio al fratello Camillo i feudi e i beni allodiali situati nel Regno di Napoli e nello Stato Pontificio.\nSpos\u00f2 a Milano il 29 aprile 1715 Ricciarda Gonzaga (Novellara, 22 febbraio 1698 - Massa, 24 novembre 1768), figlia di Camillo III Gonzaga, ottavo conte Novellara e Bagnolo, e della principessa Matilde d'Este dei principi di San Martino in Rio, principessa di Modena e Reggio.\nPrivo di fratelli o cugini di sesso maschile atti a succedergli, legittimi o meno, sposo di una donna forse sterile, pass\u00f2 i primi dieci anni della sua vita coniugale e di sovrano oppresso dallo spettro dell'estinzione della Dinastia e dello smembramento dello Stato. Finalmente nel 1725 gli nacque la prima figlia a cui ne seguirono in rapida successione altre due: il Duca Alderano, decimo di undici figli, ed il cui padre aveva potuto vantare altri dodici tra fratelli e sorelle, sembrava mostrarsi prolifico come gli avi, ma la morte improvvisamente sopraggiunse quando nel 1731 quando era ancora nel pieno delle forze, ultimo sovrano maschio dei Cybo-Malaspina.\nDiscendenza.\nAlderano e Ricciarda ebbero tre figlie:"}
{"id": "1270536", "revid": "1876278", "url": "https://it.wikipedia.org/wiki?curid=1270536", "title": "Chiesa di San Gemignano (Massa)", "text": "La chiesa di San Gemignano \u00e8 un edificio di culto cattolico situato nella frazione massese di Antona, in provincia di Massa-Carrara. La chiesa \u00e8 sede dell'omonima parrocchia del vicariato di Massa della diocesi di Massa Carrara-Pontremoli.\nAll'interno sono da segnalare i resti di un polittico di primo Quattrocento e la pala in terracotta invetriata con la \"Madonna in trono e santi\" di Benedetto Buglioni."}
{"id": "1270537", "revid": "547034", "url": "https://it.wikipedia.org/wiki?curid=1270537", "title": "I925", "text": "L'i925 (conosciuto anche con il nome in codice Alderwood) \u00e8 un chipset Intel presentato nel 2004 per supportare i Pentium 4 Prescott su socket 775.\nParallelamente all'i925, Intel present\u00f2 anche l'i915 (Grantsdale) che offriva prestazioni leggermente inferiori a causa dell'assenza di alcune specifiche tecnologie che miglioravano la latenza di accesso alla memoria RAM e ai bus di sistema, ma a fronte di un costo d'acquisto decisamente pi\u00f9 contenuto e quindi maggiormente interessante da parte dei produttori di motherboard che potevano cos\u00ec realizzare prodotti con maggior margine di profitto.\nI 2 chipset furono i successori, rispettivamente, dell'i875 (Canterwood) e dell'i865 (Springdale), presentati nel 2003.\nCaratteristiche tecniche.\nEssendo una versione potenziata dell'i915, le caratteristiche dell'i925 erano praticamente le stesse e veniva prodotto nel package \"Ball Grid Array 1257\" da 37,5x40 mm.\nIl socket diventava il nuovo LGA 775 utilizzato da Intel ancora oggi per le sue CPU; per questo motivo le motherboard basate sui chipset della serie 9xx potevano accogliere solo il Pentium 4 con core Prescott, dato che non vennero mai prodotte CPU Pentium 4 Northwood per questo socket. Il bus per il processore invece rimaneva quello quad pumped a 800 MHz ma non a 533 MHz e proprio a causa di tale limitazione, a differenza dell'i915, l'i925 poteva accogliere solo i Pentium 4 e non i Celeron D (che sfruttavano proprio il BUS a 533 MHz). Inoltre offriva supporto alla tecnologia Hyper-Threading implementata in tutti i Pentium 4 basati sul nuovo tipo di socket.\nAnche il tipo di memoria RAM supportata era cambiato con i nuovi chipset. Nell'i925 Alderwood era presente solo il supporto dual channel fino a 4 GB della nuova memoria DDR2-533, mentre l'i915 offriva anche il supporto alla tradizionale DDR.\nLo slot AGP 8x lasci\u00f2 il posto alla nuova interfaccia di connessione PCI Express x16, che \u00e8 tuttora la base per le schede grafiche di fascia alta e lasciava libero il supporto per altre 4 linee aggiuntive PCI Express. Il Southbridge divenne l'ICH6 che, come il precedente, consentiva ai produttori di schede madri di integrare fino a 8 porte USB 2.0. Rimaneva ancora il controller per 2 canali PATA di tipo UltraATA 100 con supporto RAID, ma veniva integrata anche la modalit\u00e0 \"1\" oltre alla \"0\" gi\u00e0 presente precedentemente, e la nuova Intel Matrix per creare una configurazione simile ad un RAID \"0+1\" utilizzando per\u00f2 solo 2 hard disk. Anche il supporto agli hard disk SATA venne potenziato diventando compatibile con 4 porte SATA-150 (l'i875 Canterwood ne supportava solo 2) e dischi con NCQ, mentre gli slot PCI montati nel sistema potevano essere fino a 6.\nInoltre, lo standard audio integrato divenne l'Intel High Definition Audio, chiamato da Intel con il nome in codice Azalia. La qualit\u00e0 era nettamente migliorata rispetto a quella dello standard AC '97 e, per la prima volta, un sistema audio integrato poteva svolgere le funzioni di un impianto home theater.\nDato che l'interfaccia di connessione era diventata quella PCI Express, Intel decise di offrire il supporto alla scheda di rete (da 100 Mbit/s) attraverso questo protocollo, in luogo dei precedenti PCI e CSA. Quando l'i925 veniva abbinato al southbridge ICH6-W era disponibile un controller di rete wireless integrato chiamato Intel Wireless Connect e in grado di trasformare il sistema in un access point.\nUna caratteristica chiamata Ehnanced Memory Pipelining, esclusiva dell'i925, aveva lo scopo di incrementare la saturazione dei 2 canali di memoria RAM, ma i fatti dimostrarono che l'aumento prestazionale ottenibile era minimo, mentre la tecnologia Intel Flex Memory Technology consentiva, con risultati discreti, di utilizzare la configurazione dual channel con moduli di memoria differenti, facilitando cos\u00ec gli aggiornamenti.\nInfine, anche la comunicazione tra Northbridge e Southbridge venne notevolmente migliorata, infatti la tradizionale interfaccia a 266 MB/s venne sostituita dalla cosiddetta Direct Media Interface da 1 GB/s (nei chipset attuali \u00e8 di ben 2 GB/s) basata anch'essa sul BUS PCI Express e di conseguenza non era possibile abbinare i precedenti southbridge (ad esempio l'ICH5) ai nuovi northbridge, data l'incompatibilit\u00e0 dei vecchi ICH con lo standard PCI Express.\nVersione potenziata di Alderwood.\nQuando Intel present\u00f2 il primo Pentium 4 Extreme Edition con BUS a 1066 MHz, basato su core Gallatin, a novembre 2004, venne resa disponibile una versione potenziata del chipset i925 Alderwood, in grado di supportare ufficialmente tale frequenza di BUS.\nLe versioni disponibili erano le seguenti:\nIl successore.\nL'i925 e la sua versione economica i915, furono rimpiazzati da Intel nel corso del 2005 dagli i955 e i975 (Glenwood) e dall'i945 (Lakeport). A differenza di quanto avvenuto in passato, questi chipset non apportarono alcuna rivoluzione nelle piattaforme Intel ma si limitarono ad ottimizzare una serie di aspetti e aumentare gradualmente le possibilit\u00e0 di espansione del sistema, offrendo supporto a BUS e memorie RAM pi\u00f9 veloci, oltre che a un maggior numero di linee PCI Express e ai primi processori dual core Pentium D."}
{"id": "1270538", "revid": "287204", "url": "https://it.wikipedia.org/wiki?curid=1270538", "title": "Mbombela Stadium", "text": "Mbombela Stadium \u00e8 un impianto sportivo multifunzione sudafricano di Nelspruit.\nLa costruzione dello stadio \u00e8 cominciata nel febbraio 2007 ed \u00e8 stato completato nel 2009. Lo stadio ha una capienza di 46.000 spettatori, ed \u00e8 situato vicino al Kruger National Park.\nL'impianto sportivo \u00e8 costato 920 milioni di Rand.\nIl primo ministro del Mpumalanga, Thabang Makwetla, ha affermato che lo stadio Mbombela si trasformer\u00e0 in uno dei beni di intrattenimento pi\u00f9 belli nella provincia Mpumalanga.\nLo stadio ha ospitato quattro incontri della fase A dei gironi del Mondiale 2010, fra cui l'incontro dei campioni del mondo in carica dell'Italia contro la Nuova Zelanda terminata 1-1, del 20 giugno 2010.\nQuesto stadio \u00e8 stato considerato il pi\u00f9 originale d'Africa. Se lo si guarda bene si possono notare i piloni esterni che rappresentano delle giraffe, la rampa per arrivare ai posti a sedere rappresenta un serpente e il colore delle seggiole imita il manto di una zebra.\nCampionato mondiale di calcio 2010.\nLo stadio \u00e8 uno degli impianti che hanno ospitato il Campionato mondiale di calcio 2010.\nDi seguito sono presenti le gare in esso disputate durante la rassegna mondiale 2010:\nCoppa delle Nazioni Africane 2013.\nNel 2013 Nelspruit con altre quattro citt\u00e0 del Sudafrica ha ospitato la Coppa Africa. Sotto sono elencate le partite disputate a Nelspruit presso il Mbombela Stadium:\nRugby.\nI Pumas, squadra di rugby, utilizzano la struttura e ne sono i gestori. Giocano le partite della Currie Cup e alcune della Vodacom Cup.\nIn numerose occasione lo stadio ha ospitato la nazionale sudafricana."}
{"id": "1270539", "revid": "10873", "url": "https://it.wikipedia.org/wiki?curid=1270539", "title": "Alderwood", "text": ""}
{"id": "1270540", "revid": "1906976", "url": "https://it.wikipedia.org/wiki?curid=1270540", "title": "Alfa Romeo 183T", "text": "LAlfa Romeo 183T \u00e8 una vettura di Formula 1 utilizzata dalla casa di Arese durante la stagione .\nAlcuni telai vennero successivamente ceduti alla che ne deriv\u00f2 le proprie vetture usate dal al .\nCaratteristiche.\nDisegnata da G\u00e9rard Ducarouge e da Mario Tollentino, pur sviluppando il concetto della 182T, era equipaggiata con un motore turbo V8 Tipo 890T, da qui la \u00abT\u00bb che ne accompagnava il nome. Fu la prima monoposto Alfa Romeo di Formula 1 a correre spinta da un motore turbo, visto che la 182T era stata utilizzata solo nelle qualifiche del Gran Premio d'Italia 1982.\nAd inizio stagione venne equipaggiata con turbine prodotte dalla consociata Alfa Romeo Avio, troppo pesanti e con un tempo di risposta molto pi\u00f9 alto delle altre turbine (tedesche e americane) disponibili sul mercato.\nCarriera agonistica.\nLa 183T ottenne 18 punti dalle 29 partecipazioni che essa fece. Andrea De Cesaris la port\u00f2 per ben due volte al secondo posto, in Germania e in Sud Africa, e ottenne il giro veloce a Spa-Francorchamps, gara nella quale part\u00ec dalla seconda fila e guid\u00f2 per lunghi tratti. Nelle qualifiche del Gran Premio di Francia lo stesso De Cesaris venne trovato con l'estintore vuoto, sicch\u00e9 il pilota venne squalificato: la responsabilit\u00e0 venne addossata a Ducarouge che venne licenziato in tronco.\nL'altro pilota, Mauro Baldi, conquist\u00f2 un quinto posto."}
{"id": "1270542", "revid": "75775", "url": "https://it.wikipedia.org/wiki?curid=1270542", "title": "Pioni", "text": ""}
{"id": "1270543", "revid": "773636", "url": "https://it.wikipedia.org/wiki?curid=1270543", "title": "Chiesa di Santo Stefano (Palazzuolo sul Senio)", "text": "La chiesa di Santo Stefano \u00e8 una delle chiese di Palazzuolo sul Senio.\nStoria e descrizione.\nDi antica origine, l'edificio \u00e8 stato rimaneggiato nel corso del XVIII secolo, restaurato agli inizi del Novecento e ancora dopo la seconda guerra mondiale, quindi non mantiene la struttura originaria. \nTra queste nuove decorazioni alcune furono progettate da Tito Chini verso il 1936. Anche il catino absidale della chiesa \u00e8 stato decorato dalle Fornaci San Lorenzo, come i sott'archi della navata. \nLa vetrata col santo titolare della chiesa, sempre dovuta all'intervento delle Fornaci San Lorenzo, presenta il santo Stefano in una posizione ieratica con sulla testa le pietre che servirono per lapidarlo e che lo fanno identificare.\nAl suo interno sono conservati numerosi dipinti risalenti ai secoli XVI, XVII, XVIII e XIX.\nTra questi dipinti, un olio su tela raffigura lo \"Sposalizio di Santa Caterina\", opera di ambito fiorentino databile alla fine del XVI secolo-inizi del XVII secolo. \nLa \"Madonna col Bambino, San Domenico e San Pietro Martire\" \u00e8 riferibile ad un pittore fiorentino dell'inizio del XVII secolo mentre la \"Visitazione\", risale alla seconda met\u00e0 del XVII secolo. \nTali opere furono date in deposito alla chiesa dalla Soprintendenza per i Beni Artistici e Storici di Firenze nel secondo dopoguerra."}
{"id": "1270544", "revid": "1714743", "url": "https://it.wikipedia.org/wiki?curid=1270544", "title": "Carlo I Cybo-Malaspina", "text": "Biografia.\nEra il primogenito di Alderano Cybo-Malaspina e Marfisa d'Este.\nPortava anche i titoli di principe del Sacro Romano Impero, secondo duca di Ferentillo, primo duca di Ajello dal 2 gennaio 1623 (avendo ricevuto il feudo ducale sul feudo con privilegio di S.M. Cattolica nel 1605, si intende che questo titolo scavalcasse il nonno ed il padre, allora ancora vivi), conte palatino del Laterano, barone di Paduli dal 1609, signore sovrano di Moneta ed Avenza, signore di Lago, Laghitello, Serra e Terrati dal 1623, barone romano, patrizio romano e patrizio genovese, patrizio di Pisa e Firenze, patrizio napoletano, nobile di Viterbo.\nSposa a Genova il 22 febbraio 1605 Brigida Spinola (Genova, 26 ottobre 1587 - Genova, 22 gennaio 1660), figlia di Giannettino Spinola dei Marchesi di Calice e Veppo, Patrizio Genovese, e di Diana de Mari.\n\u00c8 sepolto nella Cappella del Santissimo Rosario della Collegiata di San Pietro di Massa.\nDiscendenza.\nProlifico come il padre ed i discendenti, dalla moglie ebbe quattordici figli:"}
{"id": "1270545", "revid": "729019", "url": "https://it.wikipedia.org/wiki?curid=1270545", "title": "Giovanni Paolo I Sforza", "text": "Biografia.\nEra figlio naturale legittimato del Duca di Milano Ludovico il Moro e della sua amante Lucrezia Crivelli. Gi\u00e0 nel 1513, ritornati per breve tempo gli Sforza sul trono milanese con il fratello Massimiliano, partecip\u00f2 alla difesa di Novara contro i Francesi. Ritornati poi nuovamente al potere gli Sforza con l'altro fratello Francesco II, nel 1525 fu assediato nel Castello Sforzesco di Milano dagli Spagnoli, in quel periodo avversari degli Sforza. Nel 1528 fu assediato in Lodi ancora dagli Spagnoli al comando di Antonio de Leyva e dai Lanzichenecchi; dopo aver respinto con tre ore di duro combattimento un attacco degli assedianti che avevano aperto una breccia, li costrinse dopo un mese ad abbandonare l'assedio. Pochi mesi dopo si avvicin\u00f2 al De Leyva per dissapori con il fratello Francesco, con cui ben presto ritrov\u00f2 l'accordo. Combatt\u00e9 quindi ancora gli Spagnoli.\nFinalmente, nel 1532, dopo la pace di Bologna, rappacificatisi il fratello Francesco e il Re di Spagna e Imperatore Carlo V, ricevette in premio il marchesato di Caravaggio e il titolo di \"Illustre\".\nNel 1535, dopo la morte del fratello, si dirigeva verso Napoli per far valere davanti a Carlo V i suoi diritti alla successione al Ducato di Milano, sulla base di un privilegio concesso a suo tempo dall'imperatore Massimiliano I. Ma, mentre il documento veniva fatto sparire da Massimiliano Stampa, giunto a Firenze il marchese Giampaolo Sforza moriva misteriosamente. Si dice che fosse fatto avvelenare dal suo antico nemico, il De Leyva, per impedire che il Ducato potesse restare indipendente sotto uno Sforza.\nEra sposato con Violante Bentivoglio, contessa di Galliate. Il figlio Muzio I Sforza gli successe nel Marchesato di Caravaggio e nella contea di Galliate."}
{"id": "1270549", "revid": "1699816", "url": "https://it.wikipedia.org/wiki?curid=1270549", "title": "Status Quo - The Best of 1972-1974", "text": "Status Quo - The Best of 1972-1974 \u00e8 un album rarit\u00e0 del gruppo inglese Status Quo, uscito nel 1981.\nIl disco.\nIl prodotto racchiude undici tracce pubblicate dalla band di Francis Rossi tra il 1972 e il 1974, nei primi anni di contratto con la Vertigo Records.\nTutti i brani sono tratti dagli album \"Piledriver\" del 1972 (n. 5 UK), \"Hello!\" del 1973 (n. 1 UK) e \"Quo\" del 1974 (n. 2 UK).\nTracce.\nLato A\nLato B"}
{"id": "1270550", "revid": "122246", "url": "https://it.wikipedia.org/wiki?curid=1270550", "title": "Bet Amanuel", "text": "Bet Amanuel \u00e8 una chiesa monolitica ipogea scavata nella roccia.\nLa chiesa, che sorge a Lalibela, in Etiopia, \u00e8 di stile axumita (periodo che va dal IV secolo a.C. al IX-X secolo d.C)."}
{"id": "1270551", "revid": "2091899", "url": "https://it.wikipedia.org/wiki?curid=1270551", "title": "I875", "text": "L'i875 (conosciuto anche con il nome in codice Canterwood) \u00e8 un chipset Intel presentato nel 2003 per supportare i Pentium 4 Northwood e i successivi Prescott su socket 478.\nParallelamente all'i875, Intel present\u00f2 anche l'i865 (Springdale) che offriva prestazioni leggermente inferiori a causa dell'assenza di alcune specifiche tecnologie che miglioravano la latenza di accesso alla memoria RAM e ai bus di sistema, ma a fronte di un costo d'acquisto decisamente pi\u00f9 contenuto e quindi maggiormente interessante da parte dei produttori di motherboard che potevano cos\u00ec realizzare prodotti con maggior margine di profitto.\nI 2 chipset furono i successori, rispettivamente, dell'i850 (Tehama) e dell'i845 (Brookdale), presentati nel 2001.\nCaratteristiche tecniche.\nEssendo una versione potenziata dell'i865, le caratteristiche dell'i875 erano praticamente le stesse.\nIl controller della memoria RAM offriva supporto a dual channel a ben 4 GB di memorie DDR-333 o DDR-400, unite al BUS quad pumped per il processore di 533 MHz oppure 800 MHz.\nLo slot AGP diventava quello a 8x e, grazie all'introduzione del Southbridge ICH5, i produttori di motherboard potevano integrare fino a 8 porte USB 2.0. Per la connessione delle periferiche di archiviazione era presente l'ormai tradizionale controller per 2 canali PATA di tipo UltraATA 100 ma, per la prima volta, veniva integrato il controller RAID in modalit\u00e0 \"0\". Con l'i865 fece il suo debutto anche lo standard SATA, a cui veniva offerto il supporto a 2 porte SATA-150. Lo standard audio integrato rimaneva quello AC '97 ma nella versione 2.3. Infine la scheda di rete non era integrata ma supportata attraverso il BUS PCI oppure CSA.\nLa versione disponibile era la seguente:\nIl successore.\nL'i875 e la sua versione economica i865, furono rimpiazzati da Intel nel corso del 2004 dai primi chipset in grado di supportare lo standard PCI Express, ovvero l'i925 (Alderwood) e l'i915 (Grantsdale). In realt\u00e0 i chipset della serie 8xx rimasero ancora a lungo i preferiti dagli utenti data la loro compatibilit\u00e0 anche con componenti del passato, offrendo quindi la possibilit\u00e0 di aggiornare le periferiche del sistema gradualmente."}
{"id": "1270552", "revid": "10873", "url": "https://it.wikipedia.org/wiki?curid=1270552", "title": "Canterwood", "text": ""}
{"id": "1270555", "revid": "2219548", "url": "https://it.wikipedia.org/wiki?curid=1270555", "title": "Clan Licciardi", "text": "Il clan Licciardi \u00e8 un potente sodalizio camorristico di Napoli con a capo Maria Licciardi; il clan opera nelle zone periferiche della citt\u00e0, precisamente nel quartiere Secondigliano, e ha come roccaforte la Masseria Cardone.\nStoria.\nNella met\u00e0 degli anni ottanta Gennaro Licciardi \u00e8 il capozona del clan Giuliano nel quartiere di Secondigliano. Pochi anni pi\u00f9 tardi, nello stesso quartiere, ritenuto dagli altri clan camorristici poco importante in quanto privo di esercizi commerciali a cui chiedere il pizzo, former\u00e0 un clan del tutto indipendente riuscendo a trasformare la zona in un nodo strategico per lo stoccaggio e lo spaccio di droghe.\nIl clan fa parte insieme alle famiglie Contini, Mallardo, Lo Russo, Ferone, Stabile, Prestieri, Bosti e Bocchetti del Cartello Camorristico denominato Alleanza di Secondigliano, da sempre in lotta con i clan del centro storico.\nDopo la morte del boss Gennaro la gestione del clan \u00e8 passata interamente ai fratelli Pietro, Vincenzo e soprattutto alla sorella Maria.\nIl clan che ha sfruttato la sua influenza per mediare tra i gruppi Di Lauro e Scissionisti per mettere fine alla Faida di Scampia, attualmente vive un conflitto interno a causa delle rivendicazioni di autonomia delle famiglie Sacco e Bocchetti di S. Pietro a Patierno. Dopo l'arresto di Vincenzo Licciardi a capo del clan ci sono Pietro Licciardi e Gennaro Cirelli detto \"Gerry\".\nTra i fratelli Licciardi vi sono:"}
{"id": "1270559", "revid": "944090", "url": "https://it.wikipedia.org/wiki?curid=1270559", "title": "Alberico II Cybo-Malaspina", "text": "Biografia.\nEra figlio di Carlo I Cybo-Malaspina, Principe Sovrano di Massa e Marchese Sovrano di Carrara.\nPortava anche i titoli di Principe del Sacro Romano Impero, terzo Duca di Ferentillo, secondo Duca di Ajello, Conte Palatino del Laterano, Barone di Paduli, Signore Sovrano di Moneta ed Avenza, Signore di Lago, Laghitello, Serra e Terrati, Barone Romano, Patrizio Romano e Patrizio Genovese, Patrizio di Pisa e Firenze, Patrizio Napoletano, Nobile di Viterbo.\nSpos\u00f2 a Genova nel gennaio del 1626 la Principessa Fulvia Pico (Mirandola, 15 settembre 1607 - Massa, 1679), Principessa della Mirandola, figlia di Alessandro I Pico, Duca Sovrano della Mirandola, e della Principessa Laura d'Este, Principessa di Modena e Reggio.\nDiscendenza.\nAlberico e Fulvia ebbero tredici figli:"}
{"id": "1270561", "revid": "371529", "url": "https://it.wikipedia.org/wiki?curid=1270561", "title": "Francesca Natividad", "text": "\u00c8 una delle attrici preferite da Russ Meyer, con il quale ha avuto anche una relazione sentimentale. Per il regista statunitense ha interpretato \"Le deliranti avventure erotiche dell'agente speciale Marg\u00f2\" e \"Beneath the Valley of the Ultravixens\".\nBiografia.\nFrancesca Natividad \u00e8 la prima di nove sorelle. Quando aveva 10 anni la madre spos\u00f2 un cittadino statunitense, quindi la Natividad si trasfer\u00ec con la famiglia in Texas, e successivamente in California. L\u00ec inizi\u00f2 a lavorare come domestica e cuoca, quindi inizi\u00f2 una carriera come ballerina esotica. A 21 anni sub\u00ec la sua prima operazione per ingrandire il seno. La fece a Tijuana, dove era legale.\nLa Natividad incontr\u00f2 Russ Meyer grazie all'attrice Shari Eubank. Il regista la volle per interpretare la parte del \"coro greco\" nel suo \"Le deliranti avventure erotiche dell'agente Marg\u00f2\". Meyer rest\u00f2 impressionato dalla performance della Natividad e le diede la parte della protagonista per il suo penultimo film, \"Beneath the Valley of the Ultra-Vixens\", dove l'attrice interpret\u00f2 due ruoli e dovette aumentare di pi\u00f9 la circonferenza del seno. Sul set di questo film la Natividad lasci\u00f2 il marito e divent\u00f2 la compagna di Meyer per 15 anni.\nSuccessivamente entr\u00f2 nel mondo del cinema porno, inizialmente senza prendere parte a scene hard, ma in seguito interpretando molti film di questo genere. Prese inoltre parte ad alcuni cortometraggi di lotta femminile in chiave sexy, principalmente per piccole case di produzione come Triumph Studios e Curtis Dupont.\nNell'ottobre 1999 sub\u00ec un'operazione di mastectomia, per prevenire il cancro al seno. Negli anni successivi si \u00e8 ritirata a vita privata, e adesso abita da sola con tre gatti, vende i suoi video hard e ha una chat erotica. Nell'agosto 2006 \u00e8 apparsa senza veli sulla rivista per soli uomini \"Playboy\"."}
{"id": "1270563", "revid": "1876278", "url": "https://it.wikipedia.org/wiki?curid=1270563", "title": "Chiesa della Madonna della Misericordia (Massa)", "text": "La chiesa della Madonna della Misericordia (pi\u00f9 propriamente chiesa di Nostra Signora della Misericordia) \u00e8 un edificio di culto cattolico situato in viale Eugenio Chiesa a Massa in Toscana.\nStoria e descrizione.\nL'edificio venne eretto nel 1628-1629 da Gian Francesco Bergamini su commissione di Carlo I Cybo-Malaspina, immediatamente al di fuori della vecchia cinta muraria cittadina, in una zona che si sarebbe provveduto a risanare.\nLa chiesa, a pianta centrale coronata da una cupola impostata su un tamburo ottagono, si esempla sulle planimetrie centriche tipiche dei santuari suburbani realizzati fra XVI e XVII secolo nel territorio mediceo: planimetrie che segnavano, in piena cultura tardo-manierista, un recupero delle teorizzazioni e dei modelli dell'Umanesimo. All'interno va segnalata la \"Madonna della Neve\" di Domenico Fiasella e una \"Nativit\u00e0\" del Cigoli."}
{"id": "1270565", "revid": "986213", "url": "https://it.wikipedia.org/wiki?curid=1270565", "title": "Theodor Friedrich Klitsche de la Grange", "text": "Biografia.\nFiglio naturale del principe Luigi Ferdinando di Prussia e della contessa cattolica Maria Adelaide de la Grange, secondo alcune fonti sposati morganaticamente.\nDopo aver combattuto la campagna militare del 1815 contro Napoleone, perse il sostegno del re Federico Guglielmo III di Prussia per essersi convertito al cattolicesimo.\nDal 1826 visse a Roma dove fu agente diplomatico a Roma per il Duca Ferdinando Federico di Anhalt-K\u00f6then fino al 1830; successivamente divenne capitano nello stato maggiore\npontificio; dal 1855 visse a Caserta. Nel 1860 fu colonnello e comandante di brigata del re Francesco II delle Due Sicilie e combatt\u00e9 contro le forze piemontesi e i garibaldini, organizzando una spedizione in Abruzzo.\nQuando Francesco II delle Due Sicilie si ritir\u00f2 a Gaeta torn\u00f2 a Roma, dove mor\u00ec.\nHa sposato Teresa Costanzi, da cui ha avuto sette figli:"}
{"id": "1270566", "revid": "111319", "url": "https://it.wikipedia.org/wiki?curid=1270566", "title": "Corona del Mar", "text": "Corona del Mar \u00e8 un quartiere di Newport Beach, in California. Esso comprende la zona delle San Joaquin Hills che si affaccia sul mare, ai confini meridionali della citt\u00e0. Immediatamente a sud di Corona del Mar si trova il Crystal Cove State Park, una distesa sabbiosa accessibile da tortuosi sentieri situati lungo le colline.\nFondata nei primi anni del ventesimo secolo, l'antica area di Corona era composta per lo pi\u00f9 da case isolate di architettura varia, situate lungo la Pacific Coast Highway. Le nuove abitazioni, invece, ispirate principalmente ai classici ranch californiani, si affacciano direttamente sul mare, cosa che le rende molto costose.\nCorona non possiede un vero e proprio governo municipale, godendo dei servizi della Citt\u00e0 di Newport Beach, nel cui consiglio comunale \u00e8 rappresentata.\nDati demografici.\nSecondo il censimento del 2000, Corona del Mar ospita 13.407 persone e 10.842 famiglie. La densit\u00e0 della popolazione \u00e8 di 1.997,8 ab./km\u00b2. Le diverse razze comprendono l'88,9% di bianchi, lo 0,3% di afroamericani, lo 0,2% di nativi americani, il 5,1% di asiatici, lo 0,3% di isolani del Pacifico e l'1,1% da altre razze. Gli ispanici occupano il 5,9% della popolazione.\nIl reddito medio delle cosiddette \"unit\u00e0 familiari\" (cio\u00e8 gruppi non necessariamente legati da vincoli parentali) \u00e8 di 100.080 $, mentre quello delle famiglie tradizionali \u00e8 di 130.323 $. I maschi hanno un reddito di 99.000 $ contro i 52.355 $ delle femmine. Il reddito pro capite \u00e8 invece di 76.704 $. Circa il 5,0% delle famiglie e il 3,8% della popolazione si trovano sotto la soglia di povert\u00e0."}
{"id": "1270568", "revid": "109909228", "url": "https://it.wikipedia.org/wiki?curid=1270568", "title": "Les filles de Caleb", "text": "Les filles de Caleb \u00e8 una serie tv Canadese del 1990-1991 basata sul romanzo scritto da \"Arlette Cousture\", ideata da \"Jean Beaudin\" e prodotta da \"Lorraine Richard\" e \"Michel Gauthier\". La serie \u00e8 composta da un totale di 20 episodi da un'ora circa l'uno, distribuita per il Canada a cura della CBC a partire dal 18 ottobre 1990.\nTrama.\nLa storia si svolge in Qu\u00e9bec alla fine del XIX secolo.\nPrima parte (episodi dall'1 al 10).\nEmilie Bordeleau, la figlia di Caleb Bordeleau, a soli 13 anni gi\u00e0 sapeva di volere di pi\u00f9 della semplice vita che conduceva curandosi dei fratelli, il suo desiderio era quello di studiare e diventare un'insegnante. Mentre la madre appoggiava Emilie, il padre non condivideva assolutamente questo progetto, tanto che allontana la figlia dalla famiglia. In seguito Emilie, diciassettenne, portati a termine gli studi, gi\u00e0 insegna alla scuola di un piccolo villaggio imponendo la sua autorit\u00e0 a ragazzi di poco pi\u00f9 giovani di lei. Emilie, grazie ad una grande festa che organizza in onore di Pronovost, il direttore della scuola, riesce a farsi riaccettare dal padre Caleb. A scuola nel frattempo Emilie doveva affrontare ogni genere di situazione ed entrambi i figli di Pronovost, Ovila e Ovid, suoi allievi, le fanno la corte. Alla fine dell'estate per\u00f2 Emilie si ritrova sola in quanto Ovila parte per \"Shawinigan\" per aiutare il padre e l'amica Berthe per l'ordine religioso delle Carmelitane. Ovila improvvisando un ritorno inaspettato sorprende Emilie e con lei trascorre due giorni meravigliosi, ma al termine della vacanza Ovila torna a casa costretto ad affrontare una difficile situazione familiare. Ovila cerca rifugio in Emilie che per\u00f2 non \u00e8 cos\u00ec disposta come si aspettava, e decide cos\u00ec di ripartire senza salutare Emilie. Nel frattempo Henri Douville rivela i suoi sentimenti a Caleb e chiede in matrimonio Emilie che per\u00f2 non \u00e8 affatto disposta ad accettare, alla fine Henri si rende conto che il cuore di Emilie non sar\u00e0 mai suo e rompe il fidanzamento per la gioia di Emilie. Cos\u00ec Ovila alla fine fa ritorno e sorprendendo ancora Emilie le chiede di sposarlo ed Emilie accetta.\nSeconda parte (episodi dall'11 al 20).\nDopo il matrimonio le cose tra Ovila ed Emilie si complicano. Ovila infatti ama molto Emilie ed \u00e8 molto felice quando lei gli rivela di aspettare un figlio ma teme la responsabilit\u00e0. Ovila desidererebbe rimanere con Emilie ma ha bisogno di denaro e decide cos\u00ec di partire per il lavoro nel cantiere. Il tempo passa in fretta ed Ovila ed Emilie tornano di nuovo vicini e nasce cos\u00ec la prima figlia Rose. Un falegname offre un lavoro ad Ovila a Montr\u00e9al ed Emilie lo segue lasciando la figlia alla sorella. La coppia trascorre un periodo felice a Montreal, ma Ovila alla fine non accetta il lavoro e torna quindi a lavorare nei cantieri cosa che Emilie non accetta. Al ritorno, prima di Natale Emilie annuncia ad Ovila che sar\u00e0 padre ancora e si fa promettere che non torner\u00e0 a lavorare al cantiere. Ma a seguito di una visita dal dottore, Emilie ed Ovila devono affrontare il fatto che la figlia primogenita Rose \u00e8 ritardata, la mancanza di ossigeno alla nascita ha causato un indebolimento delle sue facolt\u00e0. Emilie prende molto male la cosa ed iniziano le prime tensioni tra lei ed Ovila, tanto che Emilie rifiuta anche di seguire la seconda figlia, Marie-Ange. Ovila perde il lavoro ed Emilie si ritrova nuovamente incinta e nella condizione attuale Emilie non riesce ad accettare pi\u00f9 nemmeno la prima figlia Rose ed Ovila trova rifugio nell'alcool. Emilie d\u00e0 alla luce la terza figlia, Louisa ed Ovila deve recarsi a lavorare ancora nel cantiere per mantenere la famiglia. Al ritorno Ovila non smette di bere mentre Emilie \u00e8 nuovamente incinta. Una sera di ritorno a casa dal bar Ovila ritrova la piccola Louisa morta, Emilie perde la testa e ritiene responsabile dell'accaduto Ovila. Emilie dar\u00e0 alla luce il quarto dei figli, un maschio. Caleb, preoccupato per la salute della figlia, cerca di convincere Emilie a lasciarlo prendersi cura del nipote. Emilie lentamente capisce d'essere stata ingiusta con Ovila che ha sempre provveduto a spedirle il denaro per mantenere lei ed i figli. Ovid parte alla ricerca del fratello e lo trova alcolizzato nella riserva degli indiani, Ovila non vuole tornare a casa, prova rancore per il comportamento della moglie. In seguito Ovila torner\u00e0 dalla famiglia ma la riunione fra lui ed Emilie non \u00e8 facile. Malgrado tutto Emilie si ritrova incinta ancora una volta ma Ovila deve lasciarli per andare al lavoro. Non tornando per il Natale Emilie non lo accetta pi\u00f9. Al suo rientro Ovila nonostante delle buone ragioni trova la moglie fredda ed impassibile ed Ovila finisce per riprendere a bere e riparte ancora. Emilie d\u00e0 alla luce un altro figlio ma al ritorno di Ovila senza nemmeno un soldo lo rifiuta violentemente, Ovila riparte subito, ma il padre va ad offrirgli la successione della fattoria ed Ovila, malgrado riluttante a lavorare la terra, accetta l'offerta del padre. In un periodo di rappacificamento tra lui ed Emilie, lei rimane ancora incinta. Ovila per\u00f2 continua a bere e decide di ripartire per il lavoro nel cantiere, non \u00e8 fatto per lavorare la terra. Al ritorno Ovila cerca di rimettersi nella retta via, promette ad Emilie di lavorare la terra e di smettere di bere, ma alla fine il padre dona la terra ad Emile e non al figlio. Emilie vuole cedere ad Ovila la sua parte di eredit\u00e0 ma Ovila rifiuta e si ripromette di lavorare e ripagarsi il suo debito di terra. Dopo varie vicissitudini durante le quali Ovila ed Emilie si prendono cura della fattoria, la coppia decide di spostarsi a Shawinigan. Ovila trova l\u00ec un lavoro, ma Emilie ed i figli si adattano con difficolt\u00e0 alla vita moderna. La madre di Emilie muore e lei torna alla sua citt\u00e0 per il funerale, cerca di convincere Ovila a tutti i costi a tornare l\u00ec, a riprendere il suo lavoro nel loro paese, ma Ovila rifiuta categoricamente. Il Natale Emilie ed i figli sono costretti a passarlo da soli perch\u00e9 Ovila deve lavorare. Ovila inizia a farsi trascinare dal vizio del gioco a carte ed Emilie non lo regge cos\u00ec che si allontana per l'estate, anche se al ritorno lo ritrova bevuto e la situazione peggiora. Emilie partorisce il nono figlio sola mentre Ovila \u00e8 via per un lavoro, lei cerca in tutti i modi di salvare la famiglia mentre Ovila si sporca in brutti affari. Emilie alla fine prepara i bagagli ad Ovila ed al suo ritorno lo caccia ad Abitibi finch\u00e9 non avr\u00e0 saldato tutti i debiti e cambiato stile di vita e lei ritorna con i figli al suo villaggio dalla sua famiglia."}
{"id": "1270569", "revid": "1906976", "url": "https://it.wikipedia.org/wiki?curid=1270569", "title": "Alfa Romeo 184T", "text": "LAlfa Romeo 184T \u00e8 una vettura di Formula 1 costruita dalla casa omonima nelle stagioni e . Venne gestita in forma semiufficiale dalla scuderia Euroracing e affidata ai piloti Riccardo Patrese ed Eddie Cheever.\nLivrea.\nIn entrambe le stagioni la vettura riport\u00f2 una livrea verde dettata dal suo sponsor principale, l'azienda trevigiana Benetton a sua volta transfuga dalla , con pochi accenni allo storico rosso corsa della casa milanese.\nCaratteristiche.\nDisegnata da Luigi Marmiroli e Mario Tollentino, che collabor\u00f2 anche al disegno del modello precedente 183T, era equipaggiata con un motore turbo V8 1.5 L tipo 890T, che produceva una potenza di circa 670 HP. L'aerodinamica era stata studiata da Gustav Brunner.\nIl telaio era in fibra di carbonio ed era stato costruito in Gran Bretagna. Venne per\u00f2 subito messa in dubbio la sua competitivit\u00e0 per via degli alti consumi; nel cruscutto era stato tra l'altro inserito un display digitale indicante la quantit\u00e0 di carburante rimasta.\nTest.\nLa monoposto venne collaudata la prima volta il 10 marzo 1984 presso il circuito di Balocco.\nCarriera agonistica.\nStagione 1984.\nOttenne 11 punti in 24 partecipazioni, tutti ottenuti nella stagione 1984, e il miglior risultato fu il terzo posto di Riccardo Patrese nel Gran Premio d'Italia. La vettura per\u00f2 peccava in affidabilit\u00e0 nel motore: spesso cedeva, oppure, a causa di un forte consumo, la vettura era costretta a fermarsi per l'assenza di benzina.\nStagione 1985.\nLa scarsa competitivit\u00e0 del modello 185T port\u00f2 la scuderia a utilizzare nuovamente il modello 184T anche nella seconda parte della stagione 1985; la vettura, tuttavia, riusc\u00ec ad arrivare al traguardo solo nel Gran Premio d'Europa, senza marcare punti.\nRisultati completi.\n184TB.\n(*) Indica quei piloti che non hanno terminato la gara ma sono ugualmente classificati avendo coperto, come previsto dal regolamento, almeno il 90% della distanza totale."}
{"id": "1270570", "revid": "1318658", "url": "https://it.wikipedia.org/wiki?curid=1270570", "title": "Variet\u00e0 riemanniana", "text": "In matematica, la nozione di variet\u00e0 riemanniana \u00e8 centrale in geometria differenziale ed \u00e8 utile a modellizzare spazi \"curvi\" di dimensione arbitraria. Una variet\u00e0 riemanniana \u00e8 una variet\u00e0 differenziabile su cui sono definite le nozioni di distanza, lunghezza, geodetica, area (o volume), curvatura. Prende il nome dal matematico tedesco Bernhard Riemann.\nDefinizione.\nUna variet\u00e0 riemanniana \u00e8 una variet\u00e0 differenziabile formula_1 dotata di un tensore metrico formula_2 con cui definire un prodotto scalare definito positivo sullo spazio tangente di ogni punto di formula_1. La variet\u00e0 riemanniana \u00e8 spesso indicata come coppia formula_4.\nRilassando il requisito che il tensore metrico formula_2 sia sempre definito positivo e imponendo solo che non sia degenere si ha una variet\u00e0 pseudo-riemanniana.\nNozioni geometriche basilari.\nGrazie al solo tensore metrico formula_2, \u00e8 possibile definire su una variet\u00e0 riemanniana formula_1 numerose nozioni presenti nell'usuale spazio euclideo. Tutte queste nozioni dipendono fortemente dalla scelta di formula_2.\nAngoli e moduli di vettori.\nSia formula_9 un punto di formula_1 e formula_11 il suo spazio tangente. Il tensore formula_2 definisce un prodotto scalare definito positivo su formula_11, e quindi una nozione di lunghezza e angolo fra vettori tangenti in formula_9.\nIn particolare, se formula_15 e formula_16 sono due curve differenziabili \ncon formula_18, i loro vettori tangenti formula_19 e formula_20 sono elementi di formula_11 e quindi \u00e8 definito il loro modulo formula_22 come\ne l'angolo formula_24 compreso tra questi (se sono entrambi non nulli), tramite la relazione\nLunghezza di una curva.\nLa lunghezza formula_26 di una curva differenziabile\n\u00e8 quindi definita tramite l'integrale\nDistanza.\nLa distanza formula_29 fra due punti formula_9 e formula_31 di formula_1 \u00e8 definita come\nal variare di tutte le curve differenziabili formula_15 che partono in formula_9 e arrivano in formula_31. La distanza formula_37 definisce su formula_1 una struttura di spazio metrico.\nGeodetica.\nUna geodetica \u00e8 l'analogo della linea retta nell'usuale spazio (o piano) euclideo. Si tratta di una curva differenziabile formula_15 che minimizza localmente la lunghezza. Pi\u00f9 precisamente, ogni formula_40 interno al dominio formula_41 ha un intorno formula_42 tale che la distanza fra formula_43 e formula_44 \u00e8 uguale alla lunghezza del sotto-arco di formula_15 che collega i due punti, per ogni formula_46 in formula_42.\nVolume.\nUna variet\u00e0 orientata formula_1 \u00e8 dotata di una forma di volume formula_49. Su ogni spazio tangente formula_11, si tratta dell'unico tensore antisimmetrico di tipo formula_51 che vale\nsu ogni base ortonormale positiva formula_53 di formula_11. In una carta, si scrive come\ndove formula_56 \u00e8 il determinante di formula_2, che \u00e8 positivo perch\u00e9 formula_2 \u00e8 definito positivo, e la base formula_59 \u00e8 una base positiva rispetto all'orientazione. Si tratta di una formula_60-forma differenziale, che se integrata su un dominio formula_61 definisce il volume di formula_61:\nUna orientazione \u00e8 necessaria per definire la forma volume: una tale forma esiste infatti soltanto su variet\u00e0 orientabili.\nPropriet\u00e0 metriche.\nCompletezza.\nUna variet\u00e0 riemanniana \u00e8 in particolare uno spazio metrico, e in quanto tale pu\u00f2 essere completa o meno. Esistono vari criteri equivalenti di completezza, forniti dal teorema di Hopf-Rinow.\nUna variet\u00e0 compatta \u00e8 sempre completa. Una variet\u00e0 differenziabile non compatta pu\u00f2 essere completa o meno: la completezza \u00e8 in questo caso fortemente dipendente dal tensore di curvatura.\nCurvatura.\nLa curvatura misura la tendenza della geometria locale su una variet\u00e0 riemanniana a discostarsi dalla usuale geometria euclidea. La curvatura \u00e8 una misura locale, che pu\u00f2 essere realizzata in vari modi.\nLa curvatura di una superficie formula_61 \u00e8 misurata dalla curvatura gaussiana, un numero reale associato ad ogni punto di formula_61. Per una variet\u00e0 di dimensione maggiore, la codifica e lo studio della curvatura sono pi\u00f9 complessi. L'oggetto che descrive completamente la curvatura di una variet\u00e0 \u00e8 il tensore di Riemann, un tensore di ordine formula_66.\nIl tensore di Riemann \u00e8 un oggetto algebrico molto complesso, e quindi spesso si ricorre a nozioni di curvatura pi\u00f9 semplici da manipolare. La curvatura sezionale misura la curvatura su ogni piano passante per un punto: questa nozione pi\u00f9 geometrica di curvatura \u00e8 molto ricca, contiene le stesse informazioni del tensore di Riemann ed \u00e8 spesso di pi\u00f9 facile applicazione. Il tensore di Ricci e la curvatura scalare sono due versioni \"semplificate\" del tensore di Riemann, ottenute contraendo alcuni indici del tensore. Il tensore di Ricci \u00e8 un tensore di tipo formula_67, e la curvatura scalare un numero, simile alla curvatura gaussiana.\nTutte queste nozioni misurano la curvatura \"intrinseca\" della variet\u00e0, determinata unicamente dalla sua struttura di variet\u00e0 riemanniana. Nozioni di curvatura \"estrinseca\" sono applicabili soltanto quando la variet\u00e0 \u00e8 contenuta in un'altra variet\u00e0 pi\u00f9 grande: ad esempio, nel caso di una superficie contenuta nello spazio formula_68 esistono anche le nozioni di curvatura principale e curvatura media, che a differenza della curvatura gaussiana non sono definite su una superficie astratta."}
{"id": "1270573", "revid": "1543377", "url": "https://it.wikipedia.org/wiki?curid=1270573", "title": "Convocazioni per il campionato mondiale di calcio 1966", "text": "Elenco dei giocatori convocati da ciascuna Nazionale partecipante ai Mondiali di calcio 1966.\n\"L'et\u00e0 dei giocatori riportata \u00e8 relativa all'11 luglio, data di inizio della manifestazione.\"\nGruppo A.\nAllenatore: Alf Ramsey\n\nAllenatore: Henri Gu\u00e9rin\n\nAllenatore: Ignacio Tr\u00e9llez\n\nAllenatore: Ondino Viera\nGruppo B.\nAllenatore: Juan Carlos Lorenzo\n\nAllenatore: Jos\u00e9 Villalonga Llorente\n \n \n \nAllenatore: Alfredo Foni\nAllenatore: Helmut Sch\u00f6n\nGruppo C.\nAllenatore: Vicente Feola\nAllenatore: Rudolf Vytla\u010dil\nAllenatore: Lajos Bar\u00f3ti\n\nAllenatore: Otto Gl\u00f3ria\nGruppo D.\nAllenatore: Luis \u00c1lamos\ni calciatori della selezione italiana furono numerati secondo un rigido ordine alfabetico.\nAllenatore: Edmondo Fabbri\n\nAllenatore: Myung Rye-Hyun\nAllenatore: Nikolaj Morozov"}
{"id": "1270574", "revid": "183976", "url": "https://it.wikipedia.org/wiki?curid=1270574", "title": "US Valenciennes", "text": ""}
{"id": "1270576", "revid": "1305772", "url": "https://it.wikipedia.org/wiki?curid=1270576", "title": "Chiesa di Nostra Signora della Misericordia", "text": ""}
{"id": "1270578", "revid": "131358", "url": "https://it.wikipedia.org/wiki?curid=1270578", "title": "UA Sedan", "text": ""}
{"id": "1270584", "revid": "339392", "url": "https://it.wikipedia.org/wiki?curid=1270584", "title": "TSV M\u00fcnchen von 1860", "text": ""}
{"id": "1270586", "revid": "1488558", "url": "https://it.wikipedia.org/wiki?curid=1270586", "title": "Chiesa di Santa Chiara (Massa)", "text": "La chiesa dell'antico complesso monastico di Santa Chiara denominata chiesa di San Giacomo (dal titolo della pi\u00f9 antica chiesa demolita definitivamente nel 1806) o chiesa del Carmine \u00e8 un edificio di culto cattolico situato in via Piastronata a Massa in Toscana. Appartiene alla giurisdizione della parrocchia dei Santi Rocco e Giacomo (Massa Rocca).\nMonastero.\nAlla chiesa era annesso un monastero di clarisse, dove molte delle donne di casa Cybo-Malaspina finirono, tra cui la beata Teresa Cybo-Malaspina, figlia del duca Alberico II Cybo-Malaspina.\nNel XVII ebbe molto rimaneggiamenti in seguito all'aumento di vocazioni, e ci\u00f2 port\u00f2 all'ingradimento del coro, dovuto ci\u00f2 anche una necessit\u00e0 liturgica. Infatti per privilegio apostolico vi si praticava l'adorazione perpetua del Santissimo Sacramento con dodici suore di giorno e due di notte e per questo la chiesa era detta anche del Corpus Domini.\nPer decreto del direttorio della Repubblica Cisalpina le monache furono espulse gi\u00e0 nel 1798 ed il convento utilizzato come caserma, funzione mantenuta anche successivamente alla Restaurazione. Al termine della seconda guerra mondiale l'edificio monastico fu minato e quasi totalmente distrutto. Restano lo spazio del coro delle monache, oggi usato come sagrestia ma completamente e irrimediabilmente danneggiato, e una porzione di fabbricato nel lato verso mare della chiesa.\nIl piano pi\u00f9 basso dell'edificio distrutto \u00e8 parzialmente interrato sotto il prato che si trova sul retro della chiesa.\nChiesa.\nSi trova ai piedi del castello Malaspina, nei pressi delle mura quattrocentesche, e vicino alla non pi\u00f9 esistente chiesa di San Giacomo. Fu fondata nel 1554 da Taddea Malaspina, figlia di Antonio Alberico II Malaspina, quivi sepolta. \nDemolita nel 1806 la vicina chiesa di San Giacomo, nel 1808 ne assunse il beneficio parrocchiale. Da essa proviene la tavola, ora sull'altare laterale destro, con la \"Madonna del Carmine tra i santi Giacomo, Giovanni Battista, Pietro e Caterina e il beato Simone Angelico\", tradizionalmente attribuita a Bernardino Luini. Per questo prese nome anche di chiesa del Carmine. Vi si conserva anche un \"Miracolo di sant'Antonio\" di Domenico Fiasella. Per decreto del direttorio della Repubblica Cisalpina le monache furono espulse gi\u00e0 nel 1798 ed il convento utilizzato come caserma, funzione mantenuta anche alla Restaurazione. Al termine della seconda guerra mondiale l'edificio conventuale fu minato e quasi totalmente distrutto.\nOpere e restauri.\nIn particolare nell'ultimo decennio del secolo scorso molti interventi di restauro hanno riguardato gli altari policromi, i dipinti gi\u00e0 descritti e l'\"Ecce Homo\" ora custodito ed esposto al Museo diocesano (Massa). L'edificio verteva via via in gravi condizioni di conservazione fino ad essere provvisoriamente chiuso al culto. A partire dal 2010 sono stati fatti diversi interventi di restauro che ne hanno consentito la riapertura.\nPresepe meccanico.\nNei locali annessi alla chiesa si trova lo storico \u201cPresepe Meccanico della Rocca\u201d con la scenografica capanna in legno di 70 mq che ricrea il reale paesaggio della Palestina con le sue diverse ambientazioni e personaggi nelle loro attivit\u00e0, gli oltre 50 meccanismi di movimento e diversi effetti speciali. Le stelle della sfera celeste sono realizzate, grazie all'aiuto del Gruppo astrofili massesi, in fibre ottiche di lucentezza e composizione conformi alle costellazioni visibili nel periodo natalizio nel nostro emisfero."}
{"id": "1270589", "revid": "1782831", "url": "https://it.wikipedia.org/wiki?curid=1270589", "title": "Hall", "text": ""}
{"id": "1270590", "revid": "339392", "url": "https://it.wikipedia.org/wiki?curid=1270590", "title": "Lokomotiv Sofia", "text": ""}
{"id": "1270592", "revid": "188116", "url": "https://it.wikipedia.org/wiki?curid=1270592", "title": "Pinuccio Tatarella", "text": ""}
{"id": "1270594", "revid": "289247", "url": "https://it.wikipedia.org/wiki?curid=1270594", "title": "Os Belenenses", "text": ""}
{"id": "1270596", "revid": "1115371", "url": "https://it.wikipedia.org/wiki?curid=1270596", "title": "Cape Town Stadium", "text": "Cape Town Stadium () \u00e8 un impianto sportivo polivalente sudafricano di Citt\u00e0 del Capo.\nNato nel 2009 come Green Point Stadium assunse il nome attuale dopo la disputa del Campionato mondiale di calcio 2010.\nDal 2015 \u00e8 sede del South Africa Sevens torneo di rugby a 7 facente parte del circuito internazionale World Rugby Sevens Series. Nel 2022 ospiter\u00e0 la Coppa del Mondo di rugby a 7.\nUbicazione.\nLo stadio \u00e8 situato nel Green Point fra la Signal Hill e l'Oceano Atlantico, vicino al centro urbano di Citt\u00e0 del Capo e al Victoria &amp; Alfred Waterfront, famoso luogo turistico e sede di negozi. Lo stadio ha una capacit\u00e0 di 69.070 persone, \u00e8 collegato al lungomare da una via chiamata Granger Bay Boulevard, ed \u00e8 immerso nel verde, circondato da un parco della superficie di 60 ettari. Lo stadio \u00e8 stato inaugurato il 14 dicembre 2009 e ha ospitato cinque incontri del primo turno, uno del secondo turno, un quarto di finale e una semifinale del Mondiale 2010.\nIl costo dello stadio, che fu praticamente imposto dalla FIFA al comitato organizzatore al Sudafrica per avere Citt\u00e0 del Capo tra le citt\u00e0 ospiti, in quanto la scelta di Newlands fu bocciata, lievit\u00f2 dagli originali 466 milioni di dollari preventivati nel 2006 a quasi 637 a consuntivo, con uno sbilancio di circa 170 milioni di dollari a carico della municipalit\u00e0 di Citt\u00e0 del Capo."}
{"id": "1270607", "revid": "33751", "url": "https://it.wikipedia.org/wiki?curid=1270607", "title": "Joan Gamper", "text": ""}
{"id": "1270608", "revid": "339392", "url": "https://it.wikipedia.org/wiki?curid=1270608", "title": "Boomerang Intervi\u00fa", "text": ""}
{"id": "1270611", "revid": "339392", "url": "https://it.wikipedia.org/wiki?curid=1270611", "title": "Scala di misurazione", "text": ""}
{"id": "1270614", "revid": "785863", "url": "https://it.wikipedia.org/wiki?curid=1270614", "title": "Archi narrativi di Ultimates", "text": "Qui di seguito vengono descritte le saghe della serie a fumetti \"Ultimates\". I numeri tra parentesi si riferiscono all'edizione italiana di \"Ultimates\", edita dalla Panini Comics-Marvel Italia."}
{"id": "1270615", "revid": "400694", "url": "https://it.wikipedia.org/wiki?curid=1270615", "title": "ANI", "text": ""}
{"id": "1270617", "revid": "184737", "url": "https://it.wikipedia.org/wiki?curid=1270617", "title": "Acufeni", "text": ""}
{"id": "1270618", "revid": "729019", "url": "https://it.wikipedia.org/wiki?curid=1270618", "title": "Malapascua", "text": "L'isola di Malapascua \u00e8 una piccola isola a nord-est di Cebu nelle Filippine.\nTipica isola tropicale con spiagge bianchissime e palme sul mare. Famosa per la presenza stanziale dello squalo volpe, \u00e8 meta di esperti subacquei che vengono a soggiornare in loco per vederlo al mattino presto.\nSull'isola sono presenti piccoli resort, il villaggio all'interno \u00e8 abitato da locali che allevano galli da combattimento, sport tipico locale.\nLa religione cattolica \u00e8 quella seguita da quasi tutti gli abitanti.\nI diving center sono ben attrezzati con barche tipicamente locali per escursioni alle isole circostanti e anche per escursioni subacquee; bellissima isola vicina \u00e8 Gato, giardino sub tra le 10 pi\u00f9 belle immersioni del mondo."}
{"id": "1270620", "revid": "287204", "url": "https://it.wikipedia.org/wiki?curid=1270620", "title": "Copa Macaya", "text": ""}
{"id": "1270624", "revid": "10247197", "url": "https://it.wikipedia.org/wiki?curid=1270624", "title": "Accademia Centrale di Nanchino", "text": ""}
{"id": "1270627", "revid": "10247211", "url": "https://it.wikipedia.org/wiki?curid=1270627", "title": "Accademia Centrale di Kuoshu", "text": ""}
{"id": "1270630", "revid": "256896", "url": "https://it.wikipedia.org/wiki?curid=1270630", "title": "Reichskreis", "text": ""}
{"id": "1270635", "revid": "767487", "url": "https://it.wikipedia.org/wiki?curid=1270635", "title": "Cheap Sex", "text": "I Cheap Sex sono stati una band hardcore punk formata a San Diego, California nel dicembre del 2002.\nSubito dopo la formazione pubblicarono una demo con cinque tracce che permise loro di ottenere un contratto con la punkcore records, etichetta con la quale incisero, nel luglio 2003 il loro primo album \"Launch Off to War\". Il loro sound va in controtendenza rispetto a quella che era la scena punk underground di San Diego.\nIl primo album ebbe un discreto successo e li port\u00f2 a fiancheggiare band come 999, Lower Class Brats e Agent Orange in un tour per la West Coast. Dopodich\u00e9 iniziarono un tour per la East coast durante il quale suonarono anche al leggendario CBGB di New York, ottenendo un buon riscontro di pubblico. Durante questo tour fecero un incidente in cui si fer\u00ec gravemente il chitarrista Johnny O., a causa del quale dovettero cancellare le rimanenti date del tour.\nNell'ottobre del 2004 pubblicarono il secondo disco, \"Headed for a Breakdown\", che li riport\u00f2 in tour per tutti gli Stati Uniti, cosa che faranno anche dopo l'uscita, nel 2006 del terzo album, \"Written in Blood\".\nIl 15 marzo del 2007 attraverso un bollettino diffuso via MySpace, il gruppo annuncia lo scioglimento. .\nMike dar\u00e0 in seguito vita al gruppo Evacuate.\nIl 9 agosto 2009 la band far un concerto per la reunion."}
{"id": "1270637", "revid": "1429175", "url": "https://it.wikipedia.org/wiki?curid=1270637", "title": "Green Point", "text": "Il Green Point \u00e8 una zona di Citt\u00e0 del Capo situata ai piedi della Signal Hill e vicina al Victoria &amp; Alfred Waterfront, una delle mete turistiche pi\u00f9 rinomate della citt\u00e0. Il Green Point si affaccia sull'Oceano Atlantico e si trova vicino alla \"City Bowl\" e al \"Sea Point\". Nel Green point sorger\u00e0 l'omonimo stadio che verr\u00e0 usato per i Mondiali di calcio Sudafrica 2010."}
{"id": "1270638", "revid": "256896", "url": "https://it.wikipedia.org/wiki?curid=1270638", "title": "Cappella del Corpus Domini", "text": ""}
{"id": "1270643", "revid": "287204", "url": "https://it.wikipedia.org/wiki?curid=1270643", "title": "Igrometria", "text": "L'igrometria \u00e8 la parte della fisica applicata che si occupa della misura della quantit\u00e0 di vapore acqueo contenuto negli aeriformi, questa costituisce l'umidit\u00e0 o lo \"stato igrometrico\" dell'aeriforme che la contiene. \u00c8 particolarmente importante nel campo della meteorologia e nel condizionamento dell'aria civile e industriale. \nDescrizione.\nSi definisce umidit\u00e0 assoluta il peso in grammi del vapor d'acqua contenuto in un metro cubo di aeriforme; si definisce invece umidit\u00e0 relativa il rapporto tra il vapore esistente in un dato volume di aeriforme e quello che vi sarebbe se questo fosse saturo - alla temperatura considerata.\nLa determinazione dello stato igrometrico avviene per mezzo di strumenti denominati igrometri o psicrometri i quali permettono la misura sfruttando vari principi fisici o chimici. Per la misura dell'umidit\u00e0 assoluta per esempio \u00e8 possibile utilizzare l'igrometro chimico, questo consiste generalmente in una serie di tubi contenenti una sostanza igroscopica per esempio cloruro di calcio attraverso i quali si fa passere l'aeriforme; la misura viene derivata dalla differenza di peso in un dato tempo. Per la misura dell'umidit\u00e0 relativa per esempio \u00e8 possibile utilizzare l'igrometro a condensazione nel quale l'aeriforme viene raffreddato e la misura deriva dalla differenza di temperatura e dalla quantit\u00e0 di acqua condensata raccolta oppure l'igrometro a capello nel quale la misura deriva dalla misura del dilatamento di un corpo assorbente. Lo psicrometro misura l'umidit\u00e0 relativa invece misurando le variazioni di temperatura di un materiale sensibile - raffreddato - a causa dell'esposizione al vapore acqueo contenuto nell'aeriforme. Naturalmente esistono sensori e conseguentemente strumentazioni elettroniche molto sofisticate che funzionano con questi principi."}
{"id": "1270646", "revid": "767487", "url": "https://it.wikipedia.org/wiki?curid=1270646", "title": "Dolby Surround Pro Logic IIx", "text": "Il Dolby Surround Pro Logic IIx, spesso abbreviato in Dolby Pro Logic IIx, \u00e8 un decoder/processore audio sviluppato dalla Dolby Laboratories. Appartiene alla famiglia di decoder/processori audio \"Pro Logic\" sviluppata dalla Dolby Laboratories e alla quale appartengono anche i decoder/processori Dolby Surround Pro Logic e Dolby Surround Pro Logic II, in particolare \u00e8 l'ultimo ad essere stato sviluppato ed \u00e8 il pi\u00f9 potente.\nQuando un apparecchio, o un dispositivo, elettronico, ad esempio un amplificatore audio per l'home theatre, presenta al proprio interno un decoder/processore Dolby Surround Pro Logic IIx viene apposto esternamente il logo del Dolby Surround Pro Logic.\nCaratteristiche.\nIl decoder/processore Dolby Surround Pro Logic IIx \u00e8 in grado di decodificare/elaborare l'audio Dolby Surround, Dolby Surround Pro Logic II, Dolby Stereo e Dolby Stereo Spectral Recording (gli ultimi due con una qualit\u00e0 audio inferiore a quella permessa da tali standard audio), e di elaborare l'audio stereofonico.\nIl decoder/processore Dolby Surround Pro Logic IIx prevede due differenti configurazioni di canali audio, una a sette canali audio e l'altra a otto canali audio. La configurazione a sette canali audio prevede i seguenti canali audio:\nIl simbolo grafico utilizzato per indicare questa configurazione di canali audio \u00e8 quindi il seguente:\nLa configurazione a otto canali audio prevede invece i seguenti canali audio:\nIl simbolo grafico utilizzato per indicare questa configurazione di canali audio \u00e8 quindi il seguente:\nLa seguente tabella riassume come vengono decodificati e/o elaborati dal decoder/processore Dolby Surround Pro Logic IIx i vari standard audio che \u00e8 in grado di decodificare e/o elaborare:"}
{"id": "1270649", "revid": "10247411", "url": "https://it.wikipedia.org/wiki?curid=1270649", "title": "Dolby Pro Logic IIx", "text": ""}
{"id": "1270659", "revid": "101768", "url": "https://it.wikipedia.org/wiki?curid=1270659", "title": "Ani (citt\u00e0)", "text": "Ani (in armeno: \u0531\u0576\u056b, in latino: Abnicum, in turco: Ani, in greco: \u1f0c\u03bd\u03b9\u03bf\u03bd) \u00e8 una citt\u00e0 medievale in rovina situata nella provincia turca di Kars, vicino al confine con l'Armenia. Nel medioevo fu la capitale del regno armeno, che comprendeva la maggior parte dell'attuale Armenia e della Turchia orientale.\nLa citt\u00e0 \u00e8 collocata tra le gole del fiume Akhurian ad est e la valle Tzaghkotzadzor ad ovest. L'Akhurian \u00e8 un affluente del fiume Aras e forma parte del confine tra la Turchia e l'Armenia.\nChiamata la \"Citt\u00e0 delle 1001 chiese\", la citt\u00e0 era al crocevia di diverse strade commerciali e i suoi edifici religiosi, palazzi e fortificazioni erano tra i pi\u00f9 avanzati, sia a livello tecnico che artistico, del mondo. \nNel suo periodo di massimo sviluppo, all'interno delle mura di Ani vivevano tra i 100.000 ed i 200.000 abitanti e la citt\u00e0, nota in tutta la regione per lo splendore e la ricchezza, fu rivale di Costantinopoli, Il Cairo e Baghdad; successivamente fu, per\u00f2, abbandonata e dimenticata per secoli. La citt\u00e0, a seguito dell'assorbimento del suo territorio da parte dell'Impero Ottomano nel XVI secolo, rimase a lungo un ricordo lontano. La sua riscoperta avvenne nei primi anni dell'Ottocento, quando visitatori europei cominciarono a visitare il sito archeologico della citt\u00e0.\nStoria.\nGli storici armeni menzionano Ani per la prima volta nel V secolo, descrivendola come una fortezza posta sulla cima di una collina e appartenente alla dinastia armena dei Kamsarakan.\nAll'inizio del IX secolo i territori dell'Arsharunik e dello Shirak (inclusa Ani) appartenenti ai Kamsarakan furono incorporati nei possedimenti della dinastia armena dei Bagratuni, il cui capo, Ashot Msaker (detto il \"Mangiacarne\") (806-827), fu insignito dal Califfato nell'804 del titolo di \"ishkhan\" (principe) di Armenia.\nLa prima capitale dei Bagratidi fu Bagaran, a 40\u00a0km a sud di Ani, poi la capitale fu trasferita a Shirakavan, a 25\u00a0km a nord-est di Ani, e quindi, nel 929, a Kars. Nel 961 il re Ashot III (953-977) trasfer\u00ec la capitale ad Ani. La citt\u00e0 si espanse rapidamente durante il regno di Smbat II (977-989).\nNel 992 il Catolicosato armeno fu trasferito ad Ani. All'inizio dell'XI secolo la popolazione di Ani oltrepassava i 100.000 abitanti e la sua fama era tale da essere conosciuta come \"la citt\u00e0 dalle quaranta porte\" e \"la citt\u00e0 dalle centouno chiese\". L'aumento di potere e di ricchezza ne fecero un importante snodo commerciale.\nAni raggiunse il massimo splendore durante il lungo regno di Gagik I (989-1020). Dopo la sua morte il regno fu diviso tra i due figli: il figlio maggiore, Hovhannes-Smbat (1020-1041), prese possesso di Ani, mentre il figlio minore, Ashot (1020-1040), dominava sulla restante parte del regno Bagratide. Hovhannes Smbat, temendo che l'impero bizantino potesse attaccare il regno ora indebolito, design\u00f2 suo erede l'imperatore Basilio II. Alla morte di Hovhannes, nel 1041, Michele IV reclam\u00f2 la sovranit\u00e0 su Ani. Il nuovo re di Ani, Gagik II (1042-1045) vi si oppose e l'imperatore bizantino mand\u00f2 il suo esercito a prendere possesso della citt\u00e0. Vi riusc\u00ec nel 1045, dopo la cattura di Ashot, e nella citt\u00e0 venne insediato un governatore greco. \nNel 1064 l'esercito turco, guidato dal sultano Alp Arslan, attacc\u00f2 Ani e dopo un assedio durato 25 giorni prese possesso della citt\u00e0. Nel 1072 la citt\u00e0 fu venduta ai Shaddadidi, una dinastia curdo-musulmana, che persegu\u00ec una politica di riconciliazione tra la popolazione armena e cristiana. Molti Shaddadidi sposarono appartenenti alla nobilt\u00e0 Bagratide. Quando il governo dei Shaddadidi divenne troppo intollerante, la popolazione chiam\u00f2 in aiuto il regno cristiano della Georgia. I georgiani presero possesso di Ani nel 1124, nel 1161 e nel 1174, ma ogni volta la citt\u00e0 ritorn\u00f2 ai Shaddadidi.\nNel 1199 l'esercito della regina Tamara prese possesso della citt\u00e0. Il governatorato fu dato a Zakare e Ivane Mkhargrdzeli, due generali del suo esercito, da cui discese la dinastia dei Zakaridi, che si consideravano gli eredi dei Bagratidi. Presto la prosperit\u00e0 ritorn\u00f2 nella citt\u00e0: furono rafforzati i sistemi difensivi e vennero costruite molte nuove chiese. Il successore di Zakare fu il figlio Shahanshah.\nI Mongoli strinsero d'assedio Ani nel 1226. Nel 1236, mentre Shahanshah era assente, saccheggiarono la citt\u00e0 uccidendo gran parte della popolazione. Al suo ritorno gli Zakaridi continuarono a governare la citt\u00e0 come vassalli dei Mongoli invece che dei georgiani.\nDurante la dominazione mongola Ani conobbe un periodo di graduale ma irrefrenabile declino. Fino al XIV secolo la citt\u00e0 fu dominata da una successione di dinastie turche, come i Jalayridi e i Kara Koyunlu, che ne fecero la loro capitale. Tamerlano prese possesso della citt\u00e0 intorno al 1380, ma alla sua morte i Kara Koyunlu ne ripresero il controllo e trasferirono la capitale a Erevan.\nI Persiani Safavidi governarono Ani finch\u00e9 essa divent\u00f2 parte dell'impero Turco-Ottomano nel 1579.\nFino alla met\u00e0 del XVII secolo Ani fu una piccola citt\u00e0 cinta da mura; poi venne abbandonata del tutto verso la met\u00e0 del XVIII secolo. Allo spopolamento della citt\u00e0 segu\u00ec lo spopolamento delle aree rurali circostanti dovuto alla crescente presenza delle trib\u00f9 nomadi curde.\nEpoca moderna.\nNella prima met\u00e0 del XIX secolo, i viaggiatori europei scoprirono Ani e pubblicarono descrizioni della citt\u00e0 nei giornali accademici e nei racconti di viaggio. Nel 1878 la regione di Kars, inclusa Ani, venne incorporata nel territorio dell'Impero russo. Nel 1892 iniziarono i primi scavi archeologici sponsorizzati dall'Accademia delle Scienze di San Pietroburgo e supervisionati dall'archeologo e orientalista Nikolai Marr (1864-1934). Gli scavi di Marr ripresero nel 1904 e continuarono fino al 1917. estesi settori della citt\u00e0 furono scoperti, portando alla luce edifici, e i ritrovamenti furono studiati e pubblicati sui giornali accademici. Vennero scritte guide turistiche sui monumenti e sui musei, e l'intero sito venne per la prima volta ispezionato. Gli edifici maggiormente a rischio di crollo furono sottoposti a restauri di emergenza. Venne fondato un museo per raccogliere le decine di migliaia di reperti trovati durante gli scavi. Il museo fu ospitato in due edifici: nella moschea Minuchihr e in un altro edificio in pietra appositamente costruito a tale scopo.\nNel 1918, durante gli ultimi episodi della prima guerra mondiale, l'esercito dell'Impero ottomano si fece strada attraverso il territorio dell'appena dichiarata Prima Repubblica di Armenia conquistando Kars nel mese di aprile. Ad Ani vennero compiuti tentativi di evacuare i reperti contenuti nel museo mentre i soldati turchi si avvicinavano. Circa 6.000 oggetti, tra i pi\u00f9 trasportabili, vennero rimossi dall'archeologo Ashkharbek Kalantar, uno dei partecipanti agli scavi condotti da Marr. Su richiesta ufficiale di Joseph Orbeli, i reperti salvati vennero riuniti in un'unica collezione museale; oggi fanno parte della collezione del Museo di Stato di Storia Armena di Erevan.\nTutto ci\u00f2 che non pot\u00e9 essere salvato venne perso o distrutto. La resa dell'Impero ottomano alla fine della prima guerra mondiale condusse al ritorno di Ani sotto il controllo armeno, ma una nuova offensiva contro la Repubblica Armena nel 1920 fece s\u00ec che la Turchia rientrasse in possesso della citt\u00e0. Nel 1921 la firma del Trattato di Kars formalizz\u00f2 l'incorporazione del territorio contenente Ani all'interno della Repubblica turca.\nNel maggio del 1921 l'Assemblea Nazionale Turca ordin\u00f2 al comandante del Fronte Orientale, Kaz\u0131m Karabekir, di \u00abspazzare via i monumenti di Ani dalla faccia della terra\u00bb. Karabekir scrive nelle sue memorie di avere ignorato tale ordine, ma il fatto che ogni traccia degli scavi eseguiti da Marr e dei restauri degli edifici sia stata cancellata suggerisce che l'ordine venne almeno parzialmente eseguito."}
{"id": "1270660", "revid": "1876278", "url": "https://it.wikipedia.org/wiki?curid=1270660", "title": "Chiesa di San Leonardo al Frigido", "text": "La chiesa di San Leonardo al Frigido \u00e8 un edificio di culto cattolico situato in via Taberna Frigida a Massa in Toscana.\nFuori citt\u00e0, sulle rive del Frigido, sorgeva l'ospedale gerosolimitano di San Leonardo, erede delle funzioni di una \"mansio\" romana, Taberna Frigida. Dalla chiesa annessa all'ospedale proviene il portale scolpito di Biduino ancora sul posto nel 1879, quando la chiesa era gi\u00e0 in rovina. Poco dopo il portale fu alienato e trasferito in Francia.\nNel secondo dopoguerra il piccolo edificio \u00e8 stato ricostruito pressoch\u00e9 integralmente e trasformato in sacrario. In quell'occasione si prov\u00f2 a recuperare il portale, ma il tentativo fall\u00ec e il portale fu acquistato dal Metropolitan Museum di New York, che oggi lo espone nella sezione The Cloisters.\nNel 1988 fu realizzata una copia del complesso scultoreo a cura dell'architetto Pierluigi Zonder-Mosti, per la ricollocazione presso il sito originario. Probabilmente da San Leonardo proviene anche la scultura lignea di \"Monaco olivetano\" di Jacopo della Quercia, ora conservata presso la chiesa degli Uliveti ma destinata al Museo diocesano."}
{"id": "1270665", "revid": "1543377", "url": "https://it.wikipedia.org/wiki?curid=1270665", "title": "William Dembski", "text": "Secondo Dembski, lo studio scientifico della natura rivela prove di un progetto; per questo motivo egli si oppone a quello che definisce la fedelt\u00e0 della scienza al materialismo \"ateo\" o al naturalismo, che ritiene escluda il disegno intelligente \"a priori\". Il suo contributo principale \u00e8 la definizione della complessit\u00e0 specificata, che sarebbe il marchio del progettista intelligente. Il suo lavoro \u00e8 controverso: la comunit\u00e0 scientifica rigetta ampiamente le sue idee, con le maggiori organizzazioni scientifiche (come la National Academy of Science e la American Association for the Advancement of Science) che definiscono il disegno intelligente come una pseudoscienza e alcune voci nella comunit\u00e0 contestano le sue qualifiche come scienziato, filosofo e matematico.\nI sostenitori di Dembski includono il fautore del disegno intelligente Robert Koons, membro come Dembski del Discovery Institute, dell'International Society for Complexity, Information and Design di Dembski, e filosofo presso la University of Texas at Austin; Koons ha definito Dembski \u00abl'Isaac Newton della teoria dell'informazione\u00bb. Al contrario il matematico e teorico dei numeri Jeffrey Shallit, dopo aver studiato le tesi di Dembski, lo ha definito non significativo..\nNegli ultimi anni l'attivit\u00e0 di ricerca di Dembski si \u00e8 concentrata sugli aspetti teorici e sui limiti della conservazione e creazione dell'informazione a seguito di processi evolutivi; l'attivit\u00e0 \u00e8 svolta in collaborazione con Robert J. Marks.\nCarriera accademica.\nDal 1999 al 2005 \u00e8 stato membro della Baylor University. dove fu costantemente al centro di attenzioni e controversie; nell'anno accademico 2005-2006 \u00e8 stato brevemente il \"Carl F.H. Henry Professor of Theology e Science\" del Southern Baptist Theological Seminary a Louisville, come pure il primo direttore del nuovo \"Center for Theology and Science\" (\"Centro per la teologia e la scienza\") del seminario (ruolo da allora preso dal noto creazionista Kurt Wise). Il 1\u00ba giugno 2006 Dembski \u00e8 diventato ricercatore in filosofia al Southwestern Baptist Theological Seminary a Fort Worth (Texas) (la Southern Baptist Convention gestisce entrambi i seminari)."}
{"id": "1270671", "revid": "767487", "url": "https://it.wikipedia.org/wiki?curid=1270671", "title": "Cro-Mags", "text": "I Cro-Mags sono una band hardcore punk proveniente da New York, USA. Il gruppo, oltre ad essere uno dei fondatori del New York hardcore, \u00e8 stato uno dei pionieri nel campo del punk metal avendo per primo creato un genere a s\u00e9 mescolando l'hardcore punk con il thrash metal. \u00c8 anche noto per essere uno dei primi gruppi hardcore collegati al movimento religioso Hare Krishna.\nStoria.\nLa band ha avuto diverse fasi musicali e moltissime formazione. I primi lavori, soprattutto l'album del 1986 \"The Age Of Quarrel\", esprimevano sonorit\u00e0 tipicamente hardcore nello specifico stile newyorchese. In seguito la band, come altre del panorama hardcore del periodo, modific\u00f2 il proprio stile evidenziando palesi influenze heavy metal ed in particolare thrash metal con l'album del 1989 \"Best Wishes\". Quest'ultimo lavoro non venne apprezzato dai loro fan del periodo e, sebbene oggi \u00e8 ritenuto molto lungimirante essendo uno dei primi dischi che esprimono sonorit\u00e0 sia hardcore che metal, si rivel\u00f2 un flop e caus\u00f2 un vero e proprio terremoto all'interno della band.\nNel 1992 infatti, con l'abbandono del compositore Kevin \"Parris\" Mayhew ed il ritorno del cantante John Joseph, la band pubblic\u00f2 l'album \"Alpha Omega\", con cui torn\u00f2 verso le sonorit\u00e0 che l'avevano resa abbastanza popolare nel circuito underground americano. Il disco successivo (\"Near Death Experience\" del 1993) si colloc\u00f2 musicalmente sulla stessa scia del precedente.\nTuttavia da quel momento il gruppo entr\u00f2 in una fase di quasi totale abbandono e di totale assenza dalle sale di incisione, che dur\u00f2 fino al 2000 quando pubblic\u00f2 l'album \"Revenge\" (con cui i Cro-Mags mischiavano l'hardcore degli anni ottanta con le sonorit\u00e0 punk rock pi\u00f9 melodiche tipiche degli anni novanta), salvo poi rientrare in una fase di quasi totale quiescenza determinata dalle mai sopite tensioni tra i membri della band e tra Kevin \"Parris\" Mayhew e Harley Flanagan in particolare."}
{"id": "1270674", "revid": "1652635", "url": "https://it.wikipedia.org/wiki?curid=1270674", "title": "Falck Renewables", "text": "Falck Renewables S.p.A\".\" \u00e8 una societ\u00e0 per azioni.\nFra i principali \"pure play\" in Europa nel settore delle energie rinnovabili, con 1.320 megawatt installati in Italia, Regno Unito, Francia, Spagna, Stati Uniti, Svezia e Norvegia.\nNel 2010 si consolidano tutte le attivit\u00e0 di produzione di energia rinnovabile del Gruppo Falck all'interno di Actelios S.p.A., azienda del Gruppo nata nel 2002 e quotata alla Borsa di Milano, cambia nome in Falck Renewables S.p.A\".\"\nNel 2014, acquisendo Vector Cuatro, Falck Renewables entra nel mercato dei servizi di \"Asset Management e Technical Advisory\" per impianti fotovoltaici ed eolici.\nSulla base delle esperienze maturate, il Gruppo ha ulteriormente diversificato la propria attivit\u00e0 - grazie all\u2019acquisizione di Energy Team e alla creazione della ESCO Falck Next nel 2018 - con servizi di \"Energy Management\" ed efficienza energetica.\nOggi Falck Renewables \u00e8 quotata nel segmento STAR della Borsa di Milano \n(Codice Isin: IT0003198790 Codice Alfanumerico: FKR) inserita nell'indice FTSE Italia Mid Cap.\nStoria.\nNel 1906 nasce a Sesto San Giovanni (Milano) il Gruppo Falck con il nome di Societ\u00e0 Anonima Acciaierie e Ferriere Lombarde, che diventa presto un punto di riferimento nella produzione di acciaio e di prodotti derivati per l'industria.\nIl Gruppo \u00e8 tra i primi in Italia a costruire impianti per la produzione di energia idroelettrica, finalizzata a garantire il funzionamento delle acciaierie.\nNel 1962, in forte espansione, gestisce 15 centrali idroelettriche - prevalentemente con sbarramenti stagionali - una centrale termoelettrica, servite da una rete a media e alta tensione di circa 900 Km.\nNel 1963 il Gruppo, quotato alla Borsa di Milano, conta 16.000 dipendenti.\nParallelamente alla realizzazione di impianti produttivi, l'azienda crea un vasto programma di provvidenze sociali e assistenziali per i propri dipendenti e le loro famiglie.\nCon la crisi strutturale dell'industria dell'acciaio da met\u00e0 anni '70 il Gruppo sposta progressivamente il baricentro delle proprie attivit\u00e0, verso l'ambiente e la produzione di energia, anche da fonti rinnovabili. \nNel 1992 l'azienda inizia un vasto programma di investimenti nel settore termoelettrico sviluppando centrali di cogenerazione a ciclo combinato per usi industriali e teleriscaldamento tramite la controllata Sondel. \nNel 1996 usufruendo dei fondi messi a disposizione dal piano di ristrutturazione siderurgico europeo si impegna nei successivi quattro anni a ricollocare le 970 persone fino a quel momento impiegate nell'attivit\u00e0 siderurgica.\nNel 2002 nasce Actelios, azienda del Gruppo Falck, che \u00e8 contestualmente quotata alla Borsa di Milano focalizzata sul mercato delle energie rinnovabili, cambiando nome nel 2010 in Falck Renewables S.p.A.\nNel 2014 acquisendo\u202fVector\u202fCuatro (rinominata Vector Renewables), Falck\u202fRenewables S.p.A. entra nel mercato dei servizi di Asset Management e Technical Advisory per impianti fotovoltaici ed eolici.\nNel 2018 sulla base delle esperienze maturate, il Gruppo ha ulteriormente diversificato il proprio business - grazie all'acquisizione di Energy Team, alla creazione della Divisione \"Next Solutions\" - per offrire soluzioni di Energy Management, efficienza energetica e Smart. \nNel 2021 viene raggiunto un accordo con il fondo Infrastructure Investments, del gruppo statunitense JP Morgan che prevede la vendita del 60% del capitale della societ\u00e0 fondata dalla famiglia Falck.\nNello stesso anno Falck Renewables ha annunciato la stipula del contratto di acquisto di due impianti eolici ready to build, di propriet\u00e0 del gruppo danese European Energy.\nUna volta in esercizio, si stima che i progetti \u2013 situati entrambi nella municipalit\u00e0 di Karstula e con una capacit\u00e0 installata totale pari a 55 megawatt \u2013 produrranno annualmente circa 160 gigawattora di elettricit\u00e0, l'equivalente del fabbisogno annuo di circa 19.500 famiglie.\nPrincipali azionisti.\nDato aggiornato al giugno 2020\nDati Consob \nDati economici e finanziari.\nAl 31 dicembre 2020, Falck Renewables S.p.A. presenta ricavi a 384,4 milioni di euro, EBITDA a 197,2 milioni di euro,\nRisultato Netto di pertinenza del Gruppo pari a 45,6 milioni di euro, investimenti totali a 173,28 milioni di euro,\nIndebitamento finanziario netto, comprensivo del fair value dei derivati, pari a 705,5 milioni di euro.\nI dipendenti del Gruppo, al 31 dicembre 2020, sono 553."}
{"id": "1270681", "revid": "24281", "url": "https://it.wikipedia.org/wiki?curid=1270681", "title": "The Cro-Mags", "text": ""}
{"id": "1270682", "revid": "767487", "url": "https://it.wikipedia.org/wiki?curid=1270682", "title": "Diego de Ordaz", "text": "Si distinse per aver scalato il vulcano Popocat\u00e9petl e per questo re Carlo V gli concesse di poter fregiarsi di uno stemma raffigurante il vulcano in eruzione. \nNel 1531 fu il primo europeo a risalire l'Orinoco in una spedizione che aveva come scopo la ricerca dell'El Dorado. Secondo i cronisti dell'epoca raggiunse la confluenza dell'Orinoco con l'In\u00edrida, e trov\u00f2 varie trib\u00f9 bellicose di indigeni che gli ostruivano il cammino. Tentava di raggiungere una montagna, chiamata \"La roccia di Eufoide\" interamente costituita da smeraldi. \nNon la raggiunse mai, anche se il bottino della spedizione fu ingente. \nNel rientrare verso la foce dell'Orinoco, contrasse una malattia mortale che lo uccise pochi mesi dopo."}
{"id": "1270684", "revid": "547992", "url": "https://it.wikipedia.org/wiki?curid=1270684", "title": "Lina Volonghi", "text": "Artista eclettica, fu interprete di radiodrammi e di opere teatrali in lingua e in dialetto (o parzialmente dialettali), come \"La bocca del lupo\" (ambientata nella sua citt\u00e0 natale e tratta dal romanzo di Remigio Zena), \"Le baruffe chiozzotte\" e \"I rusteghi\", di Carlo Goldoni. Grazie alla sua naturale \"vis\" comica, interpret\u00f2 ruoli brillanti in numerose commedie e \"pochade\", senza peraltro trascurare opere di maggiore impegno drammaturgico.\nA lungo attrice \"stabile\" al Teatro Duse e al Teatro di Genova con Luigi Squarzina, in quest'ultima sede tenne corsi di recitazione per giovani attori.\nCon il proprio particolare timbro di voce, lesse e registr\u00f2 su vinile diverse fiabe della raccolta \"I Racconta Storie\". In suo nome \u00e8 stato istituito un premio teatrale.\n\u00c8 stata sposata con l'attore Carlo Cataneo.\nCremata, le sue ceneri sono tumulate nel cimitero monumentale di Milano.\nBiografia.\nCarriera teatrale.\nNata nello storico quartiere di Sturla, sei fratelli, la Volonghi fu, ancora giovanissima, una promessa del nuoto italiano, arrivando a essere vicecampionessa nazionale; lasci\u00f2 lo sport, nonostante i consigli della sua famiglia, per amore del teatro. A scritturarla, nel 1933, fu l'attore genovese Gilberto Govi, che le affid\u00f2 una parte nella commedia \"I manezzi pe maj\u00e2 na figgia\". Sentendosi costretta nel repertorio dialettale, sei anni dopo decise di lasciare la compagnia goviana e di trasferirsi a Roma per approdare al Teatro delle Arti fondato e diretto da Anton Giulio Bragaglia.\nA fine anni Quaranta il suo nome figurava \"in ditta\" con quelli di Ernesto Calindri, Franco Volpi e Lia Zoppelli, insieme ai quali recit\u00f2 in lavori di George Bernard Shaw ed Oscar Wilde.\nDai primi anni Cinquanta, insieme con Bianca Toccafondi, fece parte della compagnia teatrale fondata da Renzo Ricci ed Eva Magni; da allora, lavor\u00f2 con i maggiori attori italiani del teatro di prosa, fra cui Lauretta Masiero e, nel 1956, Alberto Lionello, Laura Adani e Luigi Cimara nella commedia \"La sensale di matrimoni\", di Thornton Wilder.\nParticolarmente importante fu la sua collaborazione con il Teatro di Genova (e in particolare con il suo direttore e regista Ivo Chiesa), a cui approd\u00f2 fin dagli anni Cinquanta; le sue prime interpretazioni furono in \"Celestina\", di Fernando de Rojas, \"Piccoli borghesi\" di Maksim Gor'kij, \"Colomba\" di Jean Anouilh.\nDiretta dai maggiori registi teatrali del Novecento (fra cui Luchino Visconti e Giorgio Strehler), ebbe in repertorio opere di massimi autori, ad esempio \"Come le foglie\" di Giuseppe Giacosa, \"Il tacchino\" di Georges Feydeau, \"L'estro del poeta\" di Eugene O'Neill per arrivare, a fine carriera, a \"Madre Coraggio\" (dall'omonimo lavoro di Bertolt Brecht, con la regia di Luigi Squarzina), \"La brocca rotta\" di Heinrich von Kleist, \"Buonanotte mamma\" di Marsha Norman e \"Bussando alla porta accanto\" di Fran\u00e7oise Dorin, lavoro con cui nel 1986 diede l'addio al palcoscenico.\nPer la televisione.\nPer la televisione fu interprete di diversi Caroselli e di numerose riduzioni e adattamenti teatrali, protagonista di spettacoli come \"Eva ed io\", \"Il signore di mezza et\u00e0\" con Marcello Marchesi, \"Se te lo raccontassi\" con Johnny Dorelli; ma fu anche conduttrice per la regione Liguria della trasmissione \"Gran Premio\", abbinata alla Lotteria di Capodanno, nella stagione 1963-1964.\nPrincipali lavori per la televisione furono:\nPer il cinema.\nPer il cinema - per cui ha lavor\u00f2 anche in produzioni estere, in particolare in USA, Francia e Spagna - fra gli anni sessanta e gli anni settanta interpret\u00f2 diversi film di rilievo, fra cui \"Una vita difficile\" (1961) di Dino Risi, e \"La donna della domenica\" (1975) di Luigi Comencini, dall'omonimo romanzo di Carlo Fruttero e Franco Lucentini.\nA fianco di Rita Pavone interpret\u00f2 nel 1965 il \"musicarello\" \"Rita, la figlia americana\"."}
{"id": "1270685", "revid": "78273", "url": "https://it.wikipedia.org/wiki?curid=1270685", "title": "EGL Elektrizit\u00e4ts-Gesellschaft Laufemburg", "text": ""}
{"id": "1270693", "revid": "879165", "url": "https://it.wikipedia.org/wiki?curid=1270693", "title": "Mauro Mellini", "text": "Fu parlamentare del Partito Radicale, di cui fu tra i fondatori.\nBiografia.\nEletto deputato alle elezioni politiche del 1976, combatt\u00e9 le pi\u00f9 note battaglie radicali per poi allontanarsi dal partito alla fine degli anni ottanta in concomitanza con la scelta del Partito Radicale di trasformarsi in soggetto transnazionale e di non partecipare pi\u00f9 a competizioni elettorali italiane.\nSuccessivamente ricopr\u00ec il ruolo di componente del Consiglio Superiore della Magistratura.\nEditorialista e saggista, fu autore di numerosi scritti, in cui con vena polemica indag\u00f2 sulle storture della legge. Il suo testo pi\u00f9 noto \u00e8 \"Cos\u00ec annulla la Sacra Rota\" (Samon\u00e0 &amp; Savelli), che contribu\u00ec fortemente all'approvazione della legge sul divorzio.\nNel 2006 fond\u00f2 insieme ad Alessio Di Carlo il periodico on line \"GiustiziaGiusta\", dedicato ai temi della giustizia in chiave garantista.\nFu uno dei primi e pi\u00f9 strenui difensori del garantismo, a partire dal celebre caso Enzo Tortora."}
{"id": "1270696", "revid": "1718925", "url": "https://it.wikipedia.org/wiki?curid=1270696", "title": "Tramezzino", "text": "Il tramezzino \u00e8 un panino triangolare o rettangolare costituito da due fette di pancarr\u00e9 - alle quali spesso si \u00e8 tolta la crosta - farcite con salumi, formaggio, verdure o altro; le sue origini sono torinesi e la ricetta pi\u00f9 comune lo prevede freddo, ma esiste anche la variante scaldata.\nEtimologia.\nIl termine \"tramezzino\" fu coniato da Gabriele D'Annunzio, che lo cre\u00f2 per sostituire la parola inglese sandwich. Si tratta del diminutivo di \"tramezzo\", inteso come momento a met\u00e0 strada tra la colazione e il pranzo, nel quale consumare uno spuntino o merenda quale il tramezzino.\nStoria.\nLa paternit\u00e0 del tramezzino si deve ad Angela Demichelis ed il marito Onorino Nebiolo, di origine torinese e di ritorno dall\u2019America. I due decisero di acquistare il Caff\u00e8 Mulassano di Piazza Castello a Torino nel 1925, a quel tempo in vendita, introducendo al suo interno il piatto in versione italiana del suo parente inglese, il piccolo \"tea sandwich\" fatto per essere consumato in un paio di bocconi all'ora del t\u00e8.\nNel luglio 1936, il giornale \"La Cucina Italiana\" scrive la prima ricetta ufficiale del tramezzino.\n\u00c8 a Venezia che inizia ad assumere una tale importanza da diffondersi in tutti i bar pi\u00f9 chic del centro con il nome dialettale \"\u201cel tramesin\u201d\" , diventando protagonista negli aperitivi mattutini e pomeridiani. A partire da questo momento diventa ufficialmente un prodotto tipico del nord-est italiano e poi di tutto il territorio.\nCaratteristiche.\nIl tramezzino \u00e8 composto da pane morbido al latte senza crosta a forma triangolare, farcito abbondantemente nel centro. La vera peculiarit\u00e0 di questa specialit\u00e0 italiana \u00e8 data dall\u2019umidit\u00e0 del pane, che gli viene conferita dalla presenza della maionese e a Venezia anche dal clima umido della citt\u00e0. Ci\u00f2 rende il pane particolarmente morbido.\nTra i ripieni pi\u00f9 diffusi vi sono:\n\u2022 prosciutto con funghi, carciofi, formaggio;\n\u2022 mozzarella e pomodoro;\n\u2022 pesce: tonno, salmone, gamberetti o granchio;\n\u2022 salame e uovo sodo;\n\u2022 rucola e bresaola;\n\u2022 pollo e insalata.\nLe varianti sono infinite, infatti negli ultimi anni stanno facendo la loro comparsa abbinamenti pi\u00f9 moderni come la fusione di salmone e avocado ed il tramezzino sta assumendo anche forme diverse, tra cui la versione arrotolata.\nCi\u00f2 che \u00e8 certo \u00e8 che la maggior parte delle varianti prevedono la presenza di maionese."}
{"id": "1270705", "revid": "599013", "url": "https://it.wikipedia.org/wiki?curid=1270705", "title": "Coppa dei Campioni di calcio da tavolo 1996", "text": ""}
{"id": "1270708", "revid": "767487", "url": "https://it.wikipedia.org/wiki?curid=1270708", "title": "Donington Live 1992", "text": "Donington Live 1992 \u00e8 un album video del gruppo musicale britannico Iron Maiden, pubblicato nel 1993 dalla EMI.\nIl disco.\nContiene l'intera registrazione del concerto tenuto al Monsters of Rock di Donington nel 1992, a cui parteciparono durante il tour di \"Fear of the Dark\".\nNell'ultimo brano, \"Running Free\", compare anche Adrian Smith, che aveva abbandonato la band per progetti solisti."}
{"id": "1270710", "revid": "2033069", "url": "https://it.wikipedia.org/wiki?curid=1270710", "title": "Eureka (serie televisiva)", "text": "Eureka (conosciuta anche con il titolo \"A Town Called Eureka\") \u00e8 una serie televisiva statunitense di fantascienza, trasmessa per cinque stagioni dal 2006 al 2012 sul network Sci-Fi Channel, poi diventato Syfy.\nL'episodio finale della serie \u00e8 andato in onda in patria il 16 luglio 2012 su Syfy.\nIn Italia ha debuttato dal 4 agosto 2007 su Fox Italia che ha trasmesso le prime due stagioni in prima visione assoluta, mentre la terza venne trasmessa da FX e le ultime due da AXN Sci-Fi; in chiaro ha debuttato il 7 dicembre 2009 in prima visione free su Rai 4 (che ha trasmesso la terza stagione in prima visione assoluta).\nLa serie \u00e8 stata girata nella Columbia Britannica, in Canada.\nTrama.\nEureka \u00e8 una citt\u00e0 segreta abitata dalle migliori menti degli Stati Uniti, fondata nel 1947 per volont\u00e0 di Albert Einstein e controllata dal Dipartimento della Difesa. Il Marshal Jack Carter, in viaggio per riportare a Los Angeles una fuggitiva minorenne che si riveler\u00e0 essere sua figlia Zoe, \u00e8 costretto a sostare ad Eureka a causa di un guasto alla macchina e sostituisce temporaneamente lo sceriffo locale, Cobb, rimasto infortunato nel corso di un'indagine. L'agente di collegamento Allison Blake mette al corrente Carter della vera natura di Eureka e lo introduce alla Global Dynamics, il centro di ricerca dove lavorano gli scienziati di Eureka; risolta l'indagine, Carter torna a Los Angeles, ma scopre di essere stato promosso a sceriffo di Eureka dietro segnalazione dello stesso Cobb, che in seguito all'incidente ha dovuto ritirarsi. Carter si trasferisce perci\u00f2 ad Eureka assieme a Zoe; con l'aiuto della sua vicesceriffo Jo Lupo, Carter dovr\u00e0 mantenere l'ordine in citt\u00e0 e risolverne gli intriganti misteri.\nAscolti e critica.\nL'episodio pilota della serie ebbe alti ascolti (4,1 milioni di persone) e la serie si afferm\u00f2 subito come quella pi\u00f9 vista del gioved\u00ec sera per quanto riguardava le reti via cavo. Fu anche l'esordio pi\u00f9 visto della storia del canale Sci-Fi Channel. La prima puntata della seconda stagione ha avuto un ascolto di 2,5 milioni di spettatori, confermandosi il programma via cavo pi\u00f9 visto.\nLa reazione della critica \u00e8 stata divergente, con lodi generali per la premessa, ma con giudizi complessivi pi\u00f9 negativi per quanto riguarda la scrittura della trama.\nIl \"Seattle Post-Intelligencer\" ha scritto: \u00ab\u00c8 tutto molto stravagante. Troppo stravagante, forse, per un pubblico abituato ad astronavi, robot ed esplosioni. Sebbene ogni episodio prometta un momento \"ah!\" basato sulla fisica dei quanti e su leggi scientifiche oscure, questo mondo risulta relativamente piatto, concettualmente, in confronto alla complessit\u00e0 intrinseca di serie come \"Stargate SG-1\" e \"Battlestar Galactica\". Questo non significa che \"Eureka\" sia una perdita completa di tempo. Per nulla. I personaggi sono divertenti, Ferguson \u00e8 credibile e piacevole, le battute sono costruite solidamente e le immagini scorrono via lisce. \u00c8 una serie dolce e probabilmente non durer\u00e0 a lungo.\u00bb\nIl \"New York Daily News\" ha scritto: \u00abCon la sua nuova allegra serie \"Eureka\", ambientata nel Northwest e che racconta la storia di un estraneo che esplora e si stabilisce in una remota citt\u00e0 piena di eccentrici, Sci-Fi Channel non sta invitando a confronti con \"I segreti di Twin Peaks\" e \"Un medico tra gli orsi\". Li sta chiedendo. Ma i coautori Andrew Cosby e Jaime Paglia ne escono piuttosto bene. \"Eureka\" ha una premessa, un cast e una trama che la rendono uno dei divertimenti dell'estate. Sci-Fi Channel voleva chiaramente reinventare le serie tv dell'estate ed uscire con qualcosa di fresco e divertente. E, Eureka!, ce l'hanno fatta!\u00bb\nIl \"New York Post\" ne d\u00e0 un giudizio di tre stelle sulle quattro disponibili.\nPremi e riconoscimenti.\n\"Eureka\" ha ricevuto una candidatura ai Premi Emmy 2007 per gli effetti speciali visivi."}
{"id": "1270719", "revid": "131358", "url": "https://it.wikipedia.org/wiki?curid=1270719", "title": "Thomas Doss\u00e8vi", "text": ""}
{"id": "1270722", "revid": "1305772", "url": "https://it.wikipedia.org/wiki?curid=1270722", "title": "Legends Football League", "text": "La Legends Football League (nata con il nome Lingerie Football League) \u00e8 un campionato di football americano femminile, le cui partite vengono giocate in primavera e in estate nei campi e negli stadi usati anche dall'NBA, NFL, NHL e MLS. La lega \u00e8 stata fondata nel 2009 come Lingerie Football League ed \u00e8 stata rinominata in Legends Football League nel 2013. Il fondatore del campionato e il presidente \u00e8 Mitchell S. Mortaza, e gli uffici amministrativi della lega sono situati a Las Vegas nel Nevada.\nStoria.\nIl concetto di LFL origine da un'alternativa dell'half time nel Super Bowl maschile chiamata Lingerie Bowl, un evento pay-per-view in onda alla fine del primo tempo del Super Bowl Le prime tre si sono svolte ogni anno dal 2004 al 2006 e sono state nominate come Lingerie Bowl I, II, e III. Dal 2007 al 2009, i tre Lingerie Bowls previsti vennero cancellati per vari motivi. Nel 2009, il presidente dell'LFL Mitch Mortaza ampli\u00f2 il concetto da una singola esibizione a un campionato in lingerie.\nLa maggior parte delle squadre LFL negli Stati Uniti utilizzano la stessa combinazione di colori come le squadre di football; maggior parte delle squadre LFL basano la loro combinazione di colori con quelle delle squadre della National Football League. In Canada, i colori delle squadre si basano invece alle squadre della Canadian Football League o alle squadre di hockey su ghiaccio. A partire dal 2014, alcuni tra i colori della squadra in Australia non riflettono alle squadre maschili di quella citt\u00e0, ma bens\u00ec ai colori tradizionali utilizzati dallo Stato in cui esse si basano.\nMolte delle squadre sono allenate da ex giocatori NFL e allenatori che sono gi\u00e0 ben noti nelle rispettive citt\u00e0. Molte delle giocatrici hanno un background in atletica agonistica a livello di college e semi-professionistico, o in sport come tennis, pallavolo, softball, calcio, basket, fitness e bodybuilding. Alcune hanno anche esperienza nel football semi-professionistico.\nIl 10 gennaio 2013, la Lingerie Football League ha annunciato che avrebbe cambiato il suo nome in Legends Football League (pur mantenendo l'acronimo LFL). La lega ha annunciato che le atlete avrebbero indossato abbigliamento tecnico invece di lingerie, ma le divise rimangono comunque assomiglianti alle precedenti\nNel mese di ottobre 2014, per la seconda volta nella breve storia delle Leggende Football League, Mitchell S. Mortaza ha annunciato la cancellazione di un'intera stagione a meno di due settimane prima del calcio d'inizio della stagione di LFL australiano. Questo annuncio \u00e8 stato seguito da ogni giocatore e allenatore che aderiranno al nuovo campionato in Australia.\nRegole.\nNei Lingerie Bowl si gioca tackle football (con i placcaggi). Alle regole del football americano sono state apportate alcune modifiche.\nStoria delle squadre.\nLe prime squadre sono state il Team Dream e il Team Euphoria che si sono contesi il primo Lingerie Bowl nel 2004. Il campionato successivo \u00e8 stato ampliato a quattro squadre, con Los Angeles Temptation (eredi del Team Dream), New York Euphoria (eredi del Team Euphoria), Chicago Bliss e Dallas Desire.\nPer il campionato 2006 si era parlato di un allargamento a otto squadre della Lingerie Football League, aggiungendo alle quattro allora presenti. Le nuove squadre dovevano essere San Francisco Seduction, Las Vegas Sin, Atlanta Steam e Miami Caliente. Erano gi\u00e0 state presentati stemmi e divise di gioco, ma le squadre non sono state formate e il torneo si \u00e8 svolto con le stesse quattro squadre del 2005.\nDopo l'annullamento del campionato del 2008, il sito ufficiale ha annunciato l'ampliamento del torneo a dieci squadre. Alle quattro presenti nell'ultimo torneo disputato (Bliss, Desire, Euphoria, Temptation) si dovrebbero aggiungere le quattro dell'allargamento gi\u00e0 annunciato (le Seduction, per\u00f2, invece che a San Francisco, sono ora associate a San Diego) e inoltre le Phoenix Scorch e le Tampa Breeze.\nNel giugno del 2008 sono apparsi due cambiamenti: le New York Euphoria sono diventate le New England Euphoria (presentate dapprima con un logo, poi abbandonato, che ricordava il vecchio stemma dei New England Patriots della NFL) e al posto delle Las Vegas Sin sono comparse le Seattle Mist.\nNel febbraio del 2009 sono scomparse le Phoenix Scorch e al loro posto sono state messe le Denver Dream. In seguito, un ulteriore cambiamento ha portato alla comparsa di New York Majesty e Philadelphia Passion al posto di New England Euphoria e Atlanta Steam.\nPer il campionato 2010-2011 sono state cancellate New York Majesty e Denver Dream e inserite al loro posto Orlando Fantasy e Baltimore Charm, entrambe nella Eastern Conference, spostando le Chicago Bliss nella Western Conference.\nPer il campionato 2011-2012 sono state annunciate la cancellazione di Dallas Desire, Miami Caliente e San Diego Seduction e l'inserimento di Cleveland Crush, Green Bay Chill, Las Vegas Sin, Minnesota Valkyrie, Toronto Triumph. Il numero delle squadre del campionato passa cos\u00ec da 10 a 12. La squadra di Toronto \u00e8 la prima squadra canadese della LFL che ha annunciato la futura nascita di un campionato canadese di lingerie football.\nLa LFL ha mosso i primi passi fuori dai confini statunitensi con gli \"All Fantasy Game\" (all star game tra una selezione del girone Ovest e una del girone Est) giocati in Messico, Canada e Australia.\nNel 2012 si \u00e8 svolto il primo campionato canadese. Vi hanno preso parte quattro squadre: British Columbia Angels (vincitrici), Saskatoon Sirens (finaliste), Regina Rage e Toronto Triumph. Le squadre sono state formate con giocatrici reclutate nell'area della squadra con l'aggiunta di alcune \"veterans\" del campionato USA, come Anne Erler, quarterback e defensive back delle Green Bay Chill, che ha giocato per le Sirens ed \u00e8 stata eletta miglior giocatrice del torneo.\nNel 2013 \u00e8 partito il primo campionato australiano, conclusosi nel 2014 con la vittoria delle New South Wales Surge.\nSquadre.\nL.F.L Stati Uniti.\nLe stagioni.\n2004.\nIl campionato nel 2004 \u00e8 consistito in una sola partita tra due squadre, Team Dream (azzurro e bianco) e Team Euphoria (rosa e nero), disputata il 2 febbraio 2004 nel prestigioso stadio Los Angeles Memorial Coliseum (che ha ospitato le olimpiadi e nel quale si gioca il football NFL). Coach delle due squadre sono stati due ex campioni di football americano, Eric Dickerson per le Dream e Lawrence Taylor per le Euphoria.\nRisultato: Team Dream \u2013 Team Euphoria 6-0\nMarcatura: primo tempo: touchdown Gwendolyn Osbourne.\n2005.\nPer il torneo 2005 si passa da due a quattro squadre, ma la mancanza di fondi dagli sponsor porta gli organizzatori a ridimensionare l'evento. Le squadre sono ridotte a quattro giocatrici che si sfidano in una specie di percorso ginnico a staffetta, una mini-partita di touch football (football senza placcaggi) 3 contro 2, un balletto.\nRisultati.\nSemifinali: Los Angeles Temptation b. Dallas Desire, New York Euphoria b. Chicago Bliss\nFinale: Los Angeles Temptation b. New York Euphoria\n2006.\nSemifinali: Los Angeles Temptation b. Dallas Desire, New York Euphoria b. Chicago Bliss\nFinale (Lingerie Bowl III): New York Euphoria \u2013 Los Angeles Tempation 13-12\nMarcature: p.t.: touchdown Anca Marcus (6-0), touchdown Jerilee Villanueva (6-6); s.t. touchdown Jerilee Villanueva (6-12), touchdown Paige Peterson + extra point Sheena Mariano (13-12).\nLe finaliste avevano come coach due ex giocatori professionisti vincitori di un Super Bowl con i Chicago Bears, Willie Gault per le Euphoria e Jim McMahon per le Temptation.\n2009-2010.\nIl campionato 2009-2010 \u00e8 stato giocato da dieci squadre divise in due gironi, la Western conference, che comprende Dallas Desire, Denver Dream, Los Angeles Temptation, San Diego Seduction e Seattle Mist, e la Eastern Conference, che comprende Chicago Bliss, Miami Caliente, New York Majesty, Philadelphia Passion e Tampa Breeze.\nIl torneo \u00e8 iniziato il 4 settembre 2009 con la partita tra le Chicago Bliss e le Miami Caliente, conclusasi con il punteggio di 29-19 per le Bliss.\nLa regular season \u00e8 terminata il 29 gennaio 2010. Per le semifinali si sono qualificate nella Eastern Conference Chicago Bliss e Miami Caliente e per la Western Conference Los Angeles Temptation e Dallas Desire.\nSemifinali (5 febbraio 2010):\nFinale (7 febbraio 2010):\nMVP del campionato: Gabrielle Marie (Dallas Desire)\nOffensive player of the year: Saran Dunmore (Chicago Bliss)\nDefensive player of the year: Liz Gorman (Tampa Breeze)\nAll-Fantasy Game (Monterrey, Messico, 10 giugno 2010)\n2010-2011.\nIl torneo 2010-2011 ha visto al via due nuove squadre, Orlando Fantasy e Baltimore Charm, che hanno preso il posto di New York Majesty e Denver Dream. Le due nuove squadre sono state inserite entrambe nella Eastern Conference (insieme a Miami Caliente, Philadelphia Passion e Tampa Breeze) spostando le Chicago Bliss nella Western (con Dallas Desire, Los Angeles Temptation, San Diego Seduction, Seattle Mist).\nIl torneo \u00e8 cominciato il 28 agosto 2010 a Seattle con la partita tra le locali Mist e le campionesse in carica Los Angeles Temptation, vinta da queste ultime per 36-32. La regular season si \u00e8 conclusa il 14 gennaio 2011 con la qualificazione alle finali di conference (semifinali del campionato) di Los Angeles e Chicago per la Western Conference e Philadelphia Passion e Tampa Breeze per la Eastern.\nSemifinali (Jacksonville, 29 gennaio 2011):\nFinale (Las Vegas, 6 febbraio 2011):\nMVP: Heather Furr (Chicago Bliss)\nOffensive player of the year: Marirose Roach (Philadelphia Passion)\nDefensive player of the year: Deborah Poles (Chicago Bliss)\nRookie of the year: Ashley Salerno (Los Angeles Temptation)\n2011-2012.\nIl torneo 2011-2012 ha visto l'ampliamento da dieci a dodici squadre. Tre squadre che avevano preso parte al precedente campionato (Dallas Desire, Miami Caliente e San Diego Seduction) non sono state confermate, mentre ne sono state inserite cinque nuove: nel girone ovest Green Bay Chill, Las Vegas Sin e Minnesota Valkyrie e nel girone est Cleveland Crush e Toronto Triumph (la prima squadra canadese della LFL).\nIl campionato \u00e8 cominciato il 26 agosto 2011 a Green Bay dove le Minnesota Valkyrie hanno battuto le Green Bay Chill per 28-25. La regular season si \u00e8 conclusa il 21 gennaio 2012. Alle semifinali sono andate Las Vegas e Los Angeles (Western conference) e Philadelphia e Tampa (Eastern conference).\nSemifinali (Ontario (California), 29 gennaio 2012):\nFinale (Las Vegas, 5 febbraio 2012):\nPremi alle giocatrici:\nAlbo d'oro.\nVittorie per anno.\nL.F.L Stati Uniti.\nLingerie Football League (prima fase):\nLingerie Football League (seconda fase):\nLegends Football League \nHall of Fame.\nPart of the requirement to be considered for the Hall of Fame is a minimum of four seasons of involvement at either coaching, executive or player level.\nL.F.L Hall of Fame 2014.\nNominati\n3 volte campione (2009-2010, 2010-2011, 2011\u20132012)\n2 volte Offensive Player of the Year (2010-2011, 2011-2012)\n3 volte US Champion (2009-2010, 2010-2011, 2011\u20132012), LFL Australia champion (2013-2014), Mortaza Award (2013)\nCampionessa (2013), 2 volte League MVP (2010-2011, 2013)\nHall of Fame Inductee 2014 : Monique Gaxiola\nLFL Hall of Fame 2015.\nNominati\n3 volte All Fantasy Player\n2 volte campionessa (2010-2011, 2011-2012), Rookie Of the Year (2010-2011), 2 volte Lingerie Bowl MVP (2010-2011, 2011-2012)\nLFL Canada Champion (2012), Mortaza Award (2011\u20132012)\n2 volte Defensive Player of the Year (2009-2010, 2011-2012), Defensive MVP of All-Fantasy Game 2011\nHall of Fame Inductee 2015 : Elizabeth 'Liz' Gorman\nCritiche.\nQuando \u00e8 stato annunciato il primo Lingerie Bowl, sono subito nate delle polemiche sull'evento, accusato di essere offensivo nei confronti delle donne e in particolare delle atlete. L'attivista Ann Simonton del gruppo Media Watch, ha lanciato una campagna per il boicottaggio delle auto del gruppo che, attraverso uno dei suoi marchi, aveva deciso di sponsorizzare la partita.\nIn seguito a queste polemiche gli sponsor legati al mondo automobilistico che dapprima si erano fatti avanti si sono ritirati. \u00c8 subentrato come sponsor della partita un sito che gestisce giochi d'azzardo online.\nAltri, invece, hanno ritenuto che il lingerie football potesse essere visto come un simpatico attacco al machismo che talora si collega al football americano e un'occasione da sfruttare per fare pubblicit\u00e0 allo sport femminile.\nAlice McKeon, parlando del primo Lingerie Bowl, ha definito l'evento \u201cuna parodia dello sport\u201d, sostenendo che le \u201cgiocatrici\u201d (termine messo dall'autrice tra virgolette) \u201cnon sono atlete professioniste e neppure dilettanti\u201d. L'accusa contiene certamente una parte di verit\u00e0, anche se alcune delle ragazze in campo, pur se il dato estetico \u00e8 stato certamente di grande peso nella scelta, hanno dimostrato di possedere discrete doti atletiche (per fare un nome, Sheena Mariano). Negli anni seguenti sono state ingaggiate alcune \u201cdivas\u201d del wrestling, che \u00e8 notoriamente uno spettacolo di finzione, ma una finzione che richiede comunque una certa preparazione fisica. Joanne McCarthy (nelle Chicago Bliss nel 2006) \u00e8 stata giocatrice professionista di basket. Pi\u00f9 che atletici, i limiti delle giocatrici sono sembrati tecnici, in particolare per il gioco di passaggio, come \u00e8 in parte inevitabile per squadre che si riuniscono solo in occasione dell'evento.\nLe Chicago Force, squadra della IWFL, un campionato di football americano femminile professionistico, nel 2004 definirono il lingerie football \"un affronto allo sport femminile\" e avanzarono \"una sfida formale alle Chicago Passion\" (nome inizialmente previsto per le Chicago Bliss) a giocare contro di loro.\nDi opposto parere Brigid Mullen, giocatrice di un'altra squadra della IWFL, le Wisconsin Wolves, che nel settembre del 2008 ha dato un giudizio favorevole sulla LFL, dicendosi interessata a giocarvi.\nIl campionato 2009-2010 ha mostrato un netto innalzamento del tasso atletico e tecnico. Le formazioni comprendono anche qualche giocatrice della IWFL. Le Miami Caliente hanno ingaggiato due giocatrici delle Miami Fury, la quarterback Anonka Dixon e la wide receiver Tina Caccavale. La co-proprietaria delle Fury, Gayla Harrington, ha dichiarato di avere in parte cambiato l'opinione negativa iniziale: \"\u00e8 pi\u00f9 atletico e un po' pi\u00f9 serio di quanto all'inizio immaginavo\". La quarterback delle Los Angeles Temptation Joey Davenport era nel roster delle California Quake.\nLa LFL nella cultura di massa.\nNel tredicesimo episodio della di \"\", dal titolo \"Flag on the play\" (prima visione Usa: 20 gennaio 2010), viene uccisa una quarterback della LFL.\nIn Italia, la diretta della finale 2012 fu trasmessa da Sportitalia 2 prima del Super Bowl XLVI: Guido Bagatta era il telecronista. Negli anni successivi Nuvolari compr\u00f2 i diritti dalla lega e trasmise tutte le partite in differita con varie repliche: tali partite erano commentate da due telecronisti, che commentano pure le partite di rugby a 15."}
{"id": "1270723", "revid": "2175", "url": "https://it.wikipedia.org/wiki?curid=1270723", "title": "Sodio lauril solfato", "text": ""}
{"id": "1270729", "revid": "767487", "url": "https://it.wikipedia.org/wiki?curid=1270729", "title": "From There to Eternity", "text": "From There to Eternity \u00e8 una VHS, degli Iron Maiden, pubblicata nel 1992 negli Stati uniti. Non \u00e8 altro che una versione aggiornata al 1992 della precedente , uscita nel resto del mondo nel 1990. Contiene vari videoclip e filmati di esibizioni live. Il titolo \u00e8 chiaramente ispirato alla canzone \"From Here to Eternity\", presente nell'album Fear of the Dark."}
{"id": "1270730", "revid": "402993", "url": "https://it.wikipedia.org/wiki?curid=1270730", "title": "Cestistica Barcellona", "text": ""}
{"id": "1270733", "revid": "33751", "url": "https://it.wikipedia.org/wiki?curid=1270733", "title": "Alfonso XIII", "text": ""}
{"id": "1270735", "revid": "44638", "url": "https://it.wikipedia.org/wiki?curid=1270735", "title": "Manuel Ginobili", "text": ""}
{"id": "1270736", "revid": "773636", "url": "https://it.wikipedia.org/wiki?curid=1270736", "title": "Pieve di Sant'Alessandro a Giogoli", "text": "La pieve di Sant'Alessandro \u00e8 un luogo di culto cattolico di Giogoli, una frazione del comune di Scandicci, in provincia di Firenze.\nStoria.\nLa pieve di \"sancti Alexandri sitam Jugulo\" \u00e8 situata in posizione dominante lungo la via Volterrana ed \u00e8 menzionata per la prima volta nel 1005 quando era uno dei capisaldi vescovili per il controllo del territorio suburbano insieme al vicino centro fortificato di Monteramoli, centro donato nel 1018 dal vescovo di Firenze Ildebrando al monastero di San Miniato al Monte.\nTra l'XI e il XII secolo il patrimonio della pieve sub\u00ec delle modifiche: nel 1040 vennero venduti alla cattedrale fiorentina dei beni e nel 1115 altri beni vennero venduti all'ordine camaldolese. Con una bolla datata 6 novembre 1187 papa Gregorio VIII conferm\u00f2 all'allora pievano Guido i privilegi che erano stati concessi alla pieve da papa Lucio III e dal vescovo di Firenze Ranieri, inoltre al pievano e ai canonici del capitolo venne conferito il potere di riscuotere le decime, il potere di nominare i rettori delle nove chiese suffraganee e il potere di edificare nuove chiese.\nLa chiesa doveva essere di notevole importanza, nel quadro delle pievi fiorentine visto che era una della poche ad avere un battistero esterno alla chiesa come viene confermato da un documento datato 25 aprile 1275 che recita\"...actum apud plebem de Giogole in ecclesia Sancti Johannis..\" Dal 1263 risulta che la pieve avesse anche un chiostro.\nLa situazione economica tra la fine del XIII e la met\u00e0 del XIV secolo era buona tanto che il pievano Baldese riusc\u00ec prima a farsi nominare sottocollettore per la diocesi di Fiesole e poi ad ottenere l'esenzione dal pagamento delle decime, esenzione che il suo successore Rosso Buondelmonti non doveva pi\u00f9 avere nel 1296 quando pag\u00f2 31 lire. A causa delle scarse finanze nel 1342 per poter ristrutturare la chiesa il pievano fu costretto a vendere dei beni; ancora peggio andarono le cose in seguito visto che la chiesa era in piena crisi nel 1372 e nel 1405 era piena di debiti.\nNel secolo successivo le cose andarono meglio e durante il governo del pievano Carlo Buondelmonti vennero effettuati dei restauri accurati mentre nel 1506 durante il governo del pievano Giovanni Battista Bonciani venne restaurata la canonica. Il patroni ufficiali della chiesa dal 1519 sono i Buondelmonti. Da una visita pastorale effettuata in quel periodo sappiamo che la chiesa di sant'Alessandro presentava cinque altari, l'abside era chiusa da un muro, la cripta era raggiungibile anche dall'esterno, aveva un fonte battesimale interno (quello esterno evidentemente era gi\u00e0 stato abbattuto) e la canonica, e che tutto il complesso si presentava come una \"pulchra, et ampla et magnifice instructa\".\nNel corso del XVII secolo vennero effettuati altri lavori: nel 1658 venne costruito un altare nel transetto sinistro, nel 1688 vennero restaurate le pareti e ridipinte, le navate minori vennero coperte a volta, venne rialzato il catino dell'abside e venne chiusa la cripta; nel 1695 venne rifatto il chiostro; nel 1703 venne restaurata la compagnia e tra il 1712 e il 1725 venne restaurato il soffitto della navata centrale, vennero intonacati i pilastri e venne ricostruita la cella campanaria.\nLievemente danneggiata nel terremoto del 18 maggio 1895, la chiesa tra il 1925 e il 1926 ebbe ripristinata l'antica facciata liberandola dall'intonacatura. Ben maggiori furono i danni durante la seconda guerra mondiale, quando tra l'altro croll\u00f2 il soffitto settecentesco. Subito sottoposta a restauro tra il 1944 e il 1947 sotto al guida degli architetti Morozzi e Crudeli. Vennero ripristinati le membrature romaniche, vennero recuperate le decorazioni seicentesche e vennero ricostruite le volte delle tre navate.\nArchitettura e patrimonio artistico.\nLa chiesa consiste in una basilica a tre navate conclusa con un'abside semicircolare.\nSi trova al centro di un insieme di edifici: a sinistra la Compagnia, a destra la canonica con il chiostro e alcune strutture coloniche, che inglobano una torre medievale.\nEsterno.\nLa facciata a salienti presenta ancora l'originale paramento murario composto da bozze di calcare avorio disposto a filaretto. Le aperture e il timpano sono stati realizzati nel corso di diversi restauri. Le fiancate sono quasi totalmente coperte dagli edifici adiacenti ma \u00e8 possibile vedere il cleristorio nel quale si aprono una serie di monofore a doppio strombo.\nNella tribuna spicca il volume dell'unica abside coronata da una cornice a dentelli e aperta da un'ampia monofora posta al centro. In questa parte della chiesa \u00e8 possibile vedere dei grossi conci di arenaria che permettono di capire quale fosse la larghezza della chiesa originaria.\nSulla sinistra della facciata sorge il campanile che presenta almeno tre fasi costruttive. Partendo dal basso, il basamento \u00e8 realizzato in pietra arenaria e calcarea ed \u00e8 a base quadrata. Seguono tre piani realizzati i esclusivamente con bozze di calcare alberese di tonalit\u00e0 avorio. Vi sono un piano aperto con una monofora e due con una bifora. L'ultimo piano \u00e8 stato realizzato nel XVIII secolo.\nInterno.\nL'interno presenta una coperta a caprialte lignee ed \u00e8 suddivisa in tre navate e sei campate da cinque pilastri in arenaria che sorreggono arcate, anticamente poggianti su mensole. Davanti all'altare \u00e8 posta la lastra tombale, scolpita a rilievo, del pievano Baldo Naselli datata 1393. Nelle navate minori \u00e8 ancora presenta la decorazione barocca.\nIl presbiterio \u00e8 leggermente elevato e sotto di esso si sviluppa una cripta. La cripta, accessibile da due rampe di scale poste intorno agli ultimi pilastri, \u00e8 divisa in tre navate con altrettante campate da quattro pilastri monolitici, di cui due hanno sezione ottagonale e due circolare.\nDei cicli pittorici settecenteschi si conservano alcune parti: in controfacciata, la \"Samaritana al pozzo\" e il \"Battesimo di Cristo\" di Pietro Pertichi; nel transetto destro, l'\"Annunciazione, San Giuseppe e San Francesco\" di Francesco Manetti.\nNella canonica, sotto al loggiato, una lapide del 1513 riporta il testo di una Bolla pontificia di papa Gregorio VIII e sempre nella canonica sono posti un affresco staccato di Ridolfo del Ghirlandaio raffigurante una \"Madonna col Bambino\" e una tela del 1715 firmata da Francesco Conti.\nAntico piviere di Sant'Alessandro a Giogoli.\nElenco dei titolari della pieve di Sant'Alessandro a Giogoli.\nXIX secolo:\nMassimiliano Barontini (1862- 1909)\nXX secolo:\nMassimiliano Barontini (1862- 1909);\nEgidio Bergantini (1909- 1944);\nEgidio Corti (fino al 26 maggio 1978, deceduto);\nEmilio Grossi (1978- 1986)\nGiorgio Mazzanti (1987)"}
{"id": "1270737", "revid": "3115", "url": "https://it.wikipedia.org/wiki?curid=1270737", "title": "Silvio Cesare Bonicelli", "text": "Biografia.\nNasce a Bergamo, citt\u00e0 capoluogo di provincia e sede vescovile, il 31 marzo 1932. \u00c8 cugino dell'arcivescovo Gaetano Bonicelli.\nFormazione e ministero sacerdotale.\nLaureato in Giurisprudenza presso l'Universit\u00e0 Cattolica del Sacro Cuore di Milano, tra il 1956 e il 1958 presta servizio militare come ufficiale di complemento del 5\u00ba Reggimento Alpini di stanza a Bassano del Grappa.\nIl 16 giugno 1962 \u00e8 ordinato presbitero dal vescovo Giuseppe Piazzi.\nSi laurea in Diritto canonico presso la Pontificia Universit\u00e0 Gregoriana.\nEntrato nello Scautismo nel 1949, vive con impegno anche questo tipo di apostolato, curando in particolare la formazione dei Capi e seguendo di persona molteplici Campi scuola nazionali a Colico e in Val Codera.\nMinistero episcopale.\nVescovo di San Severo.\nIl 2 settembre 1991 papa Giovanni Paolo II lo nomina vescovo di San Severo; succede a Carmelo Cassati, precedentemente nominato arcivescovo di Trani-Barletta-Bisceglie. Il 19 ottobre successivo riceve l'ordinazione episcopale, nel palazzetto dello sport di San Severo, dall'arcivescovo Andrea Mariano Magrassi, coconsacranti l'arcivescovo Gaetano Bonicelli e il vescovo Angelo Paravisi. Durante la stessa celebrazione prende possesso della diocesi.\nIn onore dell'esperienza alpina, che lo aveva segnato profondamente, sceglie come proprio motto episcopale il motto del 5\u00ba Reggimento Alpini: Nec videar dum sim (non per sembrare, ma per essere).\nNel 1993 a San Severo per sua volont\u00e0 viene fondato l'Epicentro giovanile (tuttora esistente), un luogo di aggregazione per poter svolgere al suo interno attivit\u00e0 di diverso genere mirate alla promozione umana, sociale e religiosa del giovane e in particolare alla prevenzione delle diverse devianze giovanili.\nVescovo di Parma.\nIl 13 dicembre 1996 papa Giovanni Paolo II lo nomina vescovo di Parma; succede a Benito Cocchi, precedentemente nominato arcivescovo-abate di Modena-Nonantola. Il 25 gennaio 1997 prende possesso della diocesi.\n\u00c8 membro della Commissione episcopale per i problemi sociali e il lavoro, la giustizia, la pace e la salvaguardia del creato della Conferenza Episcopale Italiana, nonch\u00e9 delegato per i problemi sociali e del lavoro della Conferenza episcopale dell'Emilia-Romagna.\nIl 4 dicembre 2005 apre le celebrazioni per il giubileo della cattedrale di Parma in occasione del IX centenario dalla consacrazione da parte di papa Pasquale II nel 1106.\nIl 19 gennaio 2008 papa Benedetto XVI accoglie la sua rinuncia, presentata per raggiunti limiti di et\u00e0; gli succede Enrico Solmi, del clero di Modena-Nonantola. Rimane amministratore apostolico fino all'ingresso del successore, avvenuto il 30 marzo 2008.\nDa tempo malato, muore il 6 marzo 2009 nella casa paterna di Bergamo. Dopo le esequie, celebrate il 10 marzo nella cattedrale di Parma dall'arcivescovo Benito Cocchi, viene sepolto nel cimitero della Villetta di Parma.\nIl comune di Parma ha espresso, sin da primi giorni successivi alla morte del vescovo, la decisa intenzione di dedicare a monsignor Bonicelli una struttura sanitaria o scolastica ora in costruzione. Il 6 marzo 2019, nel decennale della scomparsa, gli viene intitolato il centro diurno per anziani.\nGenealogia episcopale.\nLa genealogia episcopale \u00e8:"}
{"id": "1270742", "revid": "212348", "url": "https://it.wikipedia.org/wiki?curid=1270742", "title": "Ku\u015fadas\u0131", "text": "Ku\u015fadas\u0131 \u00e8 una citt\u00e0 della Turchia, centro dell'omonimo distretto della provincia di Ayd\u0131n.\nLa citt\u00e0, il cui nome significa \"isola degli uccelli\", \u00e8 un porto sul mar Egeo. Si trova a 85\u00a0km a sud di Smirne.\n\u00c8 un'importante stazione turistica.\nStoria.\nNell'area era probabilmente presente una citt\u00e0 ellenica nota in antichit\u00e0 come \"nuova efeso\", forse nella stessa baia dove in seguito fu fondata dai Genovesi nel medioevo la citt\u00e0 Scala Nova; si trattava di un avamposto marittimo sorto attorno ad un castello-fortezza con annesso emporio commerciale che corrisponde all'odierno castello collegato all'\"isola degli uccelli\"."}
{"id": "1270744", "revid": "773636", "url": "https://it.wikipedia.org/wiki?curid=1270744", "title": "Pieve di San Giuliano a Settimo", "text": "La pieve di San Giuliano \u00e8 un luogo di culto cattolico che si trova a Pieve a Settimo, frazione di Scandicci, in provincia di Firenze.\nStoria.\nEsistente forse gi\u00e0 negli ultimi anni del regno longobardo (774), la chiesa \u00e8 documentata in maniera sicura solo a partire dall'agosto 866 quando risultano venduti dei beni posti nel territorio della \"plebe Sancti Juiliano sito Septimo\". Situata lungo la via Pisana faceva parte, insieme alla vicina Torre di Settimo, del sistema di controllo del Valdarno a ovest di Firenze.\nPresso la chiesa suffraganea di San Salvatore venne fondata all'inizio dell'XI secolo la celebre Badia a Settimo. La fondazione di questo istituto comport\u00f2 un rovesciamento dei rapporti di forza all'interno del piviere, tanto che da un atto datata 20 novembre 1011 si evince come il dominatore della zona fosse la nuova badia. Una nuova diminuzione dei suoi poteri si ebbe alla met\u00e0 dello stesso secolo quando anche la badia Fiorentina fece una serie di acquisizione nella zona e in seguito le chiese di San Martino alla Palma e di San Colombano a Settimo divennero delle dipendenze della badia.\nPrima del 23 febbraio 1228 la pieve di San Giuliano venne nominata capoluogo del comune di Settimo e ci\u00f2 port\u00f2 ad un acuirsi delle tensioni con la badia, tanto da arrivare alla stipula di un compromesso, datato 27 agosto 1231, per regolare il primato sulle chiese suffraganee.\nProbabilmente gi\u00e0 a quell'epoca presso la pieve risiedeva una comunit\u00e0 di canonici regolari che avevano il compito di officiare e amministrare le 16 chiese suffraganee costituenti il piviere di San Giuliano. Le rendite erano mediocri ma all'inizio del XIV secolo fu beneficiata da diversi lasciti testamentari che ne incrementarono il patrimonio. Dal 1483 il patronato della pieve pass\u00f2 alla famiglia Mannelli che subito iniziarono dei lavori di miglioramento che portarono alla ricostruzione della sacrestia e della casa canonica. Nel 1580 vene costruito l'oratorio della Compagnia.\nTra il 1656 e il 1666 la chiesa venne rinnovata in stile barocco per iniziativa del pievano Bartolomeo Baldini. Vennero costruiti quattro altari (dedicati rispettivamente a Sant'Antonio, al Santissimo Crocifisso, a Santa Lucia e a San Bartolomeo), venne inoltre costruita una cappella dedicata a Santa Maria e in facciata venne realizzato il porticato in stile neoclassico. Altri lavori si ebbero nel 1691 e interessarono la sacrestia; nel 1735 il pievano Tommaso Gambassini fece altri interventi all'interno. Nel 1772 venne acquistato l'organo e il 31 agosto 1797 la chiesa venne nuovamente riconsacrata. Nel 1894 venne sostituito l'organo e nel 1986 fu restaurata la cappella di Santa Maria.\nArchitettura e patrimonio artistico.\nLa chiesa consiste in una basilica a tre navate, divise da sei campate su pilastri quadrangolari e conclusa con tre absidi. La navata centrale \u00e8 sopraelevata rispetto alle laterali e la copertura, originariamente era a capriate lignee ma oggi \u00e8 a volte. \u00c8 dotata di un campanile ed in origine probabilmente aveva anche una cripta.\nEsterno.\nLa facciata a salienti si presenta nella veste conferitole dopo i restauri settecenteschi. \u00c8 preceduta da un portico e sopra di esso in origine era aperta da un occhio in laterizio, sostituito successivamente da una finestra rettangolare, oggi tamponata; sotto la cuspide \u00e8 presente lo stemma lapideo dei Mannelli.\nIl portale di acceso presenta un arco estradossato a tutto sesto in pietra forte: nei piedritti sono visibili due frammenti di una lapide con incise le seguenti parole: \"+ ANNO D[omini]I MCC / LXXX : III [Ind] / TIONE : X[II] / [IA]COBUS AMINI / [STRAT]OR HVIUS PLE. / [FECI T FIERI HOC \u00f7 [OPU]S : +\"\nLe fiancate della chiesa non sono visibili perch\u00e9 coperte dai volumi della canonica e della compagnia ma dal piccolo chiostro \u00e8 parzialmente visibile il cleristorio in origine aperto da monofore, oggi parzialmente sostituite da finestre risalenti al Settecento. Nel chiostro \u00e8 collocato un sarcofago di epoca romana (II secolo) decorato con putti, festoni e maschere rinvenuto nella vicinanze.\nNella tribuna sono visibili i volumi cilindrici delle absidi originariamente scandite da lesene e concluse da coppie di arcatelle cieche con risega. L'abside centrale \u00e8 aperta da due monofore strombate con archivolti in pietra serena e in cotto mentre le absidi minori sono aperte da monofore a doppia strombatura con l'archivolto decorato con una ghiera bicroma.\nIl campanile \u00e8 posto nell'angolo nord-est ed \u00e8 datato 1143. Ha una struttura a base quadrata realizzata con conci di calcare alberese disposti a corsi orizzontali e paralleli; la parte superiore \u00e8 frutto di un rifacimento pi\u00f9 tardo.\nInterno.\nL'interno della pieve, nonostante le aggiunte del XVIII secolo in stile neoclassico, lascia intendere l'originale struttura romanica. Infatti, l'ambiente interno della chiesa \u00e8 costituito da tre navate separate da archi a tutto sesto poggianti su pilastri rettangolari, cinque per lato, che rivestono le originali colonne. Mentre la navata \u00e8 priva di divisione in campate ed \u00e8 coperta con volta a botte lunettata, le due navate laterali sono composte da sei campate ciascuna, ognuna delle quali \u00e8 coperta con volta a vela.\nSul primo altare a destra \u00e8 la terracotta detta \"Madonna dei Fiori\", della scuola di Antonio Rossellino. Da qui proviene la tavola del \"San Giuliano\" (1423-1425 circa) di Masolino da Panicale facente parte del Trittico Carnesecchi ed oggi conservata al Museo diocesano di Santo Stefano al Ponte di Firenze. Sulla parete destra \u00e8 murata un'iscrizione sepolcrale che testimonia l'uso cimiteriale di questa pieve: \"MCCCIIII / DIE XI APRIL / HIC IACET / DNS PLEBANI DU / RABTE F. OLIM CR. / A DI PONDOLI\".\nIl presbiterio \u00e8 rialzato di un gradino rispetto al resto della chiesa ed \u00e8 delimitato da una balaustra in pietra; al centro dell'abside, il cui catino \u00e8 affrescato con l'\"Incoronazione della Vergine\", vi \u00e8 l'altare maggiore, in stucco dipinto a finto marmo."}
{"id": "1270747", "revid": "124808335", "url": "https://it.wikipedia.org/wiki?curid=1270747", "title": "Mia famiglia", "text": "Mia famiglia \u00e8 una commedia in tre atti, scritta e interpretata da Eduardo De Filippo nel 1955 inserita dallo stesso autore nel gruppo di opere che ha chiamato \"Cantata dei giorni dispari\".\nTrama.\nAlberto Stigliano ha una famiglia che ha attraversato apparentemente indenne il dopoguerra. Siamo ormai nel 1955 e in Italia sta per arrivare il benessere economico accompagnato dal consumismo. La famiglia del protagonista \u00e8 dunque una famiglia \"moderna\", al passo con i tempi. La moglie Elena \u00e8 come se non ci fosse, vive fuori casa, presa dagli incontri con le amiche. I due figli, ormai grandi, sono abbandonati a se stessi: Beppe, che pure potrebbe lavorare alla radio con il padre, noto lettore radiofonico, preferisce frequentare strambe amicizie che lo persuadono delle sue grandi possibilit\u00e0 di lavorare come attore nel cinema, mentre Rosaria si atteggia a donna spregiudicata e straparla di liberazione della donna e di sesso libero. Anche Alberto per\u00f2 ha qualcosa da farsi perdonare: ha con un'altra donna una relazione che divide con la famiglia regolare.\nGli avvenimenti precipitano quando il figlio Beppe se ne va con l'amico Guidone, giovane omosessuale, a Parigi, dov'\u00e8 in lavorazione un importante film in cui ha ottenuto una parte.\nLa crisi della \"quasi famiglia\" di Alberto diviene evidente quando la moglie, costretta dalle \"amiche\", che sono andate a reclamare in casa, deve confessare al marito di aver perso una grossa somma di denaro al gioco contraendo un debito che ora non pu\u00f2 pagare. Alberto, forse colpito da quanto sta accadendo, perde improvvisamente l'uso della parola. Elena, che ha capito i suoi errori e si rende conto che non pu\u00f2 pi\u00f9 contare su Alberto rimasto invalido, per sostenere economicamente la famiglia si mette a lavorare come sarta.\nMa i guai non sono finiti: improvvisamente ritorna dalla Francia il figlio Beppe per rifugiarsi e nascondersi poich\u00e9 \u00e8 sospettato per l'omicidio del regista del film a cui prendeva parte. A questo punto il padre recupera la parola e denuncia il figlio alla polizia.\n\u00c8 passato del tempo: Beppe, riconosciuto innocente, lavora con il padre alla radio, mentre la figlia Rosaria si \u00e8 sposata con il manesco fidanzato Corrado, con cui ha sempre condiviso le sue idee avanzate e ultramoderne. Alberto, che ha lasciato la famiglia andando a convivere con la sua amante, \u00e8 tornato per festeggiare il matrimonio insieme ai genitori di Corrado.\nStanno amabilmente conversando quando arriva il novello sposo che riporta infuriato Rosaria a casa dei genitori perch\u00e9 dice che solo ora la giovane gli ha confessato di avere avuto un innocente, e senza conseguenze, passato amore per un altro. Insomma Corrado, l'uomo dalle moderne idee, \u00e8 furiosamente geloso e Rosaria, antesignana del libero amore, \u00e8 ancora vergine. Alberto capisce il dramma di quei giovani sbalestrati, che si atteggiano ad anticonformisti e antiborghesi ma che sono rimasti ingenui e semplici, e li far\u00e0 riconciliare. Dopo un dialogo chiarificatore con la moglie, che vorrebbe che il marito tornasse in casa, perch\u00e9 quella \u00e8 la sua famiglia, Alberto risponde quasi rassicurandola: \u00abMo' vedimmo...\u00bb.\nAnalisi della commedia.\nIn questa commedia Eduardo affronta nuovamente il tema della famiglia. Questa volta lo fa in modo esplicito mettendo al centro dell'opera i complessi rapporti che legano i classici membri di una famiglia tipo: madre, padre, un figlio e una figlia. Dei componenti la famiglia secondo Eduardo nessuno ha le carte in regola per essere considerato membro di una vera famiglia: ognuno ha una propria vita e i membri della famiglia vivono assieme perch\u00e9 si ritrovano nella stessa casa e non perch\u00e9 li unisca un vincolo di affetto familiare.\nInutilmente il protagonista cerca di tenere assieme i pezzi della famiglia e del resto anche lui, sia pure per disamore e disillusione, si \u00e8 creato una sua vita privata da nascondere. I suoi ammonimenti alla moglie e ai figli passano inosservati e allora tanto vale non parlare pi\u00f9, fare il muto.\nQuesta del personaggio che ammutolisce, poich\u00e9 non c'\u00e8 pi\u00f9 nessuno che lo ascolta, oltre ad essere una prova di grande recitazione mimica \u00e8 un tema che si ritrova nell'ultimo dramma \"Gli esami non finiscono mai\", dove il pessimismo di Eduardo sulle sorti future della famiglia \u00e8 arrivato al culmine, con la storia di un uomo distrutto dalla sua ingenua fede nella famiglia per cui non \u00e8 pi\u00f9 possibile il \"lieto fine\" che invece qui, sia pure solo accennato, fa ancora sperare in una ricostruzione dei rapporti familiari.\nIn quest'opera Eduardo poi affronta un argomento ancora molto delicato per i tempi in cui si svolgono gli avvenimenti rappresentati: quello dell'omosessualit\u00e0. Il personaggio che interpreta questo tema \u00e8 Guidone. Tratteggiato all'inizio del primo atto in un modo bonario, \u00e8 fatto oggetto, alla fine, di un duro giudizio da parte di Alberto Stigliano, che rimprovera al figlio la sua confidenza con l'amico: \u00ab\"...quante volte avevo predicato che quel disgraziato non doveva mettere piede in casa nostra... da un uomo che appartiene a una categoria di gente che non ha niente da perdere e che una famiglia non se la potr\u00e0 mai creare che ti puoi aspettare di buono? Una setta diabolica che funziona da un capo all'altro del mondo... S'impongono servendosi dell'Arte per corrompere e distruggere quel tanto di buono che ci serve a credere nella vita... E si servono del gusto \"raffinato\". Mettono su negozio? e tutti di corsa al negozio dei \"raffinati\"..In quella strada c'\u00e8 la sartoria del \"raffinato\", in quell'altra c'\u00e8 il parrucchiere \"raffinato\"\"\u00bb.\nCerto non \u00e8 un caso che il protagonista Alberto Stigliano, seguendo l'irriflessa opinione comune, si riferisca agli omosessuali, che negli anni cinquanta incominciavano a fatica a costruirsi il proprio spazio nella vita sociale, come quelli che si stavano affermando in quelle attivit\u00e0 che vengono superficialmente giudicate adatte e riservate ai \"raffinati\". Come se gli omosessuali fossero destinati ad esercitare per loro natura professioni solo \"raffinate\", consone alla loro naturale femminea predisposizione. Egli addirittura arriva a pensare ad una sorta di \"diabolica\" setta omosessuale i cui membri sparsi nel mondo sono legati da un vincolo di reciproco aiuto.\nSorprende questo giudizio del protagonista della commedia che Eduardo, almeno per quanto riguarda la concezione della famiglia, s'impersona. Eduardo non era certo uomo di idee sociali retrograde e omofobiche: ma non c'\u00e8 tanto da stupirsi se ci riferiamo alla societ\u00e0 italiana degli anni cinquanta quando la stessa classe dirigente del partito comunista italiano espellendo Pier Paolo Pasolini nel 1949 per \u00ab\"indegnit\u00e0 politica e morale\"\u00bb non dava giudizi molto diversi da quelli di Stigliano sugli omosessuali.\nTuttavia, l'autore ha voluto inserire esempi emblematici della dissoluzione familiare esaltandone l'aspetto maggiormente deleterio.\nNon c'\u00e8 da stupirsi dunque se il soggetto di Guidone \u00e8 ripetutamente ridicolizzato: la mancanza di una forte figura paterna, quella di Alberto, faranno indulgere Beppe a cedere alle pretestuosamente lusinghiere proposte dell'amico, per poi farlo tornare rovinosamente in patria: un'amicizia deleteria, finita col dimostrare l'intima natura del soggetto a prescindere da \"tendenze\" o \"perversioni\" (come all'epoca si alludeva all'omosessualit\u00e0)."}
{"id": "1270749", "revid": "38120", "url": "https://it.wikipedia.org/wiki?curid=1270749", "title": "Citt\u00e0 e villaggi di Samoa", "text": "Questa \u00e8 una lista delle citt\u00e0 di Samoa:\nQuesta \u00e8 una lista dei villaggi di Samoa (lista incompleta):"}
{"id": "1270752", "revid": "122183983", "url": "https://it.wikipedia.org/wiki?curid=1270752", "title": "Bill Bryson", "text": "Biografia.\nBill Bryson \u00e8 nato nel 1951 nella citt\u00e0 di Des Moines, Iowa. La madre, Agnes Mary Mcguire, era di discendenza irlandese; il padre era un giornalista sportivo, William \"Bill Sr.\". I genitori ebbero altri due figli, Michael (1942-2012) e Mary Jane Elizabeth. Inizi\u00f2 gli studi presso la \"Drake University\", ma li abbandon\u00f2 dopo due anni nel 1972 quando decise di girare per quattro mesi per l'Europa. Vi fece ritorno l'anno successivo, con un suo compagno di scuola. Alcuni episodi di questo secondo viaggio vengono recuperati in \"Neither Here Nor There: Travels in Europe\" (pubblicato in Italia col titolo \"Una citt\u00e0 o l'altra\"), che documenta un viaggio simile intrapreso da Bryson vent'anni dopo. Il suo amico e compagno di viaggi Matt Angerer, citato sempre con lo pseudonimo \"Stephen Katz\", lo accompagner\u00e0 anni dopo anche nel rocambolesco tentativo di percorrere l'Appalachian Trail, narrato in \"Una passeggiata nei boschi\".\nBryson visit\u00f2 per la prima volta il Regno Unito nel 1973, decidendo di stabilirvisi quando ottenne un lavoro in un ospedale psichiatrico a Virginia Water, nel Surrey. Qui conobbe un'infermiera inglese di nome Cynthia, che divenne sua moglie nel 1975. In quell'anno la coppia si trasfer\u00ec nella citt\u00e0 natale di Des Moines, dove Bryson termin\u00f2 gli studi alla \"Duke University\". Nel 1977 si trasferirono nuovamente nel Regno Unito, dove rimasero fino al 1995. Durante la sua permanenza nel Regno Unito Bryson lavor\u00f2 come giornalista, prima per \"The Times\" e pi\u00f9 tardi per \"The Independent\". Nel 1987 lasci\u00f2 il giornalismo e inizi\u00f2 a scrivere. Dal 2005 al 2012 Bryson \u00e8 stato cancelliere dell'Universit\u00e0 di Durham nell'Inghilterra. Nel 2013 \u00e8 diventato membro onorario della Royal Society.\nBryson \u00e8 diventato un famoso autore di libri di viaggio, contraddistinti da umorismo, grande autoironia e da aneddoti e curiosit\u00e0 storiche, politiche e culturali che si integrano nel racconto. Bryson si \u00e8 inoltre distinto per la capacit\u00e0 di spaziare in diversi rami della cultura, pubblicando tre saggi sul linguaggio, il libro \"Il mondo \u00e8 un teatro. La vita e l'epoca di William Shakespeare\" e un libro sulla storia della scienza, intitolato \"Breve storia di (quasi) tutto\", vincitore di numerosi premi e bestseller internazionale.\nNell'ottobre 2020 ha annunciato la decisione di non voler scrivere pi\u00f9 altri libri."}
{"id": "1270753", "revid": "33689", "url": "https://it.wikipedia.org/wiki?curid=1270753", "title": "Fontana del Nettuno (Messina)", "text": "La fontana del Nettuno \u00e8 una fontana monumentale della citt\u00e0 di Messina.\nStoria.\nLa fontana del Nettuno \u00e8 la seconda fontana realizzata a Messina da Giovanni Angelo Montorsoli (scultore toscano e stretto collaboratore di Michelangelo), dopo la nota fontana di Orione, commissionata dal Senato cittadino.\nLa prima opera fu talmente gradita da conferire un secondo incarico al Montorsoli, cos\u00ec la fontana del Nettuno fu completata nel 1557 e originariamente collocata di fronte alla Palazzata sulle banchine del porto, nei pressi del Municipio, con le spalle rivolte al mare, probabilmente per simboleggiare il dio Nettuno che offre la ricchezza del suo mare alla citt\u00e0. Secondo altra tradizione popolare, legata alla storia di \"lu Gialanti Pisci\", per sbeffeggiare le popolazioni calabresi, a cui volgeva le \"spalle\".\nNel 1757 fu posta su un lato la statua di Carlo III di Borbone - opera di Giuseppe Buceti - e, nel 1832, fu aggiunta la statua di Francesco I - opera dei messinesi fratelli Subba. Queste ultime sculture in bronzo furono poi fuse, per farne proiettili, durante la rivoluzione del 1848. Durante quel medesimo anno, in conseguenza dei bombardamenti borbonici, furono danneggiati il Nettuno e la Scilla. La statua di Scilla, danneggiata dai colpi di cannone, venne sostituita da una copia eseguita da Letterio Subba nel 1858; l'originale rimane custodita nel Museo regionale di Messina, cos\u00ec come gi\u00e0 il Nettuno, la cui copia ottocentesca \u00e8 un'eccellente riproduzione di Gregorio Zappal\u00e0, completata appena due anni prima, nel 1856.\nL'originale della statua del Nettuno rimase sino al 1908 - anno del noto terremoto - all'interno della chiesa di Santa Maria degli Alemanni e, successivamente, spostata presso il Museo Regionale di Messina, dove ancora \u00e8 custodita. Al contrario della fontana di Orione, che fu danneggiata dal terremoto, il complesso del Nettuno rimase pressoch\u00e9 integro.\nNel 1934 la fontana fu trasferita nell'attuale sito, poco pi\u00f9 a nord, in piazza Unit\u00e0 d'Italia, per volere dell'allora prefetto Michele Adinolfi ad ornamento della piazza antistante il palazzo della Prefettura, e ruotata di 180 gradi rispetto al verso originario cosicch\u00e9 oggi \u00e8 rivolta verso il mare. Opportuno appare evidenziare che la fontana del Nettuno era perfettamente allineata con le altre due opere importanti realizzate dal Montorsoli: la fontana di Orione e la Lanterna di San Ranieri (il faro del porto). Oggi non pi\u00f9.\nLa statua e la vasca.\nNell'attuale rimodulazione la struttura presenta un'ampia conca circolare ove si eleva una base a gradoni con i vertici tondeggianti. Un'ulteriore elevazione rettangolare reca 10 pannelli scolpiti raffiguranti intrecci di delfini su tridente e conchiglie, agli angoli smussati sono collocate vasche esterne decorate con leoni che raccolgono acqua da coppie di mascheroni. Il vascone contiene il basamento e il piedistallo centrale del monumento, ai lati le raffigurazioni di \"Scilla\" e \"Cariddi\", i due mostri marini in sembianze femminili, a vertici del decoratissimo plinto quattro cavalli marini, quattro stemmi, otto mascheroni, conchiglie e, assisa sulla parte centrale accostata ad un delfino, l'imponente statua del \"Nettuno\" con tridente impugnato con la mano sinistra e il braccio destro proteso nell'atto di dominare e placare il mare.\n\"Nettuno\", statua originale nella collocazione espositiva del Museo regionale di Messina\nL'intero complesso monumentale del Nettuno esprime con genialit\u00e0 creativa il potente stile michelangiolesco dell'autore. Il dio Nettuno, come appena sorto dalle acque, calmo e invincibile, brandisce il suo temibile tridente e tiene incatenate ai suoi piedi le mostruose \"Scilla\" e \"Cariddi\"; \u00e8 un'allegoria della forza fisica e morale della Citt\u00e0 che doma le avversit\u00e0. La fontana \u00e8 costellata di iscrizioni, tra le altre la firma dell'autore presente in un'iscrizione incisa sul bordo della vasca di forma ottagonale. Rappresenta il buon governo, ai lati del Nettuno in basso si trovano i due mostri sconfitti: \"Scilla\" e \"Cariddi\". Per i progetti simbolici sono molto probabili i suggerimenti dallo scienziato, matematico e letterato abate Francesco Maurolico.\nDelle tre pi\u00f9 importanti e belle fontane monumentali dedicate a Nettuno, quella di Messina \u00e8 la pi\u00f9 antica perch\u00e9 completata nel 1557 rispetto ad il Nettuno del Giambologna a Bologna che \u00e8 del 1563 - 1566 e al Nettuno di Bartolomeo Ammannati a Firenze del 1563 - 1577."}
{"id": "1270755", "revid": "767487", "url": "https://it.wikipedia.org/wiki?curid=1270755", "title": "Fabio Massimo Colasanti", "text": "Carriera.\n\u00c8 stato tra i primi a specializzarsi nell'uso dell'Hard Disk Recording (Pro Tools, Logic Audio), e tra i pochi a suonare la Ztar, un controller MIDI simile ad una chitarra ma senza le corde. Produttore e musicista, vanta collaborazioni internazionali con alcuni fra i migliori musicisti jazz/rock e blues. Dal 2003 commissario SIAE e docente di \"Digital Music Production and Recording\" su sistemi DAW multipiattaforma.\nDal 2016 CEO di Emergency Music Italy, una Societ\u00e0 Editoriale specializzata nella produzione di colonne sonore per cinema e televisione.\nNel 2019 realizza il Musical \" MUSICANTI \", una storia originale scritta da Urbano Lione ed Alessandra Della Guardia che mette in scena la musica di Pino Daniele, portando sul palco, oltre ad attori e danzatori, i musicisti che hanno collaborato con Pino: Alfredo Golino - batteria, Elisabetta Serio - pianoforte, Simone Salsa - sax, Hossam Ramzy - percussioni, Roberto d'Aquino-basso e Fabio Massimo Colasanti - chitarre.\nCollaborazioni.\nPino Daniele, Simple Minds, Manu'Katche', Peter Herskine, Pino Palladino, Nathan East, Vinnie Colaiuta, Giorgia, Gianluca Grignani, Jimmy Earl, Hossam Ramzy, Nana' Vasconcelos, Salif Keita, Dave Carpenter, Mino Cinelu, Rachel Z, Rita Marcotulli, Alan Pasqua, Deron Johnson, Alfredo Paixao, Lele Melotti, Alfredo Golino, Roberto Gatto, Nicola Piovani, Franco Piersanti, Pino Donaggio, Steve Gadd, Willie Weeks, Chris Stainton, The Fun, Steve Ferrone, Abraham Laboriel, Luis Conte, Mattia Briga e molti altri.\nGiorgia.\nScrive con lei 4 brani del CD:\nMattia Briga\nMietta.\nScrive con lei:\nUnicostampo.\n2017 - \"ANIME RESTANTI\"\nLIVE.\nConcerto omaggio a Pino Daniele"}
{"id": "1270756", "revid": "1421684", "url": "https://it.wikipedia.org/wiki?curid=1270756", "title": "London Studio", "text": "London Studio \u00e8 un'azienda britannica produttrice di videogiochi. La societ\u00e0 \u00e8 stata fondata nel 2002 dalla SCEE come studio di produzione interno della societ\u00e0, in seguito alla fusione di SCE Soho Studio (i creatori di The Getaway) e Psygnosis Camden Studio. Lo studio ha la sua sede a Londra nel quartiere Soho e con 300 dipendenti \u00e8 il pi\u00f9 grande studio della societ\u00e0. L'azienda opera come parte di PlayStation Studios dal 2005.\nIl 9 marzo 2011, Sony dichiara che alcuni progetti segreti in fase di sviluppo presso i London Studio, Studio Liverpool e Evolution Studios sono stati sospesi o annullati in via definitiva. Tuttavia, la societ\u00e0 non ha rilevato l'identit\u00e0 di tali progetti."}
{"id": "1270759", "revid": "339392", "url": "https://it.wikipedia.org/wiki?curid=1270759", "title": "Sony Computer Entertainment Europe", "text": ""}
{"id": "1270760", "revid": "436907", "url": "https://it.wikipedia.org/wiki?curid=1270760", "title": "Mi fido di te (singolo)", "text": "Mi fido di te \u00e8 un singolo del cantautore italiano Jovanotti, pubblicato il 5 novembre 2005 come secondo estratto dal sedicesimo album in studio \"Buon sangue\".\nDescrizione.\nIl brano, arrangiato da Celso Valli, \u00e8 stato scelto come inno ufficiale del Partito Democratico in occasione delle elezioni politiche 2008. Nello stesso anno \u00e8 stata nuovamente ripresa come colonna sonora dell'omonimo videoclip prodotto per la campagna di sensibilizzazione \"Un messaggio per non morire\".\nIl singolo ha ottenuto un buon successo in madrepatria, raggiungendo la vetta della classifica airplay.\nVideo musicale.\nGirato interamente a Budapest, il videoclip \u00e8 stato diretto da Ambrogio Lo Giudice con la fotografia di Gergo Poharnok, il montaggio di \"Sbrango\" e la produzione esecutiva di Paolo Soravia.\nIn esso si vede Jovanotti che passeggia per la citt\u00e0 incontrando persone sulla strada, nelle piazze e nella Metropolitana con ognuna una similitudine citata nel testo.\nTracce.\nTesti e musiche di Jovanotti, eccetto dove indicato."}
{"id": "1270761", "revid": "6923", "url": "https://it.wikipedia.org/wiki?curid=1270761", "title": "Malaguti Fifty", "text": "Il Malaguti Fifty \u00e8 un ciclomotore prodotto a partire dal 1974 e fino al 1997 dalla Malaguti con sede a San Lazzaro di Savena (BO).\nIl Fifty fa parte del gruppo dei cosiddetti \"tuboni\", tra i quali \u00e8 stato uno dei modelli pi\u00f9 longevi e di maggiore successo.\nSui listini della casa motociclistica bolognese ci sono state diverse versioni differenti del Fifty: Fifty 50, AS, Black Special, Premium, RV, UP, HF, HF mix, HF colors, Full CX, Full CX mix, Full CX Colors, Mistral, Evolution, Top, Top Colors e Top Mix. \nDurante l'EICMA del 2003, \u00e8 stato presentato il prototipo di un nuovo Fifty, ma non \u00e8 mai entrato in produzione.\nMalaguti Fifty Top.\nIl modello \"Fifty TOP 50\" ha subito la sua ultima evoluzione nel 1994 con la caratteristica colorazione bordeaux con fregi grigi e giallo shocking, nero con fregi viola e grigio con fregi giallo pastello. Il nuovo modello differiva dal precedente sia nell'estetica che nella meccanica; il restyling ha coinvolto tutta la carenatura, ora pi\u00f9 moderna e morbida nelle forme, il cupolino, molto pi\u00f9 snello, e la strumentazione, con un nuovo strumento unico pi\u00f9 piccolo ma pi\u00f9 chiaro che comprende contagiri, tachimetro, contachilometri, spie frecce, spia del cambio in folle, spia della riserva carburante (non presente nel precedente), spia della eccessiva temperatura dell'acqua e orologio. Inoltre sparisce la carenatura del disco anteriore, non pi\u00f9 forato ma intagliato longitudinalmente.\nNella meccanica invece, il nuovo modello si distingue per il cambio a 4 marce (e non pi\u00f9 3, grazie all'annullamento della limitazione del codice della strada per i ciclomotori a 3 marce del 1993).\nIl \"Tubone\" funge anche da serbatoio del carburante (da 3,25 a 6,5 litri, a seconda delle versioni), la sua rigidit\u00e0 e uniformit\u00e0 dona al Fifty un ottimo comportamento su strada, inoltre rende ottimale la distribuzione dei pesi e ci\u00f2 rende il ciclomotore tra i pi\u00f9 maneggevoli al pari di modelli come il Piaggio Ciao. Il mono ammortizzatore posteriore assorbe sempre bene le asperit\u00e0 della strada, donando una sensazione di stabilit\u00e0 e tenuta a chi guida; la forcella anteriore \u00e8 molto rigida e ci\u00f2 pur migliorando la stabilit\u00e0 su strade molto lisce rende il mezzo un po' instabile sullo sconnesso. La sezione ridotta delle gomme (a confronto dei modelli moderni) garantisce un'agilit\u00e0 sorprendente nei cambi di direzione a discapito di un angolo di piega inferiore agli standard attuali.\nL'impianto frenante \u00e8 composto da un freno a disco Grimeca all'anteriore e un freno a tamburo al posteriore.\nIl motore \u00e8 quasi per tutti il Franco Morini serie G, con cambio a 4 marce. Questo propulsore non trova applicazione su nessuno dei ciclomotori moderni che molto spesso montano i propulsori della Minarelli. \nL'unico a montare delle raffinatezze rimaste incomprese era la versione \"Evolution\" ed il successivo restyling con denominazione \"color\". Il serbatoio carburante in materiale plastico era infatti alloggiato sotto al sedile, il telaio a \"tubone\" era il serbatoio dell'olio per la miscelazione automatica. Veniva adottato un motore Minarelli di tipo AM3 con ammissione lamellare direttamente nel carter, anticipo fisso a scarica variabile ed accensione esclusivamente elettrica. La particolare forcella anteriore era molto simile alla tanto discussa forcella della Vespa ma con la particolarit\u00e0 di essere montata \"rovesciata\". Ci\u00f2 gli permetteva una grande maneggevolezza anche sulle strade sconnesse (al contrario dei \"fratelli\") nonostante, l'elevato peso ed il baricentro alto, maneggevolezza che in caso di frenata tenace (invece di affondare il mezzo tendeva ad alzarsi) permetteva al pilota di modulare la frenata, \"girare\" ed evitare l'impatto o la caduta. \nIl cilindro in lega leggera (alluminio) a 4 travasi \u00e8 cromato (per un elevato scorrimento) e il pistone \u00e8 un bifascia con segmenti sottili ad alto scorrimento. L'alimentazione lamellare nel cilindro \u00e8 affidata ad un semplice carburatore Dell'Orto SHA 14/12 e ad un miscelatore della medesima casa, l'espulsione dei gas di scarico \u00e8 affidata ad un'espansione di generose dimensioni con silenziatore integrato tranne nella versione \"Evolution\" nel quale vi era la possibilit\u00e0 di rimuoverlo e \"disassemblarlo\" per provvedere alla sostituzione del materiale antirombo, pi\u00f9 semplicemente conosciuto come Lana di vetro.\nPer legge il Fifty veniva venduto con limiti a 1,5 cv (1,2 kW) e 45 km/h; tuttavia se sbloccato (con conseguente perdita della garanzia e con utilizzo limitato alla pista) il motore eroga una potenza maggiore in una fascia di giri compresa tra i 6000 e i 10500 giri/minuto, disponendo anche di una coppia motrice pi\u00f9 elevata. Nella versione \"Evolution\" veniva stimata una potenza massima di circa 8 cavalli a 10500 giri/minuto.\nElevato anche il suo rapporto peso/potenza (tranne per la versione \"Evolution\"); il motore \u00e8 infatti unito ad un telaio estremamente leggero cosa che garantisce ottimi risultati in termini di scatto e velocit\u00e0 di punta, di poco superiore agli 80\u00a0km/h.\nIl Fifty Top 50 M.Y '94 ha rappresentato la pi\u00f9 moderna espressione a livello tecnico ed estetico di una filosofia di costruzione dei ciclomotori ormai sostituita dagli scooter e dalle moto."}
{"id": "1270762", "revid": "1318658", "url": "https://it.wikipedia.org/wiki?curid=1270762", "title": "Paolo Barbaro", "text": "Biografia.\nSi \u00e8 trasferito a Venezia nella prima infanzia e successivamente si \u00e8 laureato in ingegneria all'Universit\u00e0 degli Studi di Padova. Diventato poi dirigente d'azienda ha lavorato come ingegnere presso il Genio Civile, la SADE (Societ\u00e0 Adriatica di Elettricit\u00e0) e Enel per importanti lavori di progetto e costruzioni di dighe in Italia e all'estero, principalmente in Gran Bretagna, Scozia, Svezia, Sudafrica e collaborato a diverse pubblicazioni tecniche.\n\u00c8 stato consulente della televisione svizzera e italiana per una serie di documentari sulla laguna di Venezia e sulle Citt\u00e0 Nuove europee.\nHa collaborato a La Stampa di Torino e al Gazzettino di Venezia; suoi scritti sono stati pubblicati in antologie italiane e francesi e nella rivista Nouvel Observateur. Insignito dell'onorificenza di Commandeur de l'Ordre des Arts et des Lettres de la R\u00e9publique Fran\u00e7aise \u00e8 stato anche membro dell'Ateneo Veneto e del Comitato Consiglieri del PEN Club Italia. \nUna giornata di studio a cui hanno partecipato critici italiani e stranieri \u00e8 stata dedicata alla sua opera dall'Universit\u00e0 degli Studi di Padova nell'anno 2000.\nCome scrittore ha pubblicato racconti, saggi, romanzi tradotti in diverse lingue; tra gli editori: Verdier, Stock, \u00c9ditions du Seuil, La D\u00e9couverte in Francia; Souvenir Press in Gran Bretagna; Steerforth negli USA; Klett-Cotta Verlag in Germania; Galaxia Gutenberg in Spagna.\nNei suoi romanzi e racconti l'esperienza e la precisione dell'ingegnere \u00e8 inscindibile dalla sensibilit\u00e0 dello scrittore, dal suo primo libro, \"Giornale dei lavori\", Einaudi 1966, a \"Libretto di campagna\", Einaudi 1972; da \" Diario a due \", Marsilio 1987, vincitore del Premio Selezione Campiello, a \"L'ingegnere, una vita\", Marsilio 2011, vincitore del Premio Biella Letteratura e Industria 2013.\nL'impegno ecologico, i colori, l'atmosfera, il suo grande amore per la citt\u00e0 di Venezia, le invasioni turistiche, l'abbandono di certi luoghi e le trasformazioni sono presenti in \"Lunario veneziano\", La Stampa 1990; \"Ultime isole\", Marsilio 1992, vincitore del Premio letterario Giovanni Comisso; \"Venezia, l'anno del mare felice\", Il Mulino 1995, vincitore del Premio Internazionale delle Acque, \"La citt\u00e0 ritrovata\", Consorzio Venezia Nuova 1997 e Marsilio 1998.\nLa campagna dell'infanzia nel Veneto profondo e il cambiamento del miracolo economico sono i temi dominanti nella trilogia: \"Storia dei ronchi\", Il Gazzettino 1993; \"Il paese ritrovato\", Marsilio 2001; \"Cari fantasmi\", Marsilio 2013.\nViaggi, amori, mondo dei giovani in cerca di occupazione e lavoro sono presenti in \"Malalali\" , Spirali 1984, \"Con gli occhi bianchi e neri,\" Marsilio 2000, \"L'impresa senza fine\", Marsilio 1998, \"La casa con le luci\", Bollati Boringhieri 1995.\nMomenti della vita e diario, testamento spirituale nel libro postumo \"Le due stagioni\", Marsilio 2016.\nHanno scritto delle opere di Paolo Barbaro, tra gli altri: Cesare de Michelis, Ilaria Crotti, Lorenzo Mondo, Nico Orengo, Enzo Biagi, Ferdinando Camon, Alberto Sinigaglia, Paolo Leoncini, Margherita Pieracci Harwell, tra i francesi Ren\u00e9 de Ceccatty, Bernard Simenone, Daniel Rondeau.\nPaolo Barbaro \u00e8 morto nel 2014.\nRiconoscimenti.\nNel 1986 gli \u00e8 stato conferito il Premio Flaiano di letteratura per il racconto inedito \"Settesabbie\" \nAltri premi:"}
{"id": "1270764", "revid": "889336", "url": "https://it.wikipedia.org/wiki?curid=1270764", "title": "Ernesto Valverde", "text": "Carriera.\nGiocatore.\nClub.\nGioc\u00f2 negli anni ottanta e novanta con Deportivo Alav\u00e9s e Sestao, giungendo alla definitiva affermazione calcistica con la maglia dell'Espanyol e nel Barcellona. Con l'Espanyol firm\u00f2 nel 1986 e raggiunse, perdendo, la finale della Coppa UEFA 1987-1988. Nel 1988 si trasfer\u00ec al Barcellona, con cui vinse una Coppa delle Coppe e una Coppa di Spagna. Due anni dopo si trasfer\u00ec all'Athletic Bilbao, dove rimase fino al 1996 e form\u00f2 una valida coppia d'attacco con Cuco Ziganda, segnando 50 gol in 188 partite.\nNazionale.\nIl 10 ottobre 1990 gioc\u00f2 la prima e unica partita con la nazionale spagnola, subentrando a 20 minuti dalla fine in una partita delle qualificazioni al , vinta 2-1 contro l' a Siviglia.\nAllenatore.\nInizi, Athletic Bilbao ed Espanyol.\nInizia ad allenare nel settore giovanile dell', per poi guidare la prima squadra tra il 2003 e il 2005. Nella prima stagione raggiunge la qualificazione alla Coppa UEFA, nella seconda stagione il nono posto e i sedicesimi di finale di Coppa UEFA. Dal 2006 al 2008 allena l', con cui raggiunge la finale della Coppa UEFA 2006-2007, persa ai tiri di rigore contro il .\nOlympiakos e parentesi Villarreal.\nNell'estate del 2008 firma un contratto di due anni con l', che conduce alla vittoria del campionato, ma subito dopo il club decide di non rinnovargli il contratto per una disputa di natura economica. Nella stagione 2009-2010 Valverde viene assunto dal , ma, dopo una partita di campionato persa contro l'Osasuna nel gennaio 2010, viene esonerato.\nIl 7 agosto 2010 fa ritorno sulla panchina dell'Olympiakos, con cui vince altri due campionati, nel 2010-2011 e nel 2011-2012. Il 19 aprile 2012 annuncia le sue dimissioni per motivi personali.\nValencia.\nIl 3 dicembre 2012 viene ingaggiato dal in sostituzione di Mauricio Pellegrino, firmando un contratto fino al termine della stagione. Prende la squadra al 12\u00ba posto in Liga e la porta a giocarsi il 4\u00ba posto, l'ultimo valido per qualificarsi ai play-off di Champions League, fino all'ultima giornata. A causa della sconfitta contro il Siviglia e della contemporanea vittoria della sul , il Valencia deve accontentarsi del 5\u00ba posto finale.\nRitorno all'Athletic Bilbao.\nNel 2013 fa ritorno all', otto anni dopo la sua prima esperienza, per sostituire Marcelo Bielsa. Al primo anno arriva 4\u00ba in Liga e si qualifica ai play-off di Champions League della stagione successiva. In estate supera il accedendo alla fase a gironi, dove si piazza terzo dietro a e ; ripescato in Europa League, viene eliminato ai sedicesimi di finale per mano del . In campionato termina al 7\u00ba posto. Il 30 maggio 2015 perde la finale di Coppa del Re contro il per 1-3.\nIl 14 agosto successivo si prende la rivincita conquistando la Supercoppa spagnola proprio ai danni dei blaugrana (4-0 e 1-1). Chiude la stagione in Liga al 5\u00ba posto e viene eliminato ai quarti di finale di Europa League contro il . Nell'annata successiva arriva 7\u00ba in campionato, venendo eliminato ai sedicesimi di finale di Europa League dall'.\nBarcellona.\nIl 29 maggio 2017 viene ufficializzato come nuovo allenatore del , firmando un contratto di due anni con opzione per un terzo. Dopo aver perso la Supercoppa di Spagna contro il (1-3 e 0-2), Valverde conduce la squadra alla vittoria del campionato, con 14 punti di vantaggio sull', e della Coppa del Re, superando in finale il (5-0). In Champions League il Barcellona viene eliminato dalla ai quarti di finale.\nNell'estate del 2018 si aggiudica la Supercoppa spagnola battendo il Siviglia (2-1). Guida i suoi alla vittoria della Liga, con 11 punti di distacco sull'Atl\u00e9tico Madrid, mentre in Champions \u00e8 eliminato in semifinale per mano del , che ribalta il 3-0 del Camp Nou con uno storico 4-0 ad Anfield Road. In Coppa del Re arriva la sconfitta in finale contro il (1-2).\nIl 13 gennaio 2020, dopo la sconfitta in semifinale della Supercoppa di Spagna, viene esonerato, nonostante avesse chiuso il girone d'andata del campionato in testa alla classifica e si fosse qualificato agli ottavi di finale di Champions League.\nStatistiche.\nStatistiche da allenatore.\n\"Statistiche aggiornate al 13 gennaio 2020. In grassetto le competizioni vinte.\""}
{"id": "1270770", "revid": "1571097", "url": "https://it.wikipedia.org/wiki?curid=1270770", "title": "Una storia d'amore (Jovanotti)", "text": "Una storia d'amore \u00e8 un brano musicale di Jovanotti, pubblicato nel 2006 come terzo singolo estratto dall'album \"Buon sangue\", distribuito nel 2005."}
{"id": "1270772", "revid": "113958", "url": "https://it.wikipedia.org/wiki?curid=1270772", "title": "Gravitholus", "text": ""}
{"id": "1270773", "revid": "767487", "url": "https://it.wikipedia.org/wiki?curid=1270773", "title": "Un amore tutto suo", "text": "Un amore tutto suo (\"While You Were Sleeping\") \u00e8 un film del 1995 di Jon Turteltaub, interpretato da Sandra Bullock, Bill Pullman, Peter Boyle e Jack Warden.\nTrama.\nChicago. Lucy \u00e8 una ragazza che lavora alla biglietteria della metropolitana. Vive una solitaria esistenza, senza un compagno n\u00e9 una famiglia, nella vana attesa che Peter, un affascinante e misterioso ragazzo che vede tutte le mattine alla fermata, si accorga di lei. Anche la vigilia di Natale, momento che rende la ragazza ancor pi\u00f9 sconsolata, incappa nel ragazzo di cui \u00e8 innamorata, e come sempre non riesce a dirgli nulla del suo sentimento segreto; quella mattina per\u00f2 Peter viene rapinato e gettato sui binari, dove sbatte la testa perdendo conoscenza: Lucy accorre e lo trascina via, salvandogli la vita prima che un treno lo investa.\nLa ragazza porta Peter in ospedale, dove viene ricoverato in coma. Qui un'infermiera, fraintendendo, pensa che Lucy sia la sua fidanzata, gettandola suo malgrado in una interminabile serie di equivoci quando arriva al capezzale del ragazzo la sua numerosa famiglia, da cui peraltro la ragazza \u00e8 subito benvoluta. La solitaria Lucy non riesce a esimersi dal mentire ogni giorno di pi\u00f9, anche perch\u00e9 una parte di s\u00e9 \u00e8 finalmente felice di essere circondata da tanto affetto. L'unico a tenere le distanze \u00e8 Jack, il fratello di Peter, il quale non fa nulla per nascondere i suoi dubbi sui racconti della ragazza; ci\u00f2 nonostante, tra i due nasce ben presto un'attrazione che porta ancor pi\u00f9 scompiglio in questo complicato equilibrio di amore e bugie.\nProduzione.\nCast.\nInizialmente il ruolo di Lucy era stato affidato a Demi Moore, tuttavia quando Sandra Bullock espresse interesse nei confronti del film, dichiarando di avere molto in comune con il personaggio, la produzione sostitu\u00ec la Moore con la Bullock.\nLocation.\nParte del film \u00e8 stato girato nella \"Lake Point Tower\" a Chicago. La stazione della metropolitana vista nel film \u00e8 la \"State/Lake\", sempre a Chicago.\nIncassi.\nIl film and\u00f2 molto bene ai botteghini, incassando dollari nel primo fine settimana di proiezione, e un totale di dollari in tutto il mondo. Inoltre il film fu il quinto pi\u00f9 visto nel 1995 negli Stati Uniti. \"Un amore tutto suo\", insieme a \"Speed\" girato nello stesso anno, ha contribuito a lanciare in maniera definitiva la carriera di Sandra Bullock.\nColonna sonora.\nQueste le tracce dell'album contenente la colonna sonora del film:"}
{"id": "1270778", "revid": "123306519", "url": "https://it.wikipedia.org/wiki?curid=1270778", "title": "Florentino P\u00e9rez", "text": "Dal 1997 dirige la societ\u00e0 di ingegneria ACS Actividades de Construcci\u00f3n y Servicios.\nNel 2019 il suo patrimonio \u00e8 stimato in 1,22 miliardi di euro, cosa che lo colloca al 40\u00ba posto tra i pi\u00f9 ricchi di Spagna. Secondo Forbes, nel 2021 il suo patrimonio \u00e8 stimato in 2,2 miliardi di dollari.\nBiografia.\nLaureatosi in ingegneria civile all'Universit\u00e0 politecnica di Madrid, nel 1979 ader\u00ec al partito dell'Unione del Centro Democratico, col quale fu eletto nel consiglio comunale di Madrid.\nDurante questo periodo ha ricoperto varie cariche nella Pubblica amministrazione come quella di delegato dei Servizi Igienico-Sanitari e dell'Ambiente della citt\u00e0 di Madrid (1976-1979), direttore generale aggiunto per la promozione dei trasporti del ministero dell'Industria e dell'Energia (1979-1980), direttore generale delle infrastrutture di trasporto del ministero dei Trasporti (1980-1981) e presidente dell'IRYDA del ministero dell'Agricoltura (1981-1982).\nNel 1986 partecip\u00f2 alle elezioni generali spagnole con il Partito Riformista Democratico.\nImprenditore.\n\"Self-made man\", nel 1983 si dedic\u00f2 all'iniziativa privata diventando nello stesso anno amministratore delegato di Construcciones Padr\u00f3s, S.A., societ\u00e0 di cui era uno dei principali azionisti.\nNel 1991 \u00e8 entrato a far parte del consiglio di amministrazione della Soci\u00e9t\u00e9 Auxiliaire d'Entreprises (SAE), una societ\u00e0 di costruzioni francese coinvolta nel gruppo edile Obras de Construcci\u00f3n y Instalaciones, S.A. (OCISA). Nel 1993 \u00e8 nominato presidente di OCP Construcciones S.A. (risultato dalla fusione di Construcciones Padr\u00f3s e OCISA), nel 1997, con la fusione di OCP con Gin\u00e9s y Navarro, diventa presidente del Gruppo ACS (Actividades de Construcci\u00f3n y Servicios, S.A).\nCome presidente di ACS \u00e8 stato premiato come miglior imprenditore per la sua carriera professionale dalla rivista \"Actualidad Econ\u00f3mica\" nel 1999. Tra le pietre miliari pi\u00f9 importanti alla guida di ACS ci sono l'acquisizione del Gruppo Dragados nel 2003, una partecipazione di controllo della tedesca Hochtief nel 2007 e, nel 2018, l'acquisto congiunto di Abertis con il gruppo italiano Atlantia della famiglia Benetton.\nACS \u00e8 presente in cinque continenti ed \u00e8 quotata all'IBEX 35 della Borsa di Madrid con una capitalizzazione di oltre 21,9 miliardi di euro. La sua presenza internazionale si concentra principalmente in Australia, Stati Uniti, Canada, Germania e Spagna.\nIl 1\u00ba aprile 2021 ACS ha venduto ai francesi di Vinci per 4,9 miliardi di euro (di cui 600 milioni in contanti) il controllo della divisione industriale (energia) Cobra. Negli stessi giorni Per\u00e9z ha mostrato interesse per rilevare la quota di Aspi (Autostrade per l'Italia della famiglia Benetton) offrendo fino a 10 miliardi di euro, quindi una cifra superiore ai 9,1 miliardi messi sul tavolo dalla cordata guidata da Cdp (Cassa Depositi e Prestiti).\nReal Madrid.\nNel 1994 concorse per la prima volta alle elezioni presidenziali del Real Madrid, denunciando la cattiva situazione finanziaria del club e accusando l'esecutivo di pessima gestione ma fu sconfitto dall'emergente Ram\u00f3n Mendoza per 700 voti. Il 17 luglio 2000 si ricandid\u00f2 alla presidenza del club superando il presidente uscente Lorenzo Sanz: decisiva per la vittoria di P\u00e9rez fu la promessa, a campagna elettorale in corso, di portare al Real Madrid l'idolo dei tifosi del Barcellona Lu\u00eds Figo, il quale fu puntualmente acquistato poco tempo dopo la sua elezione.\nNel 2004 P\u00e9rez fu rieletto con il 94,2% dei voti. Con l'acquisto di Lu\u00eds Figo nel 2000, successivo alla vendita del centro di allenamento (la Ciudad Deportiva), inaugur\u00f2 una strategia societaria improntata all'acquisto dei pi\u00f9 grandi campioni del calcio mondiale. Nel 2001 fu acquistato Zin\u00e9dine Zidane, nel 2002 Ronaldo e nel 2003 David Beckham. Nel 2004 fu la volta di Michael Owen, mentre nel 2005 arriv\u00f2 a Madrid Robinho. Fino al 2003, la strategia dei cosiddetti \u201cGalacticos\u201d (Galattici) diede ottimi frutti: il Real Madrid vinse infatti due titoli di Liga, una Champions League, una Supercoppa europea, una Coppa Intercontinentale e due Supercoppe di Spagna. Ma di l\u00ec a poco, una serie di scelte tecniche discutibili e i problemi dovuti alla convivenza di tanti campioni, aprirono un periodo di crisi, iniziato con il controverso esonero dell'allenatore Vicente del Bosque nell'estate del 2003, dopo che il tecnico aveva condotto la squadra alla vittoria nella Liga.\nA P\u00e9rez fu inoltre rimproverata la cessione di Claude Mak\u00e9l\u00e9l\u00e9, centrocampista di contenimento fondamentale per gli equilibri tattici della squadra e al quale non fu rinnovato il contratto scaduto nel 2003. Negli anni a venire il presidente acquist\u00f2 un numero considerevole di giocatori d'attacco ma gli arrivi di Michael Owen, J\u00falio Baptista e Robinho non garantirono i risultati sperati. P\u00e9rez si dimise il 27 febbraio 2006, tracciando la strada per un cambiamento radicale a livello societario. Il 14 maggio 2009 ha annunciato ufficialmente la propria ricandidatura alla presidenza del club: da unico candidato, \u00e8 stato rieletto il 1\u00ba giugno 2009.\nDopo l'insediamento ricominci\u00f2 con la politica dei \"Galattici\" che aveva gi\u00e0 caratterizzato la sua prima era alla \u201cCasa Blanca\u201d. Mise a segno il primo acquisto di calciomercato, quello del brasiliano Kak\u00e1, arrivato per 67,2 milioni di euro dal Milan e annunciato il 9 giugno. L'11 giugno il Manchester United ha annunciato di aver accettato l'offerta madridista di 80 milioni di sterline, equivalenti a 93 milioni di euro, per il portoghese Cristiano Ronaldo: la cifra ne fece, allora, l'acquisto pi\u00f9 esoso nella storia del calcio. La faraonica campagna acquisti del Real Madrid di P\u00e9rez \u00e8 proseguita con l'ingaggio del francese Karim Benzema dal Lione per la cifra di 35 milioni di euro, del difensore spagnolo Ra\u00fal Albiol per 15 milioni e dei connazionali \u00c1lvaro Arbeloa, difensore, e Xabi Alonso, centrocampista, entrambi del Liverpool e costati rispettivamente 3,5 e 28 milioni di euro.\nIn seguito, fu acquistato anche Gareth Bale per una cifra pari a 101 milioni di euro. Durante la sessione estiva di calciomercato del 2014, acquista il centrocampista tedesco Toni Kroos per 30 milioni di euro e il trequartista colombiano James Rodr\u00edguez per una cifra tra gli 80 e gli 85 milioni di euro. \u00c8 attualmente presidente anche dell'omonima squadra di pallacanestro Real Madrid Baloncesto che milita nella massima serie spagnola. Nella stagione sportiva 2012-2013 \u00e8 membro dell'Eca, l'European Club Association.\nIl 13 aprile 2021 \u00e8 stato rieletto presidente del Real Madrid fino al 2025.\nVita privata.\nEra sposato con Mar\u00eda \u00c1ngeles \"Pitina\" Sandoval Montero, morta il 22 maggio 2012. Ha tre figli: Mar\u00eda \u00c1ngeles, Eduardo e Florentino Jr."}
{"id": "1270779", "revid": "2184720", "url": "https://it.wikipedia.org/wiki?curid=1270779", "title": "Falla girare", "text": "Falla girare \u00e8 il quarto singolo estratto dall'album di Jovanotti \"Buon sangue\", pubblicato nel 2006."}
{"id": "1270780", "revid": "1876278", "url": "https://it.wikipedia.org/wiki?curid=1270780", "title": "Chiesa di San Rocco (Massa)", "text": "La chiesa di San Rocco \u00e8 un edificio di culto cattolico situato in via dei Gonzaga a Massa in Toscana. La chiesa \u00e8 sede dell'omonima parrocchia del vicariato di Massa della diocesi di Massa Carrara-Pontremoli.\nStoria e descrizione.\nCostruito probabilmente nel XV, durante l'edificazione delle prime Mura di Massa, al suo interno vi sono conservate una piccola statua in marmo del 1488, collocata in facciata, e all'altare un \"Crocifisso\" ligneo autorevolmente attribuito a Michelangelo, probabilmente arrivato a Massa con l'eredit\u00e0 di Felice Palma."}
{"id": "1270786", "revid": "767487", "url": "https://it.wikipedia.org/wiki?curid=1270786", "title": "Slapshot", "text": "Gli Slapshot sono una band straight edge-hardcore punk proveniente da Boston, USA.\nStoria.\nFormatasi nel 1985 da Steve Risteen, Mark McKay, Jack Kelly (che precedentemente era stato nei Negative FX) e Jonathan Anastas, la band, anche a causa della discreta notoriet\u00e0 dei suoi componenti, ha subito attirato le attenzioni dei fan e delle fanzine, tanto che venne ritenuta una band dalle notevoli esibizioni dal vivo prima ancora della loro esibizione in pubblico..\nDiversamente da altre band hardcore della scena di Boston (il cosiddetto Boston hardcore), gli Slapshot decisero di registrare un LP da ben 24 brani al posto del classico da 16. Al fine di ridurre i costi, l'album venne inciso in una sola notte e pubblicato col nome di \"Back On The Map\" dalla Taang! Records nel 1986.\nLa formazione della band sub\u00ec comunque diversi cambiamenti soprattutto all'inizio dell'attivit\u00e0 ma questo non ebbe effetti sul suo stile musicale. Il primo ad aggiungersi fu Jordan Wood inizialmente come secondo chitarrista poi come bassista dopo l'abbandono di Jonathan Anastas. Nel 1988 fu Jamie Sciarappa (che precedentemente era stato il bassista dei SSD ad aggiungersi facendo il suo debutto nel locale di New York (reso celebre dai frequenti concerti dei Ramones) CBGB. Nel 1990 lasci\u00f2 la band e venne sostituito da Chris Lauria.\nDal 1993, con l'album \"Blast Furnace\" la band (che ormai aveva cambiato quasi tutti i suoi componenti eccetto uno) cambi\u00f2 genere virando verso l'industrial metal e nel frattempo inaugur\u00f2 il primo tour europeo registrando da Berlino il loro primo lavoro dal vivo intitolato \"Live At SO36\". L'anno seguente, venne registrato il nuovo disco \"Unconsciousness\" prodotto da Steve Albini, produttore anche dell'album \"In Utero\" dei Nirvana.\nIn seguito la band ridusse notevolmente la propria attivit\u00e0 dal vivo ma fu comunque al centro di numerosi lavori discografici. Nel 1999 l'etichetta discografica Flat Records di propriet\u00e0 Ken Casey dei Dropkick Murphys, pubblic\u00f2 un album (\"Boston Drops The Gloves - A Tribute To Slapshot\") tributo degli Slapshot contenente 22 brani del loro repertorio suonati da altre band dell'area di Boston.\nNel 2001, venne pubblicata la raccolta \"Greatest Hits, Slashes And Crosschecks\" a cui seguirono gli album \"Digital Warfare\" (2003) e \"Tear It Down\" (2005), che fu l'ultimo album prima dello scioglimento definitivo avvenuto nel 2006 con un comunicato sul loro sito web."}
{"id": "1270788", "revid": "2212704", "url": "https://it.wikipedia.org/wiki?curid=1270788", "title": "Gravitholus albertae", "text": "Il Gravitholus era un dinosauro che visse 75 milioni di anni fa in Canada. Era un pachicefalosauro, ovvero quei dinosauri famosi per le loro teste molto spesse.\nSpecie.\nTrovato in Alberta, \u00e8 stato descritto nel 1979 da W. P. Wall e Peter Galton. La sola specie finora conosciuta \u00e8 il \"Gravitholus albertae\". Sebbene alcuni paleontologi credessero che fosse in realt\u00e0 uno Stegoceras, \u00e8 stato confermato recentemente che gli era completamente diverso."}
{"id": "1270790", "revid": "1876278", "url": "https://it.wikipedia.org/wiki?curid=1270790", "title": "Chiesa di San Giovanni Decollato (Massa)", "text": "La chiesa di San Giovanni decollato \u00e8 un edificio di culto cattolico situato in piazza Mercurio a Massa in Toscana.\nStoria.\nAlla sua erezione, promossa tra il 1639 e il 1641 dal primo abate di Massa Andrea Tacca, concorse munificamente Francesco, figlio di Carlo I Cybo. Conserva una \"Madonna tra Sant'Antonio e Sant'Alberto\" di Domenico Fiasella."}
{"id": "1270793", "revid": "158286", "url": "https://it.wikipedia.org/wiki?curid=1270793", "title": "Chiesa di San Giovanni decollato", "text": ""}
{"id": "1270795", "revid": "22475", "url": "https://it.wikipedia.org/wiki?curid=1270795", "title": "Donato Mitola", "text": ""}
{"id": "1270804", "revid": "775372", "url": "https://it.wikipedia.org/wiki?curid=1270804", "title": "L'agente di Bisanzio", "text": "L'agente di Bisanzio (\"Agent of Byzantium\"), pubblicato inizialmente con il titolo \"L'impero dei misteri\" e in seguito come \"Basil Argyros - Agente dell'impero di Bisanzio\", \u00e8 una antologia di racconti ucronici scritti da Harry Turtledove. Nel testo, Maometto non ha fondato una nuova religione ma si \u00e8 convertito al cristianesimo e, di conseguenza, l'impero bizantino non ha mai subito l'invasione da parte degli arabi.\nTrama.\nIl protagonista Basil Argyros \u00e8 un \"magistrianos\" dell'Impero Bizantino, una via di mezzo tra un burocrate, un poliziotto e un agente segreto che, nel corso delle sue missioni, inventa o acquisisce numerose invenzioni altrui, quali il cannocchiale o la polvere da sparo, destinate a mutare la faccia del futuro dell'Impero Bizantino alternativo in cui la serie \u00e8 ambientata."}
{"id": "1270805", "revid": "1194709", "url": "https://it.wikipedia.org/wiki?curid=1270805", "title": "5,56 \u00d7 45 mm NATO", "text": "La 5,56 \u00d7 45\u00a0mm NATO \u00e8 attualmente la munizione standard per i fucili d'assalto e mitragliatrici leggere in dotazione alle truppe NATO.\nNei paesi NATO prende il nome di SS 109 (M-855 per gli Stati Uniti d'America); \u00e8 dotata di palla in piombo incamiciata in rame (FMJ) ed ha un peso di soli 4 grammi (62 grani), e un baricentro arretrato.\nStoria.\nNella prima met\u00e0 degli anni '70 del XX secolo i Paesi membri della NATO stipularono un accordo per definire la seconda cartuccia standard dopo la 7,62 \u00d7 51 mm NATO.\nLa 5,56 \u00d7 45\u00a0mm venne ideata nel 1967, a partire da quell'anno e fino al 1979 la NATO condusse una lunga serie di test sulle nuove cartucce per migliorarne gittata e letalit\u00e0: la versione migliore fu quella di fabbricazione belga SS 109 - prodotta dalla Fabrique Nationale - che divenne la nuova munizione standard NATO adottata in tutti i paesi del patto nordatlantico, USA esclusi.\nCaratteristiche.\nLa cartuccia, a differenza della M193 da 55 grani statunitense, montava un proiettile pi\u00f9 pesante da 62 grani in configurazione semi perforante. Al proprio interno esso presenta un penetratore d'acciaio avente diametro .182\", del piombo nella base (rastremata, \"boat tail\") e la punta cava. Questa configurazione permetteva di raggiungere raggi d'azione pi\u00f9 elevati, ed in particolare di perforare elmetti d'acciaio posti a 600 metri di distanza. Inoltre il baricentro arretrato della palla, pi\u00f9 pesante nella parte posteriore, \u00e8 ugualmente (come nella M193 da 55grs) causa, all'impatto, di ferite devastanti a causa dell'elevato shock idrostatico e del ribaltamento del proiettile (\"tumbling\").\nIl confronto col .223 Remington.\nPur essendo molto simili, le cartucce NATO e le .223 Remington non sono identiche, le prime infatti possiedono all\u00b4interno del proiettile un penetratore d'acciaio che invece \u00e8 assente nelle seconde, le SS109 sprigionano una maggiore pressione durante lo scoppio (62,366 psi contro i 55,000 psi delle .223 Remington), inoltre tra le due cartucce esistono delle differenze nella forma e nelle misure del bossolo. In generale per\u00f2 si pu\u00f2 dire che un'arma militare progettata per le munizioni NATO non dovrebbe avere problemi con le .223, ma viceversa un fucile civile potrebbe avere dei problemi con le SS109, incluse possibili esplosioni della camera di scoppio dovute alla maggiore pressione sprigionata da questa cartuccia .\nDimensioni.\nLa dimensione 5,56\u00a0mm \u00e8 il diametro interno delle canne delle armi misurato tra i pieni di rigatura, mentre il reale calibro della palla \u00e8 .224\" pari a 5,7mm; la palla stessa \u00e8 lunga 25 millimetri (si tratta di un proiettile dalla forma molto sottile e allungata, se confrontato con ad esempio un 9 millimetri per pistola che misura appunto 9,01 \u00d7 15,7 millimetri). 45 \u00e8 la lunghezza nominale del bossolo (in realt\u00e0 44,70) espressa in millimetri. Complessivamente la cartuccia \u00e8 lunga 57,40 millimetri, con forma tipica \"a bottiglia\"; e con fondello avente un diametro di 9,60 millimetri."}
{"id": "1270808", "revid": "30610", "url": "https://it.wikipedia.org/wiki?curid=1270808", "title": "Isola del Coco", "text": ""}
{"id": "1270811", "revid": "84184", "url": "https://it.wikipedia.org/wiki?curid=1270811", "title": "Giulio Colavolpe", "text": "Biografia.\nNato a Fano (Pesaro e Urbino), ha sempre vissuto e lavorato a Roma.\nDiplomato al liceo T.Tasso di Roma con il massimo dei voti, laureato in legge alla Sapienza nel 1964 con una tesi di laurea in diritto ecclesiastico, diplomato dall'Istituto per Medio Oriente in lingua russa e hindi dopo cinque anni di corso. Parla fluentemente inglese e francese, ha cognizioni basilari di tedesco.\nCarriera.\nGiornalista professionista dal 1964, ha esordito al servizio informazioni della Presidenza del Consiglio dei ministri nel 1960 come redattore di notiziari tratti dalle agenzie di stampa internazionali.\nNel 1962 entra all'agenzia giornalistica ANSA nella redazione esteri, per poi passare al \"desk\" e alla redazione diplomatica dimettendosi nel 1965.\nNel 1965 entrava per concorso alla RAI, e dopo un anno di Giornale Radio passava ai Servizi parlamentari diretti da Jader Jacobelli, realizzando i notiziari radio e tv di \"Oggi al Parlamento\", con presenza diretta in video dal 1968 al 1973, anno in cui assumeva la direzione del settimanale televisivo \"Sette Giorni al Parlamento\".\nNel 1976 lavorava al Tg2 diretto da Andrea Barbato, testata in cui \u00e8 rimasto fino al 1998, come giornalista politico-parlamentare e inviato speciale al seguito di tre Presidenti della Repubblica (Pertini, Cossiga e Scalfaro), poi come notista politico e infine come redattore capo centrale al \"desk\" di impaginazione del telegiornale.\nDal 1998 al 2007 ha collaborato alla rubrica \"Tg2 Dossier\" realizzando una sessantina di lunghi \"reportage\"(della durata di un'ora circa) in Italia e all'estero su temi di cronaca, attualit\u00e0, storia geopolitica.\nDal 2006 al 2007 \u00e8 stato vice direttore di un settimanale pubblicato a Belgrado \"The Belgrade Times\", per la redazione dei testi in lingua inglese, l'impaginazione e l'edizione via internet.\nDal 2007 al 2010 \u00e8 stato consulente per i rapporti con la stampa del Presidente della Commissione Sanit\u00e0 della Regione Lazio, Luigi Canali (Lista Civica per Marrazzo).\nHa collaborato per varie riviste e curato diversi documentari.\nHa anche avuto una parte come attore nel film per la televisione di Ricky Tognazzi \"I giudici - Excellent Cadavers\", oltre ad avervi partecipato quale consulente.\nDal 1966 al 1980 ha realizzato un centinaio di documentari su vari oggetti (arte, turismo, viaggi, inchieste) in pellicola 35\u00a0mm e 16\u00a0mm per conto di produttori indipendenti, in italiano e in inglese.\nDal 2 luglio del 1989 \u00e8 sposato con Giovanna Pierelli. Dall'unione, nel 1984 e nel 1990 sono nati a Roma i figli: Giulia e Luca.\nAbita a Roma nel quartiere Nomentano.\nOnorificenze.\n\u00c8 stato insignito dall'allora Presidente della Repubblica Francesco Cossiga dell'onorificenza di Commendatore della Repubblica Italiana e dai primi anni del 2000 dell'onorificenza di Ufficiale al merito dell'Ordine dei Cavalieri di Malta."}
{"id": "1270813", "revid": "599013", "url": "https://it.wikipedia.org/wiki?curid=1270813", "title": "Hell Bent for Leather", "text": ""}
{"id": "1270814", "revid": "1573940", "url": "https://it.wikipedia.org/wiki?curid=1270814", "title": "Chiesa di San Miniato a Quintole", "text": "La chiesa di San Miniato si trova a Quintole nel comune di Impruneta.\nStoria.\nLa chiesa \u00e8 situata nei pressi della quinta pietra miliare della variante della via Cassia-Adrianea e risulta citata quale possesso della pieve di Impruneta in una bolla di papa Adriano IV del 29 novembre 1156.\nPer il mantenimento dell'esercito fiorentino, il rettore Ugolino Alberti, nel 1260 si impegn\u00f2 a pagare solamente 4 staia di grano ma successivamente le rendite della chiesa furono migliori visto che tra il 1276 e il 1303 la chiesa venne chiamata a pagare tra le 3 lire e 6 soldi e 4 lire e 6 soldi di decima. Ancora meglio and\u00f2 nel 1314 quando la chiesa fu la beneficiaria di un testamento. Nel 1336 una tale Nente rimase vedova e decise di farsi suora e lo fece direttamente nelle mani dell'allora rettore Dono, ma la cosa suscit\u00f2 scandalo tra i parrocchiani e il progetto salt\u00f2. Insieme al progetto salto alche il prete a cui fu imposto di scambiare il suo ruolo con il rettore della chiesa di Santo Stefano a Lucignano, e anche al nuovo rettore venne proibito di avere contatti con la donna.\nNel XV secolo la chiesa venne elevata a prioria e in quell'occasione venne costruita la casa canonica. Nel 1519 il patronato pass\u00f2 alla famiglia Rossi che fece realizzare per la chiesa tre altari, che nel 1575 in occasione della visita apostolica furono trovati in buono stato.\nCome molte chiese della provincia di Firenze venne soppressa nel 1986 e annessa al Santuario imprunetino.\nDescrizione.\nEsternamente appare circondata da un portico e l'interno ha una pianta a croce latina. Il portale di accesso \u00e8 di epoca romanica.\n\u00c8 stata pi\u00f9 volte trasformata nel corso dei secoli, e poche tracce restano dell'edificio medievale.\nAll'interno, nel braccio sinistro del transetto, conserva un frammento di affresco trecentesco raffigurante la \"Madonna col Bambino\"."}
{"id": "1270817", "revid": "436907", "url": "https://it.wikipedia.org/wiki?curid=1270817", "title": "Discografia dei Dream Theater", "text": "Questa voce contiene l'intera discografia dei Dream Theater, gruppo musicale progressive metal statunitense. La discografia, che va dal 1989 fino al 2022, comprende quindici album in studio, sette album dal vivo, due raccolte, tre EP e oltre venti singoli, a cui vanno aggiunti svariati bootleg ufficiali e pubblicazioni rese disponibili unicamente ai relativi fan club ufficiali.\nAltre pubblicazioni.\n\"Awake Live in Japan 95\".\nNel 1995 i Dream Theater registrarono un concerto per il canale satellitare giapponese WOWOW. Tale concerto fu trasmesso integralmente, ma non fu mai pubblicato: tuttora, la registrazione risulta reperibile esclusivamente attraverso le reti Peer-to-peer. Da questo concerto furono estratti \"6:00\" e \"Voices\", pubblicati nel VHS \"5 Years in a LIVEtime\": tuttavia in \"Voices\" sono stati eliminati parte dell'introduzione e un bridge per questioni di minutaggio. Mike Portnoy aveva il limite tassativo di non andare oltre i 120 minuti totali: come sostiene il batterista, decise di tagliare quella parte di canzone a causa della pessima esecuzione vocale di James LaBrie. Questo concerto inoltre \u00e8 uno dei primi in cui figura Derek Sherinian alla tastiera, nonch\u00e9 l'unico in cui \u00e8 possibile vedere l'esecuzione di \"The Silent Man\" con lo stesso arrangiamento della versione in studio, con John Myung alla seconda chitarra e Mike Portnoy alle percussioni."}
{"id": "1270819", "revid": "125116966", "url": "https://it.wikipedia.org/wiki?curid=1270819", "title": "Chiesa di San Pietro in Jerusalem", "text": "La chiesa di San Pietro in Jerusalem \u00e8 un luogo di culto cattolico che si trova a San Gersol\u00e8, frazione di Impruneta, sede dell'omonima parrocchia appartenente all'arcidiocesi di Firenze.\nStoria.\nLa prima menzione della chiesa si trova in una bolla di papa Adriano IV del 29 novembre 1156 quando viene confermata al pievano di santa Maria \"in Pineta\", successivamente una \"eclessia de S.Irsoleo\" si trova citata nel 1204 quale dipendenza dei monaci vallombrosani.\nSono rimasti i nomi di alcuni suoi rettori come Dato Chiari che il 7 agosto 1260 si impegn\u00f2 a pagare 2 staia di grano per il mantenimento dell'esercito fiorentino e Francesco documentato come parroco nel periodo compreso tra il 2 agosto 1287 e il 26 ottobre 1304, e fu lui a pagare le decime annuali calcolate in 6 lire e 10 soldi.\nIn una bolla del 1291 di papa Niccol\u00f2 IV al pievano dell'Impruneta risulta citata la \"ecclesiam Sancti Petri in Ierusalem cum omnibus suis pertinentiis\". In seguito il patronato della chiesa pass\u00f2 alla famiglia Gherardini.\nRisulta che il 17 febbraio 1373 tale Giorgio Guicciardini lasciasse dei beni per poter costruire un altare, che il 16 giugno 1374 Rossellino dei Gherardini di Montagliari nel testamento dispose che fossero effettuate delle messe e che 17 maggio 1383 fosse gi\u00e0 stata costruita la cappella di San Niccol\u00f2. Nel XV secolo vennero costruite le cappelle laterali e la scarsella.\nNel 1534, dopo i danni subiti durante l'assedio degli Imperiali, la chiesa venne restaurata a spese di Antonio di Tommaso Gherardini di Montagliari ma un fulmine colp\u00ec il campanile il 25 maggio 1564 provocando il crollo di quest'ultimo che sfond\u00f2 il tetto appena ricostruito. Nel 1710 la chiesa e gli annessi erano in totale rovina ma in seguito le cose dovettero migliorare visto che nei primi anni del XIX secolo venne ricostruito il campanile prendendo a modello quello della chiesa di San Lorenzo a Firenze.\nNuovi danni la chiesa li sub\u00ec col terremoto del 18 maggio 1895 quando croll\u00f2 una parte della facciata, la tribuna si spacc\u00f2 in pi\u00f9 punti e il campanile fu danneggiato nella parte superiore. Dopo la seconda guerra mondiale, nel 1967, la chiesa \u00e8 stata completamente restaurata sotto la guida degli architetti Guido Morozzi e Leonardo Savioli.\nDescrizione.\nDell'originaria costruzione mantiene solo poche tracce riscontrabili nella facciata e nel fianco meridionale. Lungo la fiancata settentrionale, in origine si doveva sviluppare un chiostro al quale si accedeva da un portale, allargato in epoca recente.\nL'interno ad unica navata presenta una copertura a capriate lignee e le pareti laterali sono stonacate. Le opere d'arte qui conservate sono una tela seicentesca raffigurante la \"Madonna col Bambino\", e una tavola, pure seicentesca, con il \"Miracolo di San Pietro\". In controfacciata si trova l'organo a canne Pinchi \"opus 281\", del 1970."}
{"id": "1270824", "revid": "287204", "url": "https://it.wikipedia.org/wiki?curid=1270824", "title": "Cattedrale di Sant'Andrea", "text": ""}
{"id": "1270836", "revid": "36426", "url": "https://it.wikipedia.org/wiki?curid=1270836", "title": "ATC, Bologna", "text": ""}
{"id": "1270838", "revid": "36426", "url": "https://it.wikipedia.org/wiki?curid=1270838", "title": "ATCM, Modena", "text": ""}
{"id": "1270841", "revid": "36426", "url": "https://it.wikipedia.org/wiki?curid=1270841", "title": "TEP, Parma", "text": ""}
{"id": "1270843", "revid": "124404290", "url": "https://it.wikipedia.org/wiki?curid=1270843", "title": "Lago Olivo", "text": "Il lago Olivo \u00e8 un bacino artificiale della Sicilia.\nCome tutti i laghi artificiali si \u00e8 formato in seguito allo sbarramento dell'omonimo fiume (a carattere torrentizio), effettuato tra il 1984 e il 1988 a scopo irriguo, cos\u00ec ancora oggi, il lago mantiene l'aspetto che le vallate circostanti e le colline avevano prima di essere sommerse; le acque calme infatti mostrano ancora casette rurali, mulini e alberi rinsecchiti i cui resti emergono appena dall'acqua, ma ancora in piedi.\nIl lago si stende tra le alture, degli Erei, denominate Montagna di Marzo, Monte Manganello, Monte Rabottano e Monte Polino. La diga \u00e8 stata costruita mediante uno sbarramento in terra posto perpendicolarmente al torrente Olivo tra le pendici di Monte Manganello e di Monte Polino.\nIl lago si \u00e8 man mano naturalizzato divenendo meta di diverse specie di animali e di uccelli stanziali e migratori. \u00c8 possibile avvistarvi la Garzetta, l'Airone cinerino o purpureo, il Germano reale e la Folaghe. \u00c8 popolato anche di pesci ed \u00e8 possibile praticarvi la pesca.\nPesca sportiva.\nQuesto lago \u00e8 spesso frequentato dagli amanti della pesca nelle acque interne in quanto, seppur pieno di arbusti che rendono difficilissima la pesca, \u00e8 uno dei pochi laghi siciliani in cui sono presenti i Lucci. Sono presenti anche Black Bass di grandi dimensioni.\nCome raggiungerlo.\nDall'Autostrada A19 Catania-Palermo: "}
{"id": "1270846", "revid": "36426", "url": "https://it.wikipedia.org/wiki?curid=1270846", "title": "SAF, Udine", "text": ""}
{"id": "1270850", "revid": "36426", "url": "https://it.wikipedia.org/wiki?curid=1270850", "title": "ATC, La Spezia", "text": ""}
{"id": "1270852", "revid": "36426", "url": "https://it.wikipedia.org/wiki?curid=1270852", "title": "APAM, Mantova", "text": ""}
{"id": "1270855", "revid": "36426", "url": "https://it.wikipedia.org/wiki?curid=1270855", "title": "ATM, Milano", "text": ""}
{"id": "1270857", "revid": "36426", "url": "https://it.wikipedia.org/wiki?curid=1270857", "title": "Conerobus, Ancona", "text": ""}
{"id": "1270859", "revid": "36426", "url": "https://it.wikipedia.org/wiki?curid=1270859", "title": "ATM, Torino", "text": ""}
{"id": "1270861", "revid": "21880", "url": "https://it.wikipedia.org/wiki?curid=1270861", "title": "GTT, Torino", "text": ""}
{"id": "1270864", "revid": "122069496", "url": "https://it.wikipedia.org/wiki?curid=1270864", "title": "Cimitero militare germanico della Futa", "text": "Il cimitero militare germanico della Futa si trova nel comune di Firenzuola (in provincia di Firenze, a met\u00e0 strada tra Firenze e Bologna) sulla dorsale appenninica tosco-romagnola, importante via di comunicazione e teatro, durante l'ultimo conflitto mondiale, di feroci scontri.\nIl cimitero sorge a quota 950 m. sulla cima di un rilievo montuoso dell'Appennino Tosco-Romagnolo, nelle immediate vicinanze del passo della Futa.\nLa strada che costeggia il cimitero segue l'andamento delle vallate e dei crinali adagiandosi sulla dorsale appenninica nel valico naturale della Futa. Percorrendo questa arteria in direzione nord si scorge l'ingresso del cimitero sormontato dal maestoso muro triangolare in pietra grigia posto alla sommit\u00e0 del poggio che si eleva sopra i terrazzamenti a gradonate dei sepolcri, immerso tra la vegetazione circostante caratteristica dei paesaggi di alta quota, costituita prevalentemente di boschi di conifere, abeti bianchi e rossi e di latifoglie, faggi e aceri montani.\nStoria.\nIl cimitero \u00e8 il pi\u00f9 grande fra quelli realizzati in Italia dal \"Volksbund Deutsche Kriegsgr\u00e4berf\u00fcrsorge\", l'ente privato sovvenzionato dallo Stato tedesco per il servizio delle onoranze ai caduti di guerra germanici.\nNel 1955 viene stipulato un accordo fra l'Italia e la Repubblica Federale di Germania, per la sistemazione definitiva delle salme dei soldati tedeschi caduti in guerra in territorio italiano. Secondo tale intesa lo Stato italiano avrebbe dovuto fornire gratuitamente ed in uso perpetuo le aree da destinare a cimiteri di guerra.\nRealizzato a partire dal 1961 su progetto dell'architetto tedesco Dieter Oesterlen, viene inaugurato ufficialmente il 28 giugno 1969, e accoglie 30.683 salme, provenienti da 2.069 comuni italiani. Il primo custode del cimitero, Gustav Lorenz, ha provveduto a recuperare i caduti seppelliti in vari sepolcreti temporanei, trasferendoli al nuovo cimitero.\nL'area cimiteriale.\nIl cimitero occupa una superficie di circa 12 ettari e si sviluppa lungo le pendici del rilievo montuoso assecondando con lievi terrazzamenti il naturale andamento del terreno.\nSuperato l'ingresso carrabile, dall'area destinata a parcheggio riservato ai visitatori, si scorge l'abitazione del custode. Mediante un sentiero in salita si raggiunge un edificio di piccole dimensioni con copertura piana e rivestimento in pietra e legno che ospita al suo interno un ufficio e la portineria.\nUn muro di pietra arenaria grigia a conci sfalsati e irregolari lungo due chilometri avvolge il monte fino alla cima, circondando i sepolcri. L'ultima spirale culmina in un imponente muro piramidale che si erge in altezza a guisa di scheggia avvolgendo su due lati il cortile d'onore sotto il quale si trova la cripta commemorativa. La pavimentazione del cortile e una parete del muro monumentale sono impreziositi da un rivestimento decorativo a inserti irregolari di pietra serena, travertino, granito e marmi. La cripta sottostante illuminata da tre finestre a nastro che si aprono sulla parete esposta a ovest commemora i caduti di guerra dispersi.\nUna seconda cripta con accesso dal lato nord accoglie le salme e le lapidi funerarie provenienti dal preesistente cimitero militare di Cervia.\nLa zona sepolcrale si sviluppa su terrazze verdi a gradoni attraversate da sentieri concentrici e scalinate. Le 16.000 lastre di granito grigio sono raggruppate in 72 settori di diversa grandezza e su ciascuna di esse sono incisi i nomi di due o quattro soldati.\nIn prossimit\u00e0 dei percorsi sporgono dal muro perimetrale 67 croci di pietra. Alcune vasche d'acqua di forma circolare sono dislocate tra le tombe in posizioni asimmetriche."}
{"id": "1270865", "revid": "36426", "url": "https://it.wikipedia.org/wiki?curid=1270865", "title": "AMTAB, Bari", "text": ""}
{"id": "1270867", "revid": "36426", "url": "https://it.wikipedia.org/wiki?curid=1270867", "title": "STP Brindisi", "text": ""}
{"id": "1270873", "revid": "36426", "url": "https://it.wikipedia.org/wiki?curid=1270873", "title": "ATM, Messina", "text": ""}
{"id": "1270876", "revid": "36426", "url": "https://it.wikipedia.org/wiki?curid=1270876", "title": "ATM, Piombino", "text": ""}
{"id": "1270884", "revid": "339392", "url": "https://it.wikipedia.org/wiki?curid=1270884", "title": "SASA, Bolzano", "text": ""}
{"id": "1270886", "revid": "36426", "url": "https://it.wikipedia.org/wiki?curid=1270886", "title": "APM, Perugia", "text": ""}
{"id": "1270887", "revid": "36426", "url": "https://it.wikipedia.org/wiki?curid=1270887", "title": "APS, Padova", "text": ""}
{"id": "1270894", "revid": "228587", "url": "https://it.wikipedia.org/wiki?curid=1270894", "title": "Classe V", "text": ""}
{"id": "1270897", "revid": "4711", "url": "https://it.wikipedia.org/wiki?curid=1270897", "title": "Club Nacional de F\u00fatbol", "text": ""}
{"id": "1270900", "revid": "125659600", "url": "https://it.wikipedia.org/wiki?curid=1270900", "title": "Kid Omega", "text": "Kid Omega, il cui vero nome \u00e8 Quentin Quire, \u00e8 un personaggio dei fumetti Marvel, creato da Grant Morrison (testi) e Frank Quitely (disegni) nel 2002. La sua prima apparizione avvenne nella serie \"New X-Men\" n. 122, anche se non gli fu attribuito un nome fino al n. 134. Ha fatto anche parte dei vendicatori della costa Ovest\nBiografia del personaggio.\nQuentin Quire \u00e8 stato uno studente modello dell'Istituto Xavier, un mutante con enormi poteri di natura psichica; nella scuola era il pupillo di Charles Xavier ed innamorato di Sophie delle Naiadi di Stepford almeno fino a quando venne a sapere di essere stato adottato.\nProbabilmente dopo questa sconvolgente scoperta inizi\u00f2 a far uso del Kick, una droga che aumentava a dismisura i poteri mutanti, e inizi\u00f2 a tenere un atteggiamento ostile nei confronti degli insegnanti. Quire divenne dipendente di questo tipo di droga, la fece provare ad un gruppo studenti e questo li cambi\u00f2 al punto da portarli a commettere degli omicidi verso gli umani e a progettare una rivolta all'interno dell'istituto, formando una banda, la cosiddetta Omega Gang. Durante la rivolta lui ed i suoi compagni riuscirono a mettere fuori combattimento il professor Xavier, Wolverine ed altri X-Men. Tenendo in ostaggio il direttore della scuola, la gang si scaten\u00f2 mettendo l'istituto a ferro e fuoco. Mentre Ciclope, Bestia, Xorn ed Emma Frost riuscivano a mettere sotto controllo gli altri componenti della banda, Quentin Quire venne inaspettatamente fermato proprio da Sophie, la ragazza di cui era innamorato. Sophie infatti inal\u00f2 il Kick ed assieme alle sue quattro gemelle adoper\u00f2 Cerebra (la macchina capace di aumentare i poteri di un telepate), per neutralizzare il potere del ragazzo.\nL'uso combinato della droga e di Cerebra caus\u00f2 per\u00f2 la morte della ragazza. Quando Emma Frost mostr\u00f2 il cadavere di Sophie a Quentin, rivelandogli che era morta a causa sua, Kid Omega sub\u00ec il colpo definitivo: lo shock e l'uso eccessivo della droga lo port\u00f2 a sviluppare i suoi poteri ad un livello fuori controllo, che lo fece precipitare in uno stato di catatonia telepatica, che praticamente lo metteva in comunicazione con i pensieri di tutte le persone del mondo.\nAlcuni tentativi di curarlo fallirono (e forse il misterioso personaggio, che si riveler\u00e0 essere Xorn, intervenne a impedire ogni tentativo di cura) e perci\u00f2 il suo corpo venne mantenuto in uno stato comatoso, in un apposito macchinario all'interno dell'istituto. Dal commento finale del professor Xavier sembra che addirittura la sua mutazione l'abbia portato a trascendere il piano dell'esistenza fisica, fino a trasformarsi in sola mente, priva di corpo, conservata all'interno del macchinario di contenimento.\nNella miniserie \"L'ultimo canto di Fenice\" Quentin Quire venne brevemente risvegliato dal suo stato catatonico all'interno del suo macchinario, quando una parte dell'entit\u00e0 Fenice entr\u00f2 in lui; Quentin allora tent\u00f2 di far risorgere Sophie dalla morte, ma quando il suo tentativo fall\u00ec, torn\u00f2 al suo precedente stato di coma.\nIn uno degli episodi della miniserie \"Nation X\" viene rivelato che Quentin ed il suo macchinario di contenimento sono stati trasferiti da Bestia su Utopia, dalla precedente sede di Westchester. In questa occasione Quentin afferma di annoiarsi nel suo piano di esistenza superiore e perci\u00f2 decide di ritornare nel suo stato umano; quindi cerca di distruggere l'intera isola di Utopia usando i suoi enormi poteri, perch\u00e9 gli X-men gli hanno rubato l'idea di creare una nazione mutante. Ingaggia quindi un gioco mortale con il cervello vivente Martha Johansson (No-Girl) sfidandola a fermarlo in soli sette minuti e mezzo. Martha cerca di allertare gli X-Men o di localizzare Quentin, ma lui la intercetta in ogni tentativo, fino ad arrivare a rompere il suo contenimento di vetro, che le permette di sopravvivere. Martha per\u00f2 capisce che Quentin ha infiltrato Cerebra per distruggere l'isola e vendicarsi delle Naiadi di Stepford, imprigionandole in un nodo mentale. Martha infine riesce a liberare le Naiadi che unendo i loro poteri telepatici sconfiggono quelli di Quentin.\nRecentemente Quentin Quire \u00e8 stato nuovamente riportato alla ribalta dagli attuali membri del Club infernale, che lo hanno usato per provocare una sollevazione anti mutanti da parte di molte personalit\u00e0 politiche, attaccate all'ONU da Quentin con i suoi poteri telepatici e costrette a rivelare in mondovisione le loro pi\u00f9 profonde abiezioni. In seguito perci\u00f2 Quentin \u00e8 stato catturato e poi portato su Utopia in segreto dai Vendicatori e tenuto sotto stretta custodia da parte di Ciclope, Emma Frost e Wolverine.\nDopo lo Scisma che ha portato alla separazione degli X-men in due gruppi, Quentin ha seguito Wolverine nel nuovo istituto dedicato a Jean Grey, ritornando dunque a fare lo studente; laggi\u00f9 \u00e8 diventato quindi uno dei personaggi ricorrenti della nuova serie a fumetti \"Wolverine and the X-men\" dove in certi casi \u00e8 stato un efficace aiuto per gli X-men, mentre in altri casi ha provocato anche diversi guai, come \u00e8 nel suo carattere.\nBattaglia dell'atomo.\nQuentin incontr\u00f2 un s\u00e9 stesso proveniente dal futuro, che aveva una personalit\u00e0 molto diverse dalla sua. Ci\u00f2 gli insinuer\u00e0 la paura di crescere.\nDiploma.\nProprio nell'ultimo numero di \"Wolverine and the X-Men\" si diplomer\u00e0, diventando un X-Men. Inizialmente era triste, vista la sua paura di crescere, ma poi Wolverine lo aiuter\u00e0 a capire che crescere non \u00e8 poi cos\u00ec brutto e che lo devono fare tutti.\nPoteri e abilit\u00e0.\nQuentin Quire \u00e8 un mutante di livello omega, in particolare egli ha mostrato di avere smisurati poteri telepatici e telecinetici. Un mutante di livello omega ha inoltre la capacit\u00e0 di ospitare dentro di s\u00e9, e quindi controllare, l'entit\u00e0 cosmica Fenice.\nAltri Media.\nKid Omega \u00e8 uno dei personaggi di \"X-Men - Conflitto finale\", terzo capitolo della saga cinematografica sugli X-Men, interpretato dall'attore Ken Leung, in una versione molto differente dalla controparte fumettistica."}
{"id": "1270906", "revid": "2081910", "url": "https://it.wikipedia.org/wiki?curid=1270906", "title": "Guerra segreta (fumetto)", "text": "Guerra Segreta (\"Secret War\") \u00e8 una miniserie a fumetti pubblicata dalla Marvel Comics nel 2004-2005, scritta da Brian Michael Bendis e disegnata da Gabriele Dell'Otto.\nL'intreccio narrativo coinvolge molti dei pi\u00f9 famosi supereroi dell'universo Marvel, come l'Uomo Ragno, Capitan America, Wolverine, Devil, Luke Cage e Nick Fury che affrontano una schiera di supercriminali di secondaria importanza equipaggiati con armamentari di alta tecnologia forniti da un misterioso benefattore.\nStoria editoriale.\nIl primo albo venne pubblicato nel febbraio del 2004 e, malgrado l'opera fosse stata programmata per avere regolare periodicit\u00e0 bimestrale, ebbe molti ritardi. La pubblicazione venne completata solo nel dicembre 2005. Una raccolta fu realizzata nel marzo 2006.\nLe conseguenze della serie vennero analizzate in un arco narrativo di \"The Pulse\" e molti dei personaggi utilizzati nella miniserie confluirono sulle pagine di \"New Avengers\" al debutto della collana (novembre 2004).\nLa trama narrata in \"Guerra segreta\" \u00e8 completamente slegata da \"Guerre segrete\" e dal suo seguito (\"Guerre segrete II\"), sebbene il \"crossover\" in parola sia servito da ispirazione.\nIn Italia la vita editoriale della miniserie \u00e8 stata meno travagliata, tuttavia i ritardi nell'uscita degli albi originali si sono parzialmente riflessi anche sull'edizione italiana curata dalla Panini Comics, il cui terzo e ultimo numero \u00e8 uscito a distanza di parecchi mesi dal precedente.\nTrama.\nNel 2003 Nick Fury, direttore della forza di sicurezza internazionale S.H.I.E.L.D., scopre una trama segreta da parte del primo ministro latveriano, Lucia von Bardas, per finanziare supercriminali di serie B con tecnologia avanzata, probabile lascito del precedente dittatore Dottor Destino (all'epoca imprigionato all'inferno). Scopo dell'operazione \u00e8 seminare il terrore in suolo americano. Fury riporta immediatamente le informazioni acquisite al Presidente, ma si vede negare l'autorizzazione a procedere per spodestare il governo di Latveria successivo a Destino, appoggiato dagli Stati Uniti. Fury rassegna le sue dimissioni, infuriato perch\u00e9 vede un autocompiacimento sulle misure di sicurezza adottate analogo a quello precedente gli attentati dell'11 settembre 2001, che pone le premesse per un analogo disastro.\nFury recluta Capitan America, l'Uomo Ragno, Devil, la Vedova Nera, Luke Cage, Wolverine e l'agente potenziato dello S.H.I.E.L.D. Daisy Johnson nel tentativo di abbattere segretamente e per iniziativa personale Latveria. In seguito i supereroi partecipanti subiranno un lavaggio del cervello da parte di Fury, allo scopo di mantenere il segreto sulla missione.\nUn anno dopo, una rappresaglia a tappeto viene scatenata sopra New York lasciando Cage in coma, mentre Fury e un gruppo di supereroi affrontano Von Bardas e la sua armata iper-tecnologica. In realt\u00e0 \u00e8 una trappola per i supereroi di New York perch\u00e9 sia lei che i supercriminali che compongono la sua orda sono collegati a una bomba.\nDopo che Lucia Von Bardas viene uccisa da Daisy Johnson, la bomba disinnescata, e la coalizione di supercriminali sconfitta e arrestata, gli eroi vogliono delle risposte da Nick Fury a proposito di quanto \u00e8 successo. Anche Wolverine, che arriva insieme con gli X-Men vuole delle risposte e uccide Fury, fermandosi solo dopo essere stato colpito da Daisy Johnson che successivamente spiega la vera natura del colonnello (egli \u00e8 un L.M.D.) e che il vero Fury \u00e8 sparito. La manipolazione mentale \u00e8 rivelata dallo stesso Fury tramite il L.M.D., causando la rabbia di tutti i supereroi coinvolti nel complotto per l'invasione della Latveria (eccetto la Vedova Nera e Daisy Johnson, alle quali in qualit\u00e0 di agenti S.H.I.E.L.D. \u00e8 stato permesso di conservare la loro memoria). Fury si accomiata dicendo che \u00e8 l'ultima volta che lo vedono e che spera che coloro che hanno partecipato all'operazione possano capire perch\u00e9 l'ha fatto. Viene rimpiazzato da Maria Hill come direttore dello S.H.I.E.L.D."}
{"id": "1270908", "revid": "1035751", "url": "https://it.wikipedia.org/wiki?curid=1270908", "title": "Chiesa di San Francesco (Carrara)", "text": "La chiesa di San Francesco \u00e8 un edificio di culto cattolico situato in via Canal del Rio a Carrara, in provincia di Massa-Carrara.\nStoria e descrizione.\nLa chiesa, preceduta da un portico, sorge su un alto podio gradinato: venne fatta costruire tra il 1623 e il 1662 dal principe Carlo I Cybo-Malaspina, all'insegna di un gusto barocco stilisticamente attento agli influssi provenienti dall'Italia del Nord, ma non alieno anche da assonanze formali romane per il legame dei Cybo con la corte pontificia.\nL'interno a una sola navata ospita una statua dell\"Immacolata\" risalente al XVIII secolo e un altorilievo con la \"Madonna e Sant'Antonio col Bambino\" del carrarese Giovanni Lazzoni.\nIl pregevole altare maggiore seicentesco fu arricchito nel 1767 dalle due statue di \"San Francesco\" e \"San Bernardino da Siena\" di Giovanni Antonio Cybei. Al di sopra dell'altare maggiore fu collocato nel 1986 il Cristo Crocifisso, opera del professore scultore carrarese Vittorio Tabaracci (1928-2014).\nIl complesso, costituito da una chiesa e da un convento, fu spogliato delle sue numerose opere d'arte durante il periodo napoleonico. L'ex convento \u00e8 adesso sede del nuovo Museo della Scultura, inaugurato con la Biennale di Scultura del 2006."}
{"id": "1270915", "revid": "1275164", "url": "https://it.wikipedia.org/wiki?curid=1270915", "title": "Classe V (sommergibile 1942)", "text": ""}
{"id": "1270918", "revid": "158286", "url": "https://it.wikipedia.org/wiki?curid=1270918", "title": "Convento di San Francesco (Carrara)", "text": ""}
{"id": "1270920", "revid": "76963", "url": "https://it.wikipedia.org/wiki?curid=1270920", "title": "Convocazioni per il campionato mondiale di calcio 1962", "text": "Elenco dei giocatori convocati da ciascuna Nazionale partecipante ai Mondiali di calcio 1962.\n\"L'et\u00e0 dei giocatori riportata \u00e8 relativa al 30 maggio 1962, data di inizio della manifestazione.\"\nGruppo 1.\nCommissario tecnico: Gavriil Ka\u010dalin\nCommissario tecnico: Ljubomir Lovri\u0107 e Prvoslav Mihajlovi\u0107\nCommissario tecnico: Juan Carlos Corazzo\nCommissario tecnico: Adolfo Pedernera\nGruppo 2.\nCommissario tecnico: Sepp Herberger\nCommissario tecnico: Fernando Riera\nCommissario tecnico: Paolo Mazza e Giovanni Ferrari\nCommissario tecnico: Karl Rappan\nGruppo 3.\nCommissario tecnico: Aymor\u00e9 Moreira\nCommissario tecnico: Rudolf Vytla\u010dil\nCommissario tecnico: Ignacio Tr\u00e9llez\nCommissario tecnico: Helenio Herrera\nGruppo 4.\nCommissario tecnico: Lajos Bar\u00f3ti\nCommissario tecnico: Walter Winterbottom\nCommissario tecnico: Juan Carlos Lorenzo\nCommissario tecnico: Georgi Pa\u010ded\u017eiev"}
{"id": "1270921", "revid": "158286", "url": "https://it.wikipedia.org/wiki?curid=1270921", "title": "Carlo I Cybo Malaspina", "text": ""}
{"id": "1270923", "revid": "158286", "url": "https://it.wikipedia.org/wiki?curid=1270923", "title": "Carlo I Cybo", "text": ""}
{"id": "1270926", "revid": "158286", "url": "https://it.wikipedia.org/wiki?curid=1270926", "title": "Carlo I Malaspina", "text": ""}
{"id": "1270929", "revid": "1573940", "url": "https://it.wikipedia.org/wiki?curid=1270929", "title": "Vocale anteriore chiusa non arrotondata", "text": "La vocale anteriore chiusa non-arrotondata \u00e8 un tipo un suono vocalico usato in molte lingue parlate. Il simbolo utilizzato nell'Alfabeto fonetico internazionale \u00e8 , e l'equivalente simbolo X-SAMPA \u00e8 i."}
{"id": "1270934", "revid": "135224", "url": "https://it.wikipedia.org/wiki?curid=1270934", "title": "Molecole di adesione", "text": "Le molecole di adesione (o CAM, dall'inglese \"Cell Adhesion Molecule\") sono proteine collocate sulla superficie cellulare coinvolte nel legame con altre cellule o con la matrice extracellulare. Le CAM sono principalmente recettori transmembrana composti da tre domini:\nA seconda della densit\u00e0 di proteine, e quindi di contatti tra il metaplasma e la cellula, si pu\u00f2 parlare di contatti focali, emidesmosomi, lamine esterne e membrane basali.\nFamiglie di CAM.\nLa maggior parte delle molecole di adesione appartiene a 4 famiglie proteiche, divisibile in due classi:\nIgSF CAMs.\nLa superfamiglia delle molecole di adesione di tipo immunoglobulinico (IgSF CAMs) sono in grado di instaurare sia legami omofili che eterofili, legando integrine o diversi tipi di IgSF CAMs.\nAlcune delle molecole pi\u00f9 rappresentative di questa famiglia sono:\nSelectine.\nLe selectine sono una famiglia di CAMs eterofile che legano carboidrati fucosilati (ad esempio la mucina). Constano di un piccolo dominio citoplasmatico, un singolo dominio transmembrana ed una serie di domini extracellulari. Si tratta di proteine calcio-dipendenti. Sono tre le molecole che fanno parte di tale famiglia: la E-selectina (endoteliale), la L-selectina (leucocitaria) e la P-selectina (piastrinica). Il ligando meglio caratterizzato per le tre selectine \u00e8 il PSGL-1 (\"P-selectin glycoprotein ligand-1\"), una glicoproteina simile alla mucina espressa su tutti i leucociti.\nI neutrofili e gli eosinofili legano la E-selectina. Uno dei ligandi individuati per la E-selectina \u00e8 sLe(x) (\"sialylated Lewis X Ag\"). Gli eosinofili, come i neutrofili, utilizzano strutture sialilate (resistenti alle proteasi) per legare la E-selectina, sebbene gli eosinofili esprimano minori quantit\u00e0 di tali molecole sulle loro superfici.\nAnche i ligandi per le P-selectine su eosinofili e neutrofili sono molecole sialilate e, di conseguenza, resistenti all'azione di proteasi e di endo-beta-galattosidasi. Si tratta di molecole decisamente diverse da quelle legate dalle E-selectine. Tale diversit\u00e0 suggerisce un diverso ruolo per le P- e le E-selectine durante il reclutamento necessario nel corso dell'infiammazione.\nIntegrine.\nLe integrine sono una famiglia di CAMs eterofile che legano IgSF CAMs o la matrice extracellulare. Si tratta di proteine eterodimeriche costituite da una subunit\u00e0 alfa e una beta unite da legame non-covalente. Sono state individuate 24 diverse subunit\u00e0 alfa e 9 differenti subunit\u00e0 beta, sebbene non siano state osservate tutte le combinazioni possibili.\nOgni subunit\u00e0 \u00e8 costituita dai domini extracellulare, transmembrana ed intracellulare.\nA seconda della densit\u00e0 di proteine, e quindi di contatti tra il metaplasma e la cellula, si pu\u00f2 parlare di contatti focali, emidesmosomi, lamine esterne e membrane basali.\nAlcune fonti (ad esempio MeSH) non considerano le integrine come CAMs.\nCaderine.\nLe caderine sono una famiglia di CAMs omofile, Ca2+-dipendenti. Le caderine pi\u00f9 importanti sono le E-caderine (epiteliali), le P-caderine (placentali) e le N-caderine (neurali)."}
{"id": "1270940", "revid": "124738372", "url": "https://it.wikipedia.org/wiki?curid=1270940", "title": "Chiesa di San Pietro (Carrara)", "text": "La chiesa di San Pietro \u00e8 un edificio di culto cattolico situata nella frazione carrarese di Avenza, in provincia di Massa-Carrara.\nStoria e descrizione.\nGi\u00e0 citata nel 1187, fu ricostruita ai primi del Seicento sulla base della chiesa medievale che aveva l'orientamento ortogonale rispetto a quella successiva. Lo stipite del portale antico \u00e8 ancora visibile in un pilastro dell'orchestra; ad epoca ancora precedente dovrebbe risalire la colonna in pietra ritrovata nel 1977, visibile nella controfacciata. Lo stemma di Luni posto in facciata ricorda l'appartenenza al suo territorio fino al XII secolo.\nL'Ospitale di Sant'Antonio per i pellegrini in transito sulla Via Romea cess\u00f2 l'attivit\u00e0 alla fine del XIX secolo; sul suo sito si costru\u00ec una delle navate aperte nell'Ottocento. La chiesa conserva sculture in marmo di P. Aprile e G. De Rossi da Fiesole, e un \"Crocifisso\" ligneo ritenuto miracoloso.\nOrgano a canne.\nL\u2019organo \u00e8 opera di Serafino Paoli (1809 \u2013 1855), come attesta l\u2019iscrizione a \ncaratteri maiuscoli intarsiata sulla consolle: \u201cSERAFINUS PAOLI CONSTRUXIT\u201d. \nUna seconda iscrizione sempre a caratteri maiuscoli \u00e8 presente sul cartiglio a stampa incollato sul fondo \ndella secreta: \u201cSERAFINO PAOLI COSTRUI\u2019 / IN EMPOLI L\u2019ANNO 1852\u201d. Sulla parete anteriore della serranda posteriore del manuale \u00e8 presente una terza iscrizione, vergata a grafite a caratteri corsivi, relativa \nad\u2019un intervento di restauro: \u201cPietro Asinelli da Spezia \u2013 Costruttore d'Organi \u2013 Specialista per La Francia e \nper l\u2019Italia Restaur\u00f2 l\u2019anno 1884."}
{"id": "1270942", "revid": "1401415", "url": "https://it.wikipedia.org/wiki?curid=1270942", "title": "Karl Richter", "text": " Particolarmente noto come organista e specialista di Johann Sebastian Bach e di Georg Friedrich H\u00e4ndel, del primo ha inciso, tra il resto, tutti i lavori organistici, le \"Passioni\", l\"'Oratorio di Natale\" e la \"Messa in Si minore\" per la Deutsche Grammophon e i concerti brandeburghesi per la Archiv Produktion.\nBiografia.\nKarl Richter \u00e8 maggiormente noto per le sue interpretazioni delle opere di Johann Sebastian Bach e di Georg Friedrich H\u00e4ndel secondo canoni e tecniche quasi del tutto affrancate da scrupoli o interventi di natura filologica. Figlio di un pastore luterano, nacque a Plauen e studi\u00f2 organo dapprima presso la Kreuzschule di Dresda e successivamente presso il Kirchenmusikalisches Institut di Lipsia, dove fu allievo di Karl Straube e G\u00fcnther Ramin (il quale tra l'altro era gi\u00e0 stato Maestro di un altro insigne organista e interprete di Bach, Helmut Walcha), e dove si diplom\u00f2 nel 1949. Nello stesso anno assunse l'incarico di organista presso la Chiesa di San Tommaso (Lipsia), la stessa dove qualche secolo prima Johann Sebastian Bach aveva ricoperto l'incarico di direttore musicale. Nel 1951 si trasfer\u00ec a Monaco dove divenne insegnante presso la Staatliche Hochschule f\u00fcr Musik e dove divent\u00f2 cantore e organista presso la Chiesa di S. Marco. Dal 1954 diresse il M\u00fcnchener Bach-Chor, che sotto la sua guida assumer\u00e0 una notevole importanza internazionale per le interpretazioni del repertorio corale di Bach. Negli anni sessanta e settanta fece molte incisioni e intraprese diverse tourn\u00e9e in Giappone, Stati Uniti e Unione Sovietica.\nNel corso della sua attivit\u00e0 artistica Richter diresse un vasto repertorio di musica, ma oggi \u00e8 ricordato soprattutto per le sue interpretazioni sia come direttore, sia come organista e clavicembalista, della musica di Johann Sebastian Bach. Inoltre interpret\u00f2 numerosi lavori di Georg Friedrich H\u00e4ndel, il secondo autore che prediligeva insieme a Bach. Il suo repertorio strumentale e vocale ha incluso anche altri pochi autori del XVII e XVIII tedesco (Telemann, Sch\u00fctz), autori del classicismo viennese (Carl Philipp Emanuel Bach, Haydn, Mozart, Beethoven, Schubert, con una particolare predilezione per Gluck), spingendosi talvolta anche ad autori romantici tedeschi (in particolare Mendelssohn, Brahms e Bruckner), che affrontava soprattutto nei lavori sinfonico-vocali oppure oratoriali, ma con una sempre fedele predilezione per il versante solistico all'organo.\nNon amava per niente l'attivit\u00e0 direttoriale per il teatro musicale, se non molto raramente, limitandosi comunque a registrare in studio, (si ricordano comunque a tal proposito due memorabili incisioni di melodrammi, \"Giulio Cesare\" di H\u00e4ndel e \"Orfeo ed Euridice\" di Gluck entrambe con la partecipazione da protagonista del grande baritono tedesco Dietrich Fischer-Dieskau), tranne che a Salisburgo nel 1970 in un concerto, nel Grand Th\u00e9\u00e2tre di Ginevra nel 1972 con l'oratorio \"Belshazzar\" di Georg Friedrich H\u00e4ndel e nel 1973 con \"Idomeneo\" di Mozart nel 1974 in un concerto al Teatro La Fenice di Venezia dove dirigeva e suonava contemporaneamente il clavicembalo. Nel 1979 peggiorarono molto le sue condizioni di salute. In occasione di un invito piuttosto sospirato della Bayerische Staatsoper di Monaco di Baviera diresse una delle sue ultime produzioni con il melodramma di Gluck, \"Iphig\u00e9nie en Tauride\". Colpito da una grave forma di glaucoma agli occhi, aveva ridotto notevolmente le sue apparizioni davanti al pubblico.\nMor\u00ec a Monaco a causa di un infarto il 15 febbraio 1981 all\u2019et\u00e0 di 54 anni."}
{"id": "1270946", "revid": "36426", "url": "https://it.wikipedia.org/wiki?curid=1270946", "title": "Chiesa del Suffragio (Carrara)", "text": "La chiesa del Suffragio \u00e8 un edificio di culto cattolico situato in via Plebiscito a Carrara, in provincia di Massa-Carrara. \nStoria e descrizione.\nL'edificio fu eretto verso l'anno 1800 su progetto attribuito a Innocenzo Bergamini.\nLa facciata \u00e8 semplice ma arricchita con un grande portale marmoreo in stile barocco, istoriato dallo scultore Carlo Finelli e sormontato da un bassorilievo che raffigura l'\"Intercessione per le anime purganti\". La chiesa \u00e8 a croce latina ed \u00e8 sormontata da una cupola rivestita di scaglie di ardesia. L'interno \u00e8 in stile barocco e ricco di marmi di svariati colori che creano un effetto scenografico. L'altare maggiore \u00e8 in marmi policromi e si trova tra due teschi alati. La pala d'altare dipinta a olio, opera anonima ma di notevole valore, raffigura la \"Madonna del Suffragio\". Chiusa e inutilizzata per gran parte della seconda met\u00e0 del Novecento, \u00e8 stata restaurata e aperta alla fine degli anni novanta. L'edificio \u00e8 stato affidato alla Chiesa ortodossa."}
{"id": "1270948", "revid": "107678252", "url": "https://it.wikipedia.org/wiki?curid=1270948", "title": "Contatti focali", "text": "I contatti focali sono quei punti in cui il contatto tra cellula e metaplasma si fa pi\u00f9 intimo, stante la presenza di numerose integrine e, di conseguenza, numerosi filamenti di actina all'interno della parete cellulare, e fasci di fibronectina all'esterno. I contatti focali svolgono un'importante funzione nella regolazione della trasmissione di impulsi fra cellule adiacenti, influiscono sull'inibizione da contatto e sull'espressione genica.\nComponente proteica.\nCome le altre giunzioni cellulari anche nei contatti focali le proteine costituenti possono essere classificate secondo la loro posizione in: proteine citoplasmatiche; transmembrana; extracellulari.\nle proteine citoplasmatiche sono essenzialmente costituite da F-actina la quale si collega alle proteine transmembrana direttamente o come pi\u00f9 spesso si verifica tramite proteine mediatrici del contatto affini alla famiglia delle actine (alfa actinine; filamine; fimbrine; vinculine; taline; tensine). A tali proteine si possono associare ulteriori proteine adattatrici quali (paxiline; proteine tes, sintenine). La componente proteica transmembrana \u00e8 costituita da proteine appartenenti alla famiglia delle integrine eterodimeriche (alfa e beta). Le integrine si legano a loro volta alla componente proteica extracellulare costituita da filamenti di fibronectina (glicoproteina fibrillare) e da laminina (glicoproteina non fibrillare). "}
{"id": "1270949", "revid": "1494169", "url": "https://it.wikipedia.org/wiki?curid=1270949", "title": "Chiesa della Madonna del Suffragio", "text": ""}
{"id": "1270950", "revid": "174925", "url": "https://it.wikipedia.org/wiki?curid=1270950", "title": "Cocaina", "text": "La cocaina (\"benzoilmetilecgonina\") \u00e8 una sostanza stupefacente che agisce come potente stimolante del sistema nervoso centrale, vasocostrittore e anestetico.\n\u00c8 un alcaloide che si ottiene dalle foglie della coca \"(Erythroxylum coca)\", pianta originaria del Sud America, principalmente del Per\u00f9, della Colombia e della Bolivia.\nLa cocaina crea dipendenza, \u00e8 la seconda droga illegale pi\u00f9 utilizzata a livello globale, dopo la cannabis. I sintomi principali sono perdita di contatto con la realt\u00e0 e sensazioni di felicit\u00e0 o agitazione. I sintomi fisici possono includere battito cardiaco accelerato, sudorazione aumentata e dilatazione delle pupille.\nStoria.\nLe foglie di coca sono state usate per secoli dalle popolazioni del sud America come tonico, contro la fame e come anestetico, specie nel corso di rituali religiosi che prevedevano pratiche sacrificali; una di queste consisteva nella trapanazione di sezioni di cranio, e una mistura di foglie di coca e saliva era usata come anestetico locale.\nQuando gli spagnoli scoprirono le Americhe nel 1492, non impiegarono molto a riconoscere le propriet\u00e0 delle foglie di coca, la cui vendita fu tassata; furono in breve tempo impiegate come tonico, anti-fame e anti-fatica per gli schiavi indios impiegati nelle nuove miniere di argento, portando alla diffusione della professione del \"coqueros\" (coltivatore di coca).\nL'isolamento del principio attivo dalle foglie (cocaina) avvenne nel 1859 da parte del farmacista tedesco Albert Niemann; da allora \u00e8 iniziato l'utilizzo moderno della cocaina, che venne dapprima sperimentata come anestetico (1879). Nel 1859 fu pubblicato un importante saggio \"Sulle virt\u00f9 igieniche e medicinali della coca e sugli alimenti nervosi in generale\" da parte di Paolo Mantegazza, un noto scienziato dell'epoca, che ispir\u00f2 il farmacista corso Angelo Mariani nella produzione del \"vin tonique Mariani\" (1862), un vino a base di Barolo e foglie di coca (dove si raggiungeva una concentrazione di 150\u2013300\u00a0mg/l di composto), e che per alcuni decenni ebbe una grande diffusione in tutta Europa, fino a quando non fu vietato nei primi del XX secolo. Nel 1886, ad Atlanta, il medico e farmacista John Stith Pemberton brevett\u00f2 la formula di un tonico a base di damiana e noci di cola \"per signore, e [per] tutti quelli il cui lavoro sedentario provoca prostrazione nervosa\", che dar\u00e0 poi origine, nella mistura senza cocaina, alla Coca-Cola.\nLa sua popolarit\u00e0 crebbe ulteriormente nell'era vittoriana, dove viene nominata anche in diverse opere letterarie (come Sherlock Holmes che s'inietta cocaina per ovviare alla noia e all'inoperosit\u00e0 del suo intelletto in assenza di casi), e nei primi anni del '900, quando veniva venduta in alcune farmacie come tonico. Durante la seconda guerra mondiale \u00e8 stata fornita dal regime nazista come stimolante ad alcuni soldati. Sigmund Freud era solito utilizzarla (occasionalmente e in basse dosi) come antidepressivo.\nOggi \u00e8 uno dei pi\u00f9 diffusi stupefacenti, acquistando spesso l'immagine di uno \"status sociale\" (anche per via del suo costo), conoscendo un aumento specie nei primi anni '90 e poi nei primi anni 2000. \u00c8 una sostanza controllata e illegale (con l\u2019eccezione di qualche uso medico) che viene venduta in strada sotto forma di polvere con una purezza del 5-50 %.\nIl suo nome deriva dal termine \"quechua\" (lingua indios) \"chuca\" col suffisso \"-ina\"; tale suffisso sar\u00e0 poi utilizzato comunemente per indicare gli anestetici di sintesi. \nFarmacologia.\nMeccanismo di azione.\nLa cocaina agisce principalmente come inibitore del recupero delle monoamine (dopamina in primis ma anche serotonina e noradrenalina), ci\u00f2 provoca un loro aumento di concentrazione a livello cerebrale che \u00e8 causa dei suoi effetti psicoattivi (il rapporto di potenza di inibizione delle monoamine nel cervello di ratti \u00e8 circa serotonina:dopamina= 2:3, serotonina:norepinefrina= 2:5). Agisce inoltre come antagonista dei canali del sodio (in analogia ad altri anestetici) e a ci\u00f2 sono dovute le sue propriet\u00e0 anestetiche.\nSi \u00e8 vista interagire anche con i recettori 5-HT3 e 5-HT2 della serotonina, in particolare l'antagonismo ai primi e l\u2019agonismo ai secondi sembrano essere coinvolti nella disinibizione motoria; i recettori sigma oppiodi su cui agisce da agonista (e che sembra giocare un ruolo nella immunosoppressione indotta dalla sostanza) ma anche i recettori NMDA e i D1 e D2 della dopamina.\nL'effetto farmacologico maggiore e meglio caratterizzato a livello del sistema nervoso centrale (SNC) \u00e8 quello di bloccare il reuptake di dopamina da parte del terminale presinaptico dopo che questa \u00e8 stata nel vallo intersinaptico; la rimozione della dopamina dal terminale sinaptico avviene per mezzo delle cosiddette proteine di trasporto (Dopamine Active Transporter, DAT) che trasportano il neurotrasmettitore dall'esterno all'interno del neurone. Il risultato \u00e8 un aumento della quantit\u00e0 di dopamina (e delle altre monoamine per mezzo del blocco delle attivit\u00e0 dei rispettivi trasportatori) a livello delle terminazioni sinaptiche dei neuroni dopaminergici del SNC. In particolare, si assiste a un aumento di dopamina nelle sinapsi fra le terminazioni dei neuroni che proiettano dall'area tegmentale ventrale e i neuroni del nucleo accumbens e della corteccia prefrontale mediale.\nL'inibizione cronica dei processi di recupero provoca, specie nel lungo termine, l'esaurimento delle riserve di neurotrasmettitore del neurone presinaptico, causando una sorta di affaticamento, che altera la normale risposta fisiologica dei circuiti cerebrali. Tutti questi meccanismi portano a una serie di adattamenti nella struttura e nella chimica del cervello che sono responsabili degli effetti di astinenza, tolleranza ed effetti collaterali post acuti (sintomi cognitivi e psichiatrici che includono ma non si limitano a depressione e ansia). Questi meccanismi includono tra gli altri il fenomeno della tolleranza inversa, un fenomeno di up-regulation che aumenta la quantit\u00e0 di recettori per la dopamina postsinaptici: la conseguenza \u00e8 l'aumento di sensibilit\u00e0 del sistema con aumento degli effetti psicotropi positivi e negativi della cocaina. Il craving da cocaina (ricerca ossessiva della sostanza) \u00e8 invece indotto dal desiderio di evitare le crisi d'astinenza e dalla diminuzione della normale capacit\u00e0 di provare piacere legata ai sistemi di ricompensa.\nIn farmacologia la cocaina \u00e8 anche considerata un anestetico locale, ottimo per l'anestesia delle mucose e delle vie aeree superiori. Agisce inoltre come potente vasocostrittore diminuendo i sanguinamenti nel corso di interventi chirurgici. Il suo uso in campo anestesiologico \u00e8 stato tuttavia, per ovvi motivi, fortemente ridotto, a favore di derivati sintetici con effetti sistemici e psicotropi irrilevanti come la novocaina.\nEffetti indotti e collaterali.\nA breve termine.\nGli effetti della cocaina si manifestano in relazione alla quantit\u00e0 assunta e alla modalit\u00e0 di assunzione: molto rapidamente nel caso di somministrazione endovenosa e via via pi\u00f9 lentamente con l'inalazione, con l'aspirazione e con la masticazione. Durano da cinque a novanta minuti.\nGli effetti neurologici possono includere la perdita di contatto con la realt\u00e0, accompagnata da un'intensa sensazione di felicit\u00e0 o agitazione. Altri sintomi sono l'aumento della vigilanza, sensazioni di benessere ed euforia, maggiore energia e infaticabilit\u00e0, distorsione cognitiva e delle capacit\u00e0 recettive, accentuazione della reattivit\u00e0 fisica e mentale, sensazione di aumento delle percezioni e incremento della libido. I sintomi fisici sono battito cardiaco accelerato, aumentata sudorazione e dilatazione delle pupille. A livello cardiocircolatorio si presentano anche tachicardia, aumento della contrattilit\u00e0 del ventricolo sinistro e della pressione arteriosa, con incremento della produzione di adrenalina ed endotelina e diminuzione di quella di ossido nitrico con possibile vasospasmo delle coronarie. \nFisicamente pu\u00f2 portare a vasocostrizione e anestesia locale, specialmente a livello della mucosa nasale e orale (da cui l'uso passato in odontoiatria); induce inoltre le cellule dei tessuti ad apoptosi cellulare incontrollata. Se assunta inoltre a livello nasale, essa si fissa all'interno delle fosse nasali formando croste, spesso associate a riniti e infiammazioni della mucosa; Dosi elevate possono far aumentare in modo massiccio la pressione sanguigna o la temperatura corporea. \nA lungo termine.\nL'utilizzo prolungato crea una dipendenza psichica estremamente elevata, che pu\u00f2 manifestarsi con importanti crisi d'astinenza. Le manifestazioni neuropsichiatriche possono risultare in irritabilit\u00e0, sindromi depressive, stati d'ansia, e paranoia. A seguito di dosi ripetute si pu\u00f2 avere stanchezza fisica e una ridotta capacit\u00e0 di provare piacere. Pu\u00f2 portare inoltre a disfunzione erettile con calo della libido e oligospermia.\nAltri effetti collaterali includono fame insaziabile, dolori, insonnia o letargia e naso che cola in maniera persistente. La depressione e gli istinti suicidi si sviluppano in utenti che fanno uso di dosi massicce. Tutti questi effetti contribuiscono all'aumento della tolleranza, richiedendo un dosaggio sempre maggiore per ottenere lo stesso effetto. \nGli effetti collaterali fisici del fumo cronico di cocaina includono tosse con sangue, broncospasmo, prurito, febbre, infiltrati alveolari diffusi senza versamenti, eosinofilia polmonare e sistemica, dolore toracico, trauma polmonare, mal di gola, asma, voce rauca, dispnea e una sindrome dolorosa, simile all'influenza.\nL'uso cronico espone inoltre ad aumentato rischio di aterosclerosi, trombosi da aumento dell'aggregabilit\u00e0 piastrinica, infarto miocardico, ictus, ipertensione arteriosa e deficit del sistema immunitario. La cocaina pu\u00f2 aumentare notevolmente il rischio di sviluppare malattie autoimmuni o del tessuto connettivo rare come il lupus, la sindrome di Goodpasture, la vasculite, la glomerulonefrite, la sindrome di Stevens-Johnson e altre malattie. Pu\u00f2 anche causare una vasta gamma di malattie renali e insufficienza renale. \nInoltre, una volta svaniti gli effetti, lo stop della vasocostrizione a livello nasale causa sanguinamento, con conseguente otturazione delle vie nasali; qualora il soggetto provasse a eliminare tali croste, l'anestesia dovuta alla sostanza gli permetterebbe di danneggiare pesantemente i tessuti nasali mediante l'uso di oggetti anche taglienti, che non cicatrizzerebbero per via della diffusa apoptosi.\nL'assunzione per inalazione pu\u00f2 portare a gravi danni della mucosa nasale causati dall'apoptosi incontrollata, inducendo nei casi pi\u00f9 gravi alla distruzione pi\u00f9 o meno diffusa di cartilagini o tessuto osseo, comportando perforazione del setto, perforazione dell'osso palatino, distruzione della punta nasale, collasso del naso.\nOverdose.\nUn uso eccessivo o prolungato di cocaina pu\u00f2 causare prurito, formicolio, battito cardiaco accelerato, allucinazioni e deliri paranoici. Dopo l'assunzione di un dosaggio eccessivo, si osservano tremori, convulsioni e aumento della temperatura corporea. L'overdose pu\u00f2 causare un aumento anomalo della temperatura corporea, un marcato aumento della pressione arteriosa, anomalie nel ritmo cardiaco, e la morte. La morte pu\u00f2 sopraggiungere per infarto miocardico acuto o blocco respiratorio conseguente a paralisi muscolare, a causa dell'effetto bloccante della cocaina sui canali del sodio cardiaci. Possono verificarsi anche ansia, paranoia e irrequietezza, specialmente nel post assunzione. \nGravidanza.\nLa cocaina ha una serie di effetti deleteri durante la gravidanza. Le donne che fanno uso di cocaina durante la gravidanza hanno un rischio elevato di distacco della placenta, una condizione in cui la placenta si stacca dall'utero e provoca sanguinamento. A causa dei suoi effetti vasocostrittori e ipertensivi, aumenta anche a rischio di ictus emorragico e infarto miocardico. La cocaina \u00e8 anche teratogena, il che significa che pu\u00f2 causare difetti alla nascita e malformazioni fetali. L'esposizione in utero alla cocaina \u00e8 associata ad anomalie comportamentali, deterioramento cognitivo, malformazioni cardiovascolari, restrizione della crescita intrauterina, parto pretermine, malformazioni del tratto urinario, labbro leporino e palatoschisi.\nControindicazioni.\nAlcuni studi raccomandano cautela nella somministrazione di cocaina in pazienti affetti da \"miastenia gravis\" o da \"porfiria\".\nCombinazione con altre sostanze.\nLe combinazioni pi\u00f9 conosciute sono principalmente tre:\nLe carbossilesterasi, gli enzimi che in presenza di sola cocaina produrrebbero metaboliti inattivi per idrolisi, reagiscono diversamente in presenza di etanolo, in quanto una porzione di cocaina subisce transesterificazione con l'etanolo formando cocaetilene. Il cocaetilene ha effetti simili a quelli della cocaina. Gli effetti si manifestano pi\u00f9 velocemente e persistono per pi\u00f9 tempo, e la tossicit\u00e0 a carico del SNC, del cuore e del fegato \u00e8 pi\u00f9 elevata.\nL'alcool rende pi\u00f9 difficile controllare i risvolti prettamente psicotropi della sostanza (come ansia, fobia e aggressivit\u00e0).\nL'assunzione di cocaina combinata all'eroina \u00e8 ricercata dal consumatore poich\u00e9 migliora la fase di down della coca e consente di essere pi\u00f9 energici e reattivi durante l'effetto dell'eroina, ma aumenta enormemente il rischio di blocco respiratorio e collasso cardiocircolatorio. Un'overdose di speedball ha causato la morte dell'attore statunitense John Belushi il 5 Marzo 1982 a Los Angeles.\nIl \"Brown-brown\" sarebbe un mix di cocaina in polvere e polvere da sparo ottenuta generalmente dallo svuotamento di cartucce. Il consumo avverrebbe tramite inalazione, ma l'aggiunta di polvere da sparo genererebbe fumi estremamente irritanti e servirebbe soprattutto a dare al gesto un'aura d'asprezza.\nLa cocaina pu\u00f2 inoltre avere pericolose interazioni quando l'assunzione avviene in concomitanza di terapie medico-farmacologiche di qualsiasi tipo.\nAd esempio, assumere cocaina insieme con inibitori della ricaptazione della serotonina pone un notevole rischio di sindrome serotoninergica.\nModalit\u00e0 di assunzione.\nMasticazione delle foglie di coca.\nAl contrario di quanto si pensi comunemente, il consumo di foglie di coca tramite masticazione non produce nessun effetto importante sul comportamento. Infatti l'uso delle foglie per la masticazione \u00e8 legale nei paesi andini. La popolazione delle Ande \u00e8 irritata dal fatto che gli stranieri considerino le semplici foglie di coca come una sostanza stupefacente, in quanto l'assorbimento sublinguale diluisce molto l'assorbimento nel tempo. \nInalazione della cocaina in polvere.\n\u00c8 il metodo di gran lunga pi\u00f9 diffuso nella societ\u00e0 occidentale, descritto peraltro da una variegata iconografia cinematografica e letteraria. La cocaina in polvere viene disposta su una superficie liscia, allineata in strisce quindi, attraverso inalatori o cannucce (\u00e8 uso diffuso l'utilizzo di banconote arrotolate) viene inalata. Gli effetti sono pronunciati e durano da 20 minuti circa a qualche ora (in base alla quantit\u00e0 e alla purezza della sostanza assunta). L'assorbimento nel sangue avviene attraverso la mucosa nasale, consentendo a eventuali agenti patogeni, se presenti, di infettare l'utilizzatore.\nAspirazione/inalazione dei vapori.\nLa cocaina viene depositata su un foglio di alluminio che viene scaldato. Quindi ne vengono inalati i vapori (generalmente tramite una cannuccia). Spesso il braciere di alluminio viene preparato sull'imboccatura di ampolle o bottiglie di vetro (o PVC) che dispongono di un secondo foro in cui inserire la cannuccia o da cui aspirare direttamente i fumi.\nAspirazione dei fumi di freebase e crack.\nLa cocaina cloridrato non pu\u00f2 essere fumata, per questo motivo sono state create le preparazioni \"freebase\" e crack.\nCrack e freebase hanno effetti quasi istantanei e molto forti. Causano entrambi alta dipendenza psichica e fisica.\nIniezione endovenosa.\nIniezione mediante siringa endovena diluendo la cocaina in soluzione acquosa.\nIniezione sottocutanea o intramuscolare.\nPermette un assorbimento pi\u00f9 lento e quindi una durata maggiore degli effetti, evitando la tossicit\u00e0 di picco. Tuttavia tale modalit\u00e0 di somministrazione pu\u00f2 causare necrosi tissutale, sia a causa di sostanze contenute nel preparato somministrato, sia a causa di batteri che possono contaminare la siringa.\nProblemi legati all'uso e dipendenza.\nLa cocaina causa forte dipendenza psichica in chi ne fa uso. Dopo gli effetti di carattere eccitatorio, infatti, il consumatore di cocaina si sente spossato, stanco e completamente senza energie. Questo lo spinge a ripetere l'assunzione della droga per rivivere il benessere. Tale appagamento viene ricercato sebbene gli effetti negativi a livello psichico, reversibili e non, siano di primaria importanza.\nIn relazione alla frequenza di assunzione e al contesto psico-ambientale, il soggetto dipendente dal consumo di cocaina modifica nel lungo termine e sempre pi\u00f9 radicalmente la coscienza di s\u00e9 e la percezione delle proprie azioni rispetto all'ambiente. Inoltre, a causa degli effetti della cocaina sia di tipo psicotropo sui freni inibitori, sia di tipo fisiologico sulla libido e sulla capacit\u00e0 erettile negli uomini.\nLa dipendenza da cocaina, erroneamente ritenuta solo di tipo psicologico, ha anche un importante substrato fisico legato al neuroadattamento del sistema nervoso centrale ai suoi effetti. Gli studi sull'animale mostrano inoltre che le somministrazioni ripetute di cocaina inducono una degenerazione delle sinapsi dei neuroni dopaminergici in una specifica area del cervello (fascicolo retroflesso), con ripercussioni di tipo psicopatologico (psicosi, alterazioni della gratificazione). Oltre a questi danni del cervello, l'atto di \"sniffare\" determina un danneggiamento progressivo dei tessuti interni e dei capillari del naso, con riduzione notevole della capacit\u00e0 olfattiva, pu\u00f2 comportare frequenti perdite di sangue dal setto nasale, ulcere, perforazione delle cartilagini, con danni che possono portare alla necessit\u00e0 di interventi di chirurgia plastica. L'iperattivazione dell'apparato cardiovascolare, insieme con la vasocostrizione provocate dalla cocaina, sono causa di infarto e ictus.\nLa cocaina, per\u00f2, produce soprattutto danni a livello psichico, il consumo prolungato, infatti, porta a una progressiva modificazione dei tratti della personalit\u00e0 in senso paranoideo: prevale il sospetto, l'irritabilit\u00e0, la sensazione di trovarsi in un ambiente ostile fino, talvolta, al delirio paranoide. La cocaina, infatti, blocca il riassorbimento di noradrenalina e dopamina, causando un eccesso della disponibilit\u00e0 di queste sostanze eccitanti, che possono alterare il funzionamento del cervello facendo comparire disturbi spesso non distinguibili da quelli causati da una psicosi. Il cocainomane \u00e8 convinto di essere spiato, perseguitato, il tono dell'umore \u00e8 disforico, in certi casi presenta allucinazioni (tipica la percezione di cimici che corrono sulla pelle, le \"\"cocaine bugs\" o allucinazioni visive denominate \"bagliori della neve\"\").\nFrequenti sono gli attacchi di panico e uno stato di profonda depressione, che pu\u00f2 durare anche alcune settimane. Ovviamente la reazione pu\u00f2 essere influenzata da diversi fattori e sebbene l'uso di questa droga porti quasi sempre a modificare il comportamento del consumatore, si possono notare casi in cui pur non verificandosi attacchi di depressione o di panico, si osserva un'accentuazione di tratti patologici del soggetto stesso.\nLa cocaina si distingue da altre sostanze psicotrope per l'elevata sensazione di adattamento che induce nel soggetto che l'assume ai ritmi di attivit\u00e0 psico-fisica propri della societ\u00e0 post-industriale e per il suo enorme grado di diffusione nelle societ\u00e0 occidentali. Il traffico di questa sostanza costituisce una voce rilevante dell'economia globale.\nTerapia disintossicante.\nL'intervenzione farmacologica per la tossicomania della cocaina ha due fasi: disintossicazione e mantenimento.\nLa disintossicazione dalla cocaina \u00e8 praticamente senza rischio sia per chi \u00e8 ricoverato in ospedale o non lo sia. La bromocriptina riesce a eliminare i sintomi di deprivazione e il desiderio quando viene somministrata per un periodo di sette giorni. La dose iniziale \u00e8: bromocriptina 0,5\u00a0mg tab 1/2 compressa ridotta per un periodo dai sette ai dieci giorni. Altri farmaci, come modafinil, desipramina o amantadina possono essere usati in sostituzione o in combinazione con bromocriptina.\nDopo la disintossicazione il processo di recupero pu\u00f2 essere aiutato da un regime farmacologico; Topiramato 100\u00a0mg tid po o Bupropione 150\u00a0mg bid po possono ridurre il desiderio per la cocaina sotto una base di assistenza. Per ridurre gli effetti causati da motivi psicologici o ambientali, baclofene 25\u00a0mg tid fino a 50\u00a0mg tid \u00e8 molto efficace.\nFattori predisponenti.\nAlcuni studi hanno evidenziato come il fumo delle sigarette ovvero la nicotina abbia un effetto sul cervello predisponente la dipendenza da cocaina."}
{"id": "1270952", "revid": "599013", "url": "https://it.wikipedia.org/wiki?curid=1270952", "title": "Chiesa evangelica metodista (Carrara)", "text": "La chiesa evangelica metodista \u00e8 un edificio di culto metodista situato in corso Rosselli a Carrara, in provincia di Massa-Carrara.\nStoria e descrizione.\nIl tempio metodista fu costruito negli anni venti su progetto dell'architetto Carlo Vianello (1901-1979) in stile neoclassico.\nIl metodismo nacque in Inghilterra nel XVIII secolo dalla predicazione del pastore anglicano John Wesley (1703-1791), che suscit\u00f2 un movimento di risveglio, di ritorno alla Bibbia e di rinnovamento delle coscienze, in particolare negli strati pi\u00f9 poveri della societ\u00e0. La comunit\u00e0 di Carrara, sorta come chiesa libera nel 1864, entr\u00f2 a far parte della Chiesa metodista nel 1904."}
{"id": "1270955", "revid": "125220641", "url": "https://it.wikipedia.org/wiki?curid=1270955", "title": "Senta Berger", "text": "Biografia.\nFiglia di un musicista, Josef Berger (1902-1983), e di un'insegnante, Therese Jany, morta nel 2001, fa la sua prima apparizione sul palcoscenico all'et\u00e0 di quattro anni, quando il padre la accompagna in un numero musicale al pianoforte. Un anno dopo inizia a prendere lezioni di danza, attivit\u00e0 che tuttavia non riesce a completare. Passata alla recitazione, studia a Vienna alla scuola di Max Reinhardt. un piccolo ruolo nel film \"La locanda dei tigli\" le costa il proseguimento degli studi. L'anno successivo entra a far parte come attrice giovane della compagnia del Josefstadt Theatre di Vienna, ma il suo interesse principale rimane sempre quello di recitare per il cinema. Una delle sue prime importanti partecipazioni in un film risale al 1960, in \"Der brave Soldat Schwejk\", in cui recita al fianco di Heinz R\u00fchmann.\nAttrice fascinosa e versatile, a partire dal remake del celebre film di Fritz Lang \"Il testamento del dottor Mabuse\" (1962), per la regia di Werner Klingler, ha praticamente recitato in film di ogni genere, dall'esotico al western, dalla commedia alla spy story. Ancora giovanissima, nel 1963 in Italia viene diretta da Mario Camerini in \"Kal\u00ec-Yug, la dea della vendetta\" e, al fianco di Lex Barker, gi\u00e0 Tarzan per il grande schermo, in \"Il mistero del tempio indiano\". Chiamata a Hollywood intorno alla met\u00e0 degli anni sessanta, appare nei western \"Doringo!\" (1965) di Arnold Laven e \"Sierra Charriba\" (1965) di Sam Peckinpah - che la diriger\u00e0 ancora in \"La croce di ferro\" (1977) - quindi in \"Quiller Memorandum\" (1966) di Michael Anderson, \"Combattenti della notte\" (1966) di Melville Shavelson, \"Il papavero \u00e8 anche un fiore\" (1966) di Terence Young e \"L'imboscata\" (1967) di Henry Levin. Nel 1967 recita in coppia con Alain Delon, in \"Diabolicamente tua\", ultima regia di Julien Duvivier. Partecipa anche alle produzioni tedesco-statunitensi \"De Sade\" (1969) di Cy Endfield e \"Intrigo in Svizzera\" (1976) di Jack Arnold.\nLa Berger lavora molto anche per il cinema italiano e per la televisione, in diversi film della commedia all'italiana quali \"...e la donna cre\u00f2 l'uomo\" (1964) di Camillo Mastrocinque, \"Operazione San Gennaro\" (1966) di Dino Risi, \"Quando le donne avevano la coda\" (1970) di Pasquale Festa Campanile, \"Amore e ginnastica\" (1973) di Luigi Filippo D'Amico e \"Signore e signori, buonanotte\" (1976), ma anche drammatici, come \"Ritratto di borghesia in nero\" (1978) di Tonino Cervi, e comici come \"Animali metropolitani \"(1987) di Steno. Al fianco di Marcello Mastroianni interpreta \"Le due vite di Mattia Pascal\" (1985) di Mario Monicelli. \nIntrapresa in seguito la carriera di produttrice cinematografica, dal febbraio 2003 \u00e8 presidente della \"German Film Academy\", l'istituzione tedesca per il lancio delle nuove promesse del cinema europeo. Nella primavera del 2006 pubblica in Germania un'autobiografia dal titolo \"Ich habe ja gewu\u00dft, da\u00df ich fliegen kann\" (\"Sapevo di poter volare\").\nVita privata.\nSposata nel 1966 con Michael Verhoeven, figlio del regista tedesco Paul Verhoeven, da non confondersi con l'omonimo regista olandese, dal matrimonio ha avuto due figli, Simon-Vincent (1972) e Luca (1979).\nFilmografia parziale.\nTelevisione.\nSenta Berger prese poi parte ad alcune serie della rubrica televisiva di \"sketch\" pubblicitari \"Carosello\": dal 1958 al 1960 ha pubblicizzato l'Acqua minerale Crodo della Terme di Crodo; nel 1959, insieme a Maner Lualdi e Madeleine Fischer, il brandy SIS Cavallino Rosso della SIS; nel 1970 e 1971 la birra per l'Industria Italiana della Birra e con Clay Regazzoni, George Moustaki, Carla Fracci, Adriano Panatta, Ottavia Piccolo e Gianfranco Agostini nuovamente il brandy SIS Cavallino Rosso.\nDoppiatrici italiane.\nDa doppiatrice \u00e8 sostituita da:"}
{"id": "1270962", "revid": "131358", "url": "https://it.wikipedia.org/wiki?curid=1270962", "title": "F.C. St. Pauli", "text": ""}
{"id": "1270968", "revid": "2191940", "url": "https://it.wikipedia.org/wiki?curid=1270968", "title": "Elizabeth Jane Howard", "text": "Dopo aver avuto esperienze come modella e attrice, nel 1951 vinse il John Llewellyn Rhys Prize grazie al suo primo romanzo, \"The Beautiful Visit\" pubblicato l'anno precedente.\nI suoi romanzi di maggior successo sono i cinque volumi della cosiddetta \u00abCazalet Chronicle\u00bb, una saga familiare che racconta i cambiamenti nella vita inglese durante gli anni di guerra, specialmente per le donne: Gli anni della leggerezza (\"The Light Years\", 1988), Il tempo dell'attesa (\"Marking Time\", 1991), Confusione (Confusion, 1993), Allontanarsi (Casting Off, 1995) e \"Tutto cambia\" (All Change, 2013), pubblicati da Fazi Editore .\nDal 1965 al 1983 \u00e8 stata sposata con lo scrittore Kingsley Amis, suo terzo marito.\nNel 2002 ha pubblicato l'autobiografia \"Slipstream\"."}
{"id": "1270969", "revid": "116944", "url": "https://it.wikipedia.org/wiki?curid=1270969", "title": "Comunit\u00e0 montana valli del Nure e dell'Arda", "text": "La Comunit\u00e0 montana valli del Nure e dell'Arda era una Comunit\u00e0 montana della Provincia di Piacenza (Emilia-Romagna). Si estendeva per 642\u00a0km\u00b2 nella parte est della provincia, confinando con la ex Comunit\u00e0 montana Valli del Taro e del Ceno in provincia di Parma.\nL'Emilia-Romagna aveva organizzato il proprio territorio montano in 18 Comunit\u00e0 montane di cui tre insistono sulla provincia di Piacenza; la regione sostiene lo sviluppo sociale ed economico di queste comunit\u00e0.\nAveva sede in piazza C. Colombo, 6 a Bettola.\nLa comunit\u00e0 era costituita da 8 comuni, 4 in val Nure:\nQuattro in val d'Arda:\nNel 2008 \u00e8 stata emessa una delibera dalla Regione Emilia-Romagna che propone lo scioglimento della comunit\u00e0 montana e una riorganizzazione territoriale in unioni di comuni.\nIn seguito a tale delibera si creano nelle due valli quattro enti diversi a cui hanno aderito i vari comuni della ex comunit\u00e0, tranne Lugagnano Val d'Arda, pi\u00f9 quelli nuovi. Le nuove unioni di comuni sono cos\u00ec formate:"}
{"id": "1270971", "revid": "1632387", "url": "https://it.wikipedia.org/wiki?curid=1270971", "title": "Wintersun (album)", "text": "Wintersun \u00e8 l'omonimo album d'esordio della melodic death metal band Wintersun, uscito nel 2004 per la Nuclear Blast.\nNella versione giapponese dell'album sono presenti le tracce della demo \"Winter Madness\" come contenuti extra.\nTutte le tracce dell'album sono state scritte da Jari M\u00e4enp\u00e4\u00e4 tra il 1995 e il 2003.\nNel 2006 l'album \u00e8 stato ripubblicato come \"Special Tour Edition\" sempre dalla Nuclear Blast, contenente un DVD con le riprese del gruppo dal vivo durante il Summer Breeze Open Air nel 2005."}
{"id": "1270973", "revid": "287204", "url": "https://it.wikipedia.org/wiki?curid=1270973", "title": "Convocazioni per il campionato mondiale di calcio 1990", "text": "Elenco dei giocatori convocati da ciascuna Nazionale partecipante ai Mondiali di calcio 1990.\n\"L'et\u00e0 dei giocatori \u00e8 relativa all'8 giugno 1990, data di inizio della manifestazione.\"\nGruppo A.\nCommissario tecnico: Josef Hickersberger\nCommissario tecnico: Jozef Venglo\u0161\nCommissario tecnico: Azeglio Vicini\nCommissario tecnico: Bob Gansler\nGruppo B.\nCommissario tecnico: Carlos Bilardo\nCommissario tecnico: Valerij Nepomnja\u0161\u010dij\nCommissario tecnico: Emerich Jenei\nCommissario tecnico: Valerij Lobanovs'kyj\nGruppo C.\nCommissario tecnico: Sebasti\u00e3o Lazaroni\nCommissario tecnico: Bora Milutinovi\u0107\nCommissario tecnico: Andy Roxburgh\nCommissario tecnico: Olle Nordin\nGruppo D.\nCommissario tecnico: Francisco Maturana\nCommissario tecnico: Carlos Alberto Parreira\nCommissario tecnico: Franz Beckenbauer\nCommissario tecnico: Ivica Osim\nGruppo E.\nCommissario tecnico: Guy Thys\nCommissario tecnico: Lee Hoi-Taek\nCommissario tecnico: Luis Su\u00e1rez\nCommissario tecnico: \u00d3scar Tab\u00e1rez\nGruppo F.\nCommissario tecnico: Mahmoud El-Gohary\nCommissario tecnico: Bobby Robson\nCommissario tecnico: Jack Charlton\nCommissario tecnico: Leo Beenhakker"}
{"id": "1270976", "revid": "2128848", "url": "https://it.wikipedia.org/wiki?curid=1270976", "title": "Struttura interna della Terra", "text": "La Terra non ha una struttura omogenea: la densit\u00e0 della crosta terrestre \u00e8 di circa 2,7-2,8 g/cm3 e quella media del pianeta \u00e8 di 5,52 g/cm3: dunque l'interno della Terra deve avere una densit\u00e0 ben maggiore dell'involucro esterno.\nLa struttura interna della Terra, simile ad altri pianeti terrestri, ha una disposizione a strati che possono essere definiti sia da propriet\u00e0 chimiche, sia reologiche. La Terra ha una crosta esterna solida di silicati, un mantello estremamente viscoso, un nucleo esterno liquido che \u00e8 molto meno viscoso del mantello, e un nucleo solido. La comprensione scientifica della struttura interna della Terra \u00e8 basata sulle estrapolazioni di evidenza fisica scaturita dai primi pochi chilometri della superficie terrestre, dai campioni portati alla superficie dalle pi\u00f9 remote profondit\u00e0 tramite l'attivit\u00e0 vulcanica e dalle analisi delle onde sismiche che l'hanno attraversata.\nPreliminari.\nLa forza esercitata dalla gravit\u00e0 della Terra pu\u00f2 essere usata per calcolare la sua massa e stimare il volume del pianeta, oltre a poter calcolare la sua densit\u00e0 media. L'astronomia pu\u00f2 calcolare anche la massa della Terra in base alla sua orbita e agli effetti prodotti sui vicini corpi planetari. L'osservazione di rocce, masse d'acqua e atmosfera permette di fare una stima della sua massa, volume e densit\u00e0 delle rocce a una certa profondit\u00e0. La massa rimanente deve trovarsi negli strati pi\u00f9 profondi.\nRapporto profondit\u00e0-pressione-temperatura.\nCon l'aumentare della profondit\u00e0 aumenta la temperatura, mediamente, in una litosfera continentale stabile e a partire dalla superficie, la temperatura aumenta di 3\u00a0\u00b0C ogni 100 metri; questo aumento rimane costante pi\u00f9 o meno fino all'isoterma 1300\u00a0\u00b0C, a profondit\u00e0 maggiori, nel mantello convettivo, la temperatura rimane quasi costante risentendo solo dell'aumento adiabatico (correlato all'aumento di pressione). Dal limite nucleo - mantello (segnato dalla discontinuit\u00e0 di Gutenberg) in gi\u00f9 la temperatura ricomincia ad aumentare fino a raggiungere i circa 6000\u00a0\u00b0C nel centro del pianeta, ma gli elementi sono allo stato solido a causa della pressione.\nAnche la pressione aumenta con la profondit\u00e0, anche se l'andamento non \u00e8 ancora bene conosciuto ed \u00e8, comunque, variabile da luogo a luogo: proprio questo gradiente pressorio tende a opporsi al passaggio di stato (da solido a liquido, da liquido a gassoso) indotto dall'aumento di temperatura.\nModalit\u00e0 di osservazione delle zone interne alla Terra.\nNon potendo osservare direttamente la struttura dei livelli interni del pianeta (le maggiori profondit\u00e0 raggiunte con miniere, gallerie, perforazioni o carotaggi non superano i 20\u00a0km - risultato raggiunto solo nel 2007 - cio\u00e8 meno di 1/400 del raggio terrestre), le conoscenze a questo riguardo si basano soprattutto su misurazioni indirette.\nGli altri strati della Terra.\nPartendo dal nucleo centrale che ha un raggio di 1216\u00a0km, si trova il nucleo esterno fino a 2270\u00a0km, una zona convettiva dove lo spostamento di materia avviene per convezione, ovvero per movimenti del materiale fluido e caldo, poi vi \u00e8 la zona di subduzione, il mantello, l'astenosfera, la litosfera, il mantello superiore, la crosta oceanica e infine la crosta continentale.\nMolto spesso, soprattutto dopo lo sviluppo della teoria della tettonica globale, anzich\u00e9 distinguere tra crosta e mantello terrestre, si preferisce parlare di \"litosfera\", strato superficiale solido, rigido comprendente tutta la crosta e parte del sottostante mantello sino a una profondit\u00e0 di circa 100\u00a0km, \"astenosfera\", allo stato plastico, viscoso sulla quale la litosfera \"galleggerebbe\" mentre il mantello vero e proprio viene suddiviso in superiore e inferiore.\nMeccanicamente si pu\u00f2 suddividere in litosfera, astenosfera, mesozona, nucleo esterno e nucleo interno. Gli strati dei componenti geologici della Terra si trovano sotto la superficie alle seguenti profondit\u00e0:\nLa stratificazione della Terra \u00e8 stata dedotta indirettamente misurando i tempi di propagazione delle onde sismiche rifratte e riflesse create dai terremoti. La parte fluida del nucleo non permette alle onde trasversali di passarvi attraverso, mentre la velocit\u00e0 di propagazione (velocit\u00e0 sismica) \u00e8 differente negli altri strati; poich\u00e9 essa dipende dalla densit\u00e0 del mezzo, \u00e8 possibile ipotizzare una composizione mineralogica. I cambiamenti nella velocit\u00e0 sismica tra differenti strati causano una rifrazione secondo la legge di Snell. Le riflessioni sono causate da un grande incremento nella velocit\u00e0 sismica, similmente a quanto avviene alla luce riflessa da uno specchio.\nNucleo.\nNacque da E. Suess l'idea dell'esistenza di un \"nucleo\" centrale molto pesante, detto anche \"Barisfera\", formato da ferro e nichel (denominato \"NiFe\"), attorniato da una zona di transizione e da uno spesso involucro solido di composizione media basaltica, ricco in ferro e magnesio, racchiuso dalle rocce pi\u00f9 superficiali e leggere ricche di silicio e alluminio (\"SiAl\").\nQuesta struttura sembrava accordarsi con la teoria della differenza per gravit\u00e0 durante il consolidamento del pianeta e con la composizione rilevata per molti meteoriti.\nIl nucleo trova inoltre la sua formazione grazie all'accumulo di detriti delle masse rocciose in movimento durante il manifestarsi dei fenomeni sismici.\nLa densit\u00e0 media della Terra \u00e8 di 5.515 kg/m3. Poich\u00e9 la densit\u00e0 media del materiale di superficie \u00e8 solo di circa 3.000\u00a0kg/m3, dobbiamo concludere che dentro il nucleo della Terra si trovino materiali pi\u00f9 densi. Ulteriori evidenze riguardo a un nucleo ad alta densit\u00e0 vengono dallo studio della sismologia.\nLe misurazioni sismiche mostrano che il nucleo diviso in due parti, un nucleo interno solido con un raggio di ~1220\u00a0km e un nucleo esterno liquido che si estende oltre di esso fino a un raggio di ~3400\u00a0km. Il nucleo interno fu scoperto nel 1936 da Inge Lehmann e si ritiene sia composto principalmente di ferro e in misura minore di nichel.\nNei primi stadi della formazione della Terra, circa 4,5 miliardi di anni fa, la fusione dei materiali avrebbe fatto s\u00ec che le sostanze pi\u00f9 dense e pi\u00f9 pesanti andassero a fondo verso il centro della Terra, in un processo chiamato differenziazione planetaria (vedi anche la catastrofe del ferro), mentre i materiali meno densi sarebbero migrati verso l'alto formando la crosta. Si ritiene dunque che il nucleo sia composto in massima parte di ferro (80%) oltre a nichel e a pochi elementi leggeri, mentre altri elementi pi\u00f9 densi, come piombo e uranio, o sono troppo rari per essere significativi o tendono a legarsi a elementi pi\u00f9 leggeri e in questo modo rimanere nella crosta (vedi materiali felsici). \u00c8 stato anche ipotizzato che il nucleo interno possa essere nella forma di un singolo cristallo di ferro.\nIl nucleo liquido esterno circonda il nucleo interno e si crede sia composto di ferro misto a nichel e tracce di quantit\u00e0 di elementi pi\u00f9 leggeri.\nRecenti speculazioni suggeriscono che la parte pi\u00f9 interna del nucleo sia arricchita in oro, platino e altri elementi affini al ferro (siderofili).\nLa materia di cui la Terra \u00e8 composta \u00e8 connessa in modo fondamentale alla condrite di alcune meteoriti, e alla materia della porzione pi\u00f9 esterna del Sole. A partire dal 1940, alcuni scienziati, incluso Francis Birch, svilupparono la geofisica partendo dalla premessa che la Terra \u00e8 simile alle ordinarie condriti, il tipo pi\u00f9 comune di meteorite osservata nell'impatto con la Terra, ignorando totalmente un'altra categoria, meno abbondante, chiamata condrite di enstatite. La principale differenza fra i due tipi di meteoriti \u00e8 che la condrite di enstatite si form\u00f2 in circostanze in cui l'ossigeno disponibile era estremamente limitato, facendo s\u00ec che certi elementi normalmente \"ossigenofili\" si trovino parzialmente o interamente nelle leghe metalliche del nucleo terrestre.\nLa teoria della dinamo suggerisce che la convezione nel nucleo esterno, combinata con l'effetto di Coriolis, produca il campo magnetico della Terra. Il nucleo solido interno \u00e8 troppo caldo (vedi temperatura di Curie) per mantenere un campo magnetico permanente, ma probabilmente agisce in modo da stabilizzare il campo magnetico generato dal nucleo esterno liquido.\nMisurazioni recenti hanno suggerito che il nucleo interno della Terra possa ruotare un po' pi\u00f9 velocemente del resto del pianeta. Nell'agosto del 2005 un gruppo di geofisici annunciarono su \"Science\" che, secondo le loro stime, il nucleo interno della Terra ruota approssimativamente da 0,3 a 0,5 gradi ogni anno rispetto alla rotazione della superficie.\nL'attuale spiegazione scientifica per il gradiente della temperatura terrestre \u00e8 una combinazione del calore residuo della formazione iniziale del pianeta, il decadimento degli elementi radioattivi e il raffreddamento del nucleo interno.\nMantello.\nIl mantello terrestre si estende fino a una profondit\u00e0 di 2890\u00a0km, facendo di esso lo strato pi\u00f9 spesso della Terra. La pressione, alla base del mantello, \u00e8 di ~140 GPa (1,4 Matm).\nIl mantello \u00e8 composto di rocce di silicati che sono pi\u00f9 ricche in ferro e magnesio rispetto alla sovrastante crosta. Sebbene solido, le alte temperature del mantello fanno s\u00ec che i silicati siano sufficientemente duttili, cosicch\u00e9 esso pu\u00f2 scorrere in archi di tempo molto lunghi. La convezione del mantello si manifesta alla superficie attraverso i movimenti delle placche tettoniche.\nIl punto di fusione e la viscosit\u00e0 di una sostanza dipende dalla pressione a cui viene sottoposta. Poich\u00e9 la pressione nel mantello incrementa al crescere della profondit\u00e0, la parte inferiore del mantello scorre meno facilmente di quanto faccia la superiore (possono essere importanti anche i mutamenti chimici all'interno del mantello). La viscosit\u00e0 del mantello si estende tra 1021 e 1024 Pa\u00b7s, in funzione della profondit\u00e0. Per confronto, la viscosit\u00e0 dell'acqua \u00e8 approssimativamente 10\u22123 Pa\u00b7s e quella della pece \u00e8 107 Pa\u00b7s.\nCrosta.\nLa crosta si estende da 5 a 70\u00a0km in profondit\u00e0 ed \u00e8 lo strato pi\u00f9 esterno. Le parti pi\u00f9 sottili sono formate dalla crosta oceanica composta di densa roccia mafica a base di silicati di alluminio. \nLa crosta continentale \u00e8 pi\u00f9 spessa, meno densa ed \u00e8 composta di rocce felsiche contenenti silicati di sodio, potassio, e alluminio, come il granito.\nAl confine crosta-mantello succedono due eventi fisicamente differenti. Primo, c'\u00e8 una discontinuit\u00e0 nella velocit\u00e0 di propagazione delle onde sismiche, nota come discontinuit\u00e0 di Mohorovi\u010di\u0107 o Moho. La causa della Moho si pensa sia dovuta a un cambiamento nella composizione nella roccia, con rocce contenenti feldspato plagioclasio (sopra) a rocce che non contengono feldspati (sotto). Secondo, c'\u00e8 una discontinuit\u00e0 chimica fra ultramafici \"accumulati\" e harzburgiti \"tettonizzate\", che sono state osservate nelle parti profonde della crosta oceanica e che sono stati obdotti nella crosta continentale e conservati come sequenze di ofioliti.\nMolte delle rocce adesso reintegrano la crosta terrestre formatasi meno di 100 milioni di anni fa; i pi\u00f9 vecchi granuli di minerali conosciuti risalgono a 4,4 miliardi di anni, indicanti che la Terra ha avuto una crosta solida per almeno questo grande lasso di tempo.\nSviluppi storici di idee alternative.\nNel 1692 Edmund Halley (in una relazione apparsa nei \"Philosophical Transactions of Royal Society of London\") propose l'idea di una Terra consistente in un guscio cavo di circa 800\u00a0km di spessore, con due gusci interni concentrici intorno a un nucleo pi\u00f9 interno, corrispondenti ai diametri rispettivamente dei pianeti Venere, Marte e Mercurio. Il concetto di Halley fu un modo per spiegare i valori (imprecisi) della densit\u00e0 relativa della Terra e della Luna calcolati da Isaac Newton nei \"Principia\" (1687). \"Sir Isaac Newton ha dimostrato che la Luna \u00e8 pi\u00f9 solida della Terra, in rapporto 9 a 5 - rimarca Halley - perch\u00e9 non possiamo dunque supporre che quattro noni del nostro globo siano cavi?\"\nSebbene citata insieme a molte teorie consimili, questa teoria della Terra cava \u00e8 adesso dimostrata come errata.\n\u00c8 stato anche suggerito che il nucleo della Terra sia fatto di idrogeno metallico."}
{"id": "1270977", "revid": "4711", "url": "https://it.wikipedia.org/wiki?curid=1270977", "title": "University of Virginia", "text": ""}
{"id": "1270978", "revid": "31886", "url": "https://it.wikipedia.org/wiki?curid=1270978", "title": "Johannes Cremerius", "text": "Biografia.\nMembro della Societ\u00e0 Psicoanalitica Tedesca, di cui fu anche vice-presidente, e socio onorario dell'Associazione Studi Psicoanalitici, \u00e8 considerato uno dei pi\u00f9 importanti psicoanalisti della psicoanalisi europea.\nNacque in Renania, ma si riteneva italo-tedesco definendo l'Italia \"sua seconda patria\" in virt\u00f9 dei costanti viaggi e soggiorni, sia nel periodo degli studi universitari che come psicoanalista, docente e supervisore.\nStudi\u00f2 medicina in Italia, nel Collegio Ghislieri di Pavia e nel 1939 allo\nscoppio della guerra fu chiamato in Germania e arruolato nella sanit\u00e0 militare destinato al fronte orientale dal quale scamp\u00f2, con pochi altri, al\nnaufragio di una nave che rimpatriava feriti, silurata nello stretto di Skagerrak.\nFinita la guerra si specializz\u00f2 in medicina interna, psichiatria e\npsicosomatica, ed abbracci\u00f2 la psicoanalisi.\nSi trasfer\u00ec negli Stati Uniti nel 1950 e vi conobbe famosi psicoanalisti come Karen Horney, Helene Deutsch, Franz Alexander, Ernst Kris, Rudolf Loewenstein e S\u00e1ndor Rad\u00f3. In quel periodo prese contatto con la fondazione Rockefeller dalla quale ottenne un ingente contributo per l'apertura di un reparto di psicosomatica nel policlinico di Monaco di Baviera, ove svolse, tra l'altro, importanti ricerche di psicodinamica su pazienti affetti da diabete.\nPer tali meriti nel 1958 ottenne una cattedra nell'Universit\u00e0 di Gie\u00dfen e dal 1962 fu docente di Psicosomatica a Friburgo.\nLa sua impostazione psicoanalitica e la sua riflessione critica si radicano profondamente nella psicoanalisi freudiana, ma la sua pratica ed il suo pensiero furono significativamente influenzati anche da Ferenczi, Abraham (di cui cur\u00f2 l\u2019edizione Bollati Boringhieri in Italia), A. Freud e Balint.\nPer tutta la vita Cremerius fu un intransigente, sempre impegnato a promuovere lo spirito critico e le istanze democratiche dei giovani intellettuali della Scuola di Francoforte. Il tema della libert\u00e0 e del pensiero critico \u00e8 centrale nell\u2019atteggiamento personale di Cremerius, manifestando (in modo coraggioso per quel tempo) le proprie divergenze anche rispetto all\u2019istituzione psicoanalitica, specie quando questa si fonda prevalentemente sulla politica di potere, orientata all\u2019indottrinamento degli allievi e degli analisti tramite l\u2019analisi didattica che, per Cremerius, rappresenta spesso una contraddizione oltre che un rischio per la crescita della persona.\nNel 1966 incontra in Italia Gaetano Benedetti e successivamente Pier Francesco Galli, fondatore della rivista \"Psicoterapia e scienze umane\" con la quale collabora con diversi suoi scritti. Il suo pensiero trova poi espressione, dialogo e confronto nell\u2019Associazione Studi Psicoanalitici, pubblicando sulla rivista \u201cSetting\u201d i suoi lavori il cui complesso costituisce un \"corpus\" che spazia tra estetica, storia, sociologia, educazione, critica letteraria, teoria e tecnica della psicoanalisi e formazione degli analisti. In questo stesso periodo, sempre insieme a Gaetano Benedetti, d\u00e0 vita all\u2019Istituto di Psicoanalisi di Milano che, raggruppando gli interessi clinici e scientifici di molti psicoterapeuti e psicoanalisti italiani, trova forma organizzativa e ufficiale nella Scuola di Psicoterapia Psicoanalitica (SPP) e nell\u2019Associazione Studi Psicoanalitici (ASP), divenendo insieme al Centro Milanese di Psicoanalisi e al Gruppo Milanese per lo Sviluppo della Psicoterapia (poi Psicoterapia e Scienze Umane) un punto di riferimento per la clinica e la formazione psicoterapeutica e psicoanalitica dell\u2019Italia settentrionale.\nTra le sue opere tradotte in Italia, \"Psicosomatica clinica\" (1981), \"Il mestiere dell'analista\" (1985), \"Limiti e possibilit\u00e0 della tecnica psicoanalitica\" (1991), \"Il futuro della psicoanalisi. Resoconti e problemi di psicoterapia\" (2000)."}
{"id": "1270981", "revid": "124429033", "url": "https://it.wikipedia.org/wiki?curid=1270981", "title": "Madrac", "text": "I Madrac sono stati un collettivo di funk e urban music.\nFondati da \"ReddKaa\" come progetto collaborativo tra musicisti della scena underground udinese nel 1996, e per un lustro band vera e propria, hanno prodotto tre album, \"Technotitl\u00e0n\" (Musiche Furlane Fuarte/Nota, 1999), \"Real\" (ReddArmy/Musiche Furlane Fuarte, 2006) e \"L'esercito del sole\" (ReddArmy, 2011) e due album di remix.\nLa nascita.\nIl primo \"germe\" dei Madrac pu\u00f2 essere considerata la canzone \"Urtio\" (ortica), scritta da ReddKaa nel 1996 su testo di Guido Carrara (gi\u00e0 Mitili Flk), vincitrice del \"Premi Fri\u00fbl\" di quell'anno; conteneva gi\u00e0 i primi semi del genere musicale che si sarebbe successivamente delineato nel primo album: uso della lingua friulana mescolata con elettronica aggressiva, hip hop, e funk.\nTechnotitl\u00e0n.\nIl primo disco, \"Technotitl\u00e0n\", realizzato con la partecipazione di ben 29 collaboratori, ampliava questa tendenza, passando da canzoni ironiche come \"Cjargnocentric\" (\"Carniacentrico\", drum'n'bass che sbruffoneggiava \"\u00e8 dimostrato al di l\u00e0 di ogni ragionevole dubbio che il rock, il drum'n'bass, il big beat, l'hip hop, il dark, il rock, il metal, il trip hop e la techno sono stati inventati a Forni Avoltri, e poi copiati\"!), \"Standby\", su un testo e un campionamento di Lino Straulino, \"Mai\", che prendeva ispirazione dai primi beats di Timbaland che avevano attraversato l'oceano, \"D\u00ees Pierd\u00fbts\" (Giorni Perduti), dove la regia sonora di Simone Sant, fonico e coproduttore dell'album sfociava in un arrangiamento fastoso quanto elaborato, e la finale, oscura e violentissima \"Agnui e gjaui ch'i giuio\" (Angeli e demoni che giocano). Dopo una prima presentazione e qualche concerto il progetto si aren\u00f2 un po' per la difficolt\u00e0 di coordinare tanti musicisti dal vivo, un po' perch\u00e9 ReddKaa dette priorit\u00e0 al suo altro gruppo, i DLH Posse, nonostante le ottime recensioni del disco su giornali locali e nazionali (ad esempio la recensione di Musica di Repubblica, anche se del 2003).\nReal.\nAlla fine del 2005 ReddKaa decide di riprendere in mano il progetto, mantenendo alcuni dei vecchi collaboratori e chiamandone di nuovi (curiosamente, anche stavolta furono 29). Il disco, \"Real\", contiene 14 tracce stilisticamente pi\u00f9 mature e omogenee di \"Technotitl\u00e0n\". Registrato e mixato da Irko Studiobeat a Preganziol, il disco inizia con l'ultraviolenta \"Estremist\" (\"Estremista\"), per passare alla polemica tutta friulana di \"Clap tal suei\" (\"Sasso nello stagno\"), fino a pezzi come \"Soreli\" (\"Sole\"), che usa il ritornello di una villotta popolare in un contesto neo-soul. Il disco inoltre contiene due pezzi in italiano, di cui uno, \"Who's the king\", insieme a Mole e Giuann Shadai, viene utilizzato come primo singolo, con un video in animazione digitale creato da ReddKaa stesso in tre mesi di lavoro, video successivamente trasmesso da Rai e All Music, riscuotendo una discreta visibilit\u00e0 a livello nazionale. Subito prima dell'uscita del disco ReddKaa chiam\u00f2 nel progetto Mattia Cuttini e Christian Pevere, rendendo i Madrac un gruppo vero e proprio.\nL'esercito del sole.\nIl 1\u00ba gennaio 2007 ReddKaa fonda la ReddArmy, associazione culturale ed etichetta indipendente che comprende tra gli altri Carnicats, Maci's Mobile, Dlh Posse, Mole (in seguito Mole and the Moon Walktet), Railster, Dj Tubet, e gli stessi Madrac, che a questo punto decidono di abbandonare almeno temporaneamente la produzione in lingua friulana ed iniziano a produrre il loro terzo album, intitolato \"L'esercito del sole\". Nell'agosto 2009 al gruppo si aggiunge il cantante Francesco Zanelli, che sostituisce ReddKaa come frontman. Dopo un primo rinvio nel maggio 2010 il disco viene finalmente terminato nel dicembre dello stesso anno per uscire il 7 febbraio 2011 presentato in esclusiva su XL di Repubblica, e comprende numerosi ospiti di portata nazionale ed internazionale quali Caparezza, Primo Brown dei Cor Veleno, Dean Fraser, Skerrit Bwoy (frontman per i Major Lazer), Paolo Baldini degli Africa Unite e molti altri..\nNell'autunno del 2011 Kappah sceglie di dedicarsi ad altri progetti ed esce dalla band, che intanto annuncia un nuovo lavoro per il maggio 2012, \"III+\", album di remix di \"L'esercito del sole\". Alla fine dell'anno la band interrompe l'attivit\u00e0 dal vivo. Francesco Zanelli lascia la band, e ReddKaa e MattiaC entrano in pausa.\nNel 2016 ReddKaa dichiara ufficialmente concluso il progetto Madrac facendo uscire un ultimo brano dal titolo \"Movida\" con il featuring di Michele Poletto dei Playa Desnuda e di Mole.\nDiscografia.\nAlbum.\n1999 - \"Technotitl\u00e0n\".\n1999; \n2006 - \"Real\".\n2006, 1\u00ba agosto; \n2011 - \"L'esercito del Sole\".\n2011, 13 febbraio; \nRemix album.\n2012 - \"III+\".\n2012, 20 giugno; \n2012 - \"The ReddArmy Family mixes\".\n2012; "}
{"id": "1270982", "revid": "1543377", "url": "https://it.wikipedia.org/wiki?curid=1270982", "title": "Comunit\u00e0 montana valle del Tidone", "text": "La Comunit\u00e0 montana valle del Tidone \u00e8 stata una comunit\u00e0 montana italiana con sede a Nibbiano, in provincia di Piacenza, nella regione Emilia-Romagna.\nStoria.\nLa comunit\u00e0 montana valle del Tidone nasce nel 2001 a seguito della fuoriuscita del comune di Pecorara dalla comunit\u00e0 montana Appennino Piacentino; la nuova comunit\u00e0 montana viene costituita da 4 comuni, tutti posti tra la val Tidone e le valli dei suoi affluenti:\nNel 2008, a seguito di una delibera regionale che proponeva lo scioglimento della comunit\u00e0 montana e la creazione, in sua sostituzione di un'unione di comuni composta dagli stessi quattro centri parte facenti parte della comunit\u00e0 montana, oppure, in alternativa, prevedeva che il comune di Pecorara potesse venire di nuovo incluso all'interno della comunit\u00e0 montana Appennino Piacentino.\nIn seguito la comunit\u00e0 viene definitivamente soppressa tramite un decreto del presidente della giunta regionale emanato il 27 febbraio 2009 che fissa la data di effettiva soppressione nella data di creazione dell'unione destinata a succedere alla comunit\u00e0 montana, oppure, in caso di mancata costituzione della nuova unione, al 30 giugno 2009.\nIn seguito allo scioglimento, avviene la contestuale istituzione dell'Unione dei Comuni Valle del Tidone, della quale entrano a far parte inizialmente due dei quattro comuni membri della soppressa comunit\u00e0 montana: Pecorara e Pianello Val Tidone. La sede del nuovo ente viene fissata a Pianello. In seguito, nel 2013 si assiste all'entrata del comune di Nibbiano all'interno dell'unione.\nIn seguito l'ente, dopo aver modificato il proprio nome in Unione dei Comuni Val Tidone e spostato la propria sede a Castel San Giovanni nel 2015, a seguito dell'entrata di quest'ultimo comune, precedentemente parte dell'unione Bassa Valtidone, \u00e8 rimasto attivo fino al 1\u00ba gennaio 2018 quando, a seguito della costituzione del nuovo comune di Alta Val Tidone, nato a seguito della fusione di Caminata, Nibbiano e Pecorara, l'unione viene sciolta."}
{"id": "1270991", "revid": "110157", "url": "https://it.wikipedia.org/wiki?curid=1270991", "title": "Dipartimento di Alta Verapaz", "text": "Il dipartimento di Alta Verapaz \u00e8 uno dei 22 dipartimenti del Guatemala, il capoluogo \u00e8 la citt\u00e0 di Cob\u00e1n. \nConfina a nord con il dipartimento di Pet\u00e9n; a est con quello di Izabal, a sud con i dipartimenti di Zacapa, El Progreso e Baja Verapaz e a ovest con quello di Quich\u00e9.\nIl territorio \u00e8 caratterizzato da grande variabilit\u00e0, vi sono cime che superano i 3.000\u00a0m s.l.m. e zone pianeggianti a quote intorno ai 300\u00a0m s.l.m. La variet\u00e0 del territorio si riflette in una analoga variet\u00e0 climatica. \nOltre allo spagnolo nel dipartimento vi sono delle aree in cui si parlano idiomi indigeni come il Q'eqchi', il Poqomchi' e l'Achi.\nPer quanto riguarda il patrimonio storico/artistico nell'area vi sono 64 siti archeologici relativi al periodo preispanico, all'epoca coloniale risalgono invece diversi edifici religiosi a Cob\u00e1n, a San Juan Chamelco e a San Pedro Carch\u00e1.\nStoria.\nAll'epoca della conquista, impressionati dal carattere bellicoso delle popolazioni indigene gli spagnoli chiamarono la regione Tezulutl\u00e1n (Terra della guerra), nonostante ci\u00f2, la conversione avvenne in maniera pacifica grazie alle idee progressiste di Bartolomeo de Las Casas, a cui Alonso de Maldonado, governatore del Guatemala dal 1536 al 1539 concesse la giurisdizione esclusiva sul territorio che venne in seguito chiamato \"Vera Paz\", da cui deriva il successivo nome della regione ufficializzato da Carlo V nel 1557. \nComuni.\nIl dipartimento di Alta Verapaz conta 17 comuni:"}
{"id": "1270995", "revid": "1833487", "url": "https://it.wikipedia.org/wiki?curid=1270995", "title": "Emidesmosoma", "text": "Gli emidesmosomi sono particolari punti di adesione, appartenenti al gruppo delle giunzioni di ancoraggio. Si occupano della giunzione tra la cellula e la matrice extracellulare e all'interno della cellula sono collegati a filamenti intermedi. Sono presenti in gran numero nelle cellule epiteliali e sono caratterizzati da una placca proteica all'interno della cellula connessa con la sua lamina basale. Somigliano morfologicamente ai desmosomi per il fatto di connettersi ai filamenti intermedi. Connettono la superficie basale di una cellula epiteliale con la superficie basale sottostante. I domini extracellulari delle integrine che mediano all'adesione, si legano alla proteina laminina, nella lamina basale, mentre un dominio intracellulare si lega tramite una proteina di ancoraggio ai filamenti intermedi di cheratina. I filamenti di cheratina associati agli emidesmosomi hanno le loro estremit\u00e0 sepolte nella placca. L'integrina che media l'interazione tra citoscheletro e laminina \u00e8 l'integrina \u03b16\u03b24 esclusivamente presente nelle strutture emidesmosomali. Un'altra proteina di connessione \u00e8 BPAG2 (nome alternativo: collageno XVII). La connessione tra BPAG2, integrina \u03b16\u03b24 e i filamenti intermedi \u00e8 mediata dalla IFAP (Proteina associata ai filamenti intermedi) plectina che \u00e8 associata a sua volta alla distonina."}
{"id": "1271002", "revid": "486946", "url": "https://it.wikipedia.org/wiki?curid=1271002", "title": "Comunt\u00e0 montana valli del Nure e dell'Arda", "text": ""}
{"id": "1271006", "revid": "124272249", "url": "https://it.wikipedia.org/wiki?curid=1271006", "title": "Victor", "text": ""}
{"id": "1271010", "revid": "110157", "url": "https://it.wikipedia.org/wiki?curid=1271010", "title": "Aurach bei Kitzb\u00fchel", "text": "Aurach bei Kitzb\u00fchel \u00e8 un comune austriaco di 1 091 abitanti nel distretto di Kitzb\u00fchel, in Tirolo."}
{"id": "1271013", "revid": "110157", "url": "https://it.wikipedia.org/wiki?curid=1271013", "title": "Brixen im Thale", "text": "Brixen im Thale \u00e8 un comune austriaco di 2 615 abitanti nel distretto di Kitzb\u00fchel, in Tirolo."}
{"id": "1271016", "revid": "110157", "url": "https://it.wikipedia.org/wiki?curid=1271016", "title": "Dipartimento di Baja Verapaz", "text": "Il dipartimento di Baja Verapaz \u00e8 uno dei 22 dipartimenti del Guatemala, il capoluogo \u00e8 la citt\u00e0 di Salam\u00e1.\nComuni.\nIl dipartimento di Baja Verapaz conta 8 comuni:"}
{"id": "1271017", "revid": "110157", "url": "https://it.wikipedia.org/wiki?curid=1271017", "title": "Going am Wilden Kaiser", "text": "Going am Wilden Kaiser \u00e8 un comune austriaco di 1 870 abitanti nel distretto di Kitzb\u00fchel, in Tirolo."}
{"id": "1271020", "revid": "1793900", "url": "https://it.wikipedia.org/wiki?curid=1271020", "title": "Hochfilzen", "text": "Hochfilzen \u00e8 un comune austriaco di 1 147 abitanti nel distretto di Kitzb\u00fchel, in Tirolo.\nSport.\nStazione sciistica specializzata nello sci nordico, Hochfilzen ha ospitato numerose competizioni internazionali di biathlon, tra le quali quattro rassegne iridate (nel 1978, nel 1998, nel 2005 e nel 2017) e numerose tappe della Coppa del Mondo, oltre a varie gare minori di sci di fondo."}
{"id": "1271023", "revid": "110157", "url": "https://it.wikipedia.org/wiki?curid=1271023", "title": "Itter", "text": "Itter \u00e8 un comune austriaco di 1 162 abitanti nel distretto di Kitzb\u00fchel, in Tirolo."}
{"id": "1271024", "revid": "1836770", "url": "https://it.wikipedia.org/wiki?curid=1271024", "title": "Armoriale del genio dell'Esercito italiano", "text": "Questa pagina contiene le armi (stemmi e blasonature) delle unit\u00e0 facenti parte dell'Arma del Genio dell'Esercito Italiano."}
{"id": "1271025", "revid": "1745361", "url": "https://it.wikipedia.org/wiki?curid=1271025", "title": "Larrabee (hardware)", "text": "Larrabee \u00e8 il nome in codice di quello che, nelle intenzioni di Intel, sarebbe dovuto diventare un nuovo tipo di processore specificamente sviluppato, almeno inizialmente, per il settore del calcolo parallelo e realizzato attraverso l'impiego di un core grafico, ovvero una sorta di GPU.\nLe prime notizie riguardanti tale progetto risalgono alla prima met\u00e0 del 2007, e ai tempi venne annunciato come prodotto commerciale in un periodo compreso tra la fine del 2009 e l'inizio del 2010; successivamente, tale lancio venne posticipato quasi di un anno, per la fine del 2010, per poi invece venire completamente abbandonato (o comunque rimandato a tempo indeterminato) a causa di una serie di problematiche tecniche emerse in fase di sviluppo.\nCaratteristiche tecniche.\nSostanzialmente, Larrabee doveva essere basato su un'architettura IA parallela programmabile mediante l'impiego di moltissimi strumenti software gi\u00e0 esistenti (nelle intenzioni di Intel, avrebbero dovuto essere i compilatori ad ottimizzare il codice scritto in funzione dei moltissimi core a disposizione) e progettata per poter raggiungere una scalabilit\u00e0 di trilioni di operazioni in virgola mobile al secondo, i cosiddetti TeraFLOPS. La dicitura \"IA\" \u00e8 comunemente utilizzata da Intel per indicare architetture che fanno uso del set di istruzioni x86.\nI core dovevano quindi essere di tipo x86 (ad esempio 24 o 32, come detto sopra) basati su un'architettura relativamente semplice, probabilmente quella del core P54C alla base dell'ultima evoluzione dello storico processore Pentium (ovviamente con notevoli correzioni e modifiche a partire dalla tecnologia produttiva utilizzata che sarebbe stata, come detto, quella a 45 nm); era previsto che ogni core fosse dotato di una cache L1 da 32\u00a0kB e di una L2 da 256\u00a0kB. Inizialmente si era parlato della presenza di un'unica grande cache condivisa, anch'essa basata su un'architettura di nuova concezione, ma successivamente Intel non ha pi\u00f9 chiarito quale dei 2 approcci avesse poi scelto nel seguito dello sviluppo del progetto.\nI vari core dovevano essere affiancati da una circuiteria di I/O e il tutto sarebbe stato montato su un singolo package; proprio in ragione della semplicit\u00e0 della loro architettura, i core scelti per l'integrazione, supportavano l'esecuzione In-order, e non la ormai tradizionale Out-of-order che consente di eseguire le singole istruzioni senza rispettare necessariamente l'ordine imposto dal programmatore, mentre il clock sarebbe stato compreso tra 1,7 GHz e 2,5 GHz (probabilmente a seconda delle versioni). Tali core avevano pipeline corte ed erano dotati, tra le altre cose, di una \"Vector Unit\", funzionalit\u00e0 multithreading e tecniche di prefetch ottimizzate. Era previsto inoltre il supporto da parte dei core agli indirizzi a 64 bit, ma Intel non ha mai dichiarato se si trattava della tecnologia EM64T implementata anche nelle altre CPU prodotte dalla casa o di una nuova progettazione. Era inoltre presente la tecnologia Simultaneous Multi-Threading (SMT) gi\u00e0 vista nell'architettura Nehalem, particolarmente utile in una CPU come Larrabee in quanto, dato che i core di tipo in-order non sono in grado di riorganizzare l'esecuzione delle istruzioni, poter eseguire ben 4 thread in contemporanea (nella tradizionale applicazione di tale tecnologia nelle altre architetture, il numero di thread per core \u00e8 pari a 2) aiuta a saturare comunque le risorse del core.\nLa scelta di integrare un numero molto elevato di core \"elementari\", e per di pi\u00f9 In-order, venne dettata dal fatto che generalmente le operazioni relative alla grafica richiedono un flusso di istruzioni lineare; le ramificazioni del flusso sono quindi scarse e le tradizionali CPU, che sono basate su core molto pi\u00f9 complessi, sono invece ottimizzate proprio per l'esecuzione di tale tipo di flusso ramificato con molte dipendenze tra le varie istruzioni. Secondo Intel, una CPU dual core simile a un Core 2 Duo, confrontata con una ipotetica versione di Larrabee occupante la medesima superficie del die e dal consumo paragonabile, offrirebbe un vettore istruzioni 20 volte inferiore.\nIl bus di comunicazione interno previsto dal progetto arrivava ad una banda passante di ben 1 TB/s, mentre la memoria abbinata sarebbe stata quella di tipo GDDR5 con ampiezza di BUS a 1024 bit; Intel infatti ha sviluppato anche un nuovo tipo di BUS a 1024 bit di tipo \"circolare\" (conosciuto anche come \"\"BUS ring\") e utilizzato anche nelle architetture video sviluppate da ATI Technologies, che sarebbe stato anche bidirezionale (con un'ampiezza di 512 bit in ogni direzione), in modo da eliminare i colli di bottiglia nella comunicazione tra i vari core, e tra i core e la memoria. Tutte queste caratteristiche avrebbero probabilmente portato il consumo massimo delle soluzioni Larrabee a circa 300\u00a0W.\nIntel non ha mai chiarito se le soluzioni Larrabee discendessero dal gruppo di progetti Terascale, assieme quindi al processore a 80 core mostrato per la prima volta ad aprile 2007 (che era per\u00f2 solo un prototipo di studio e non un futuro prodotto commerciale), ma la cosa non \u00e8 del tutto escludibile a priori dato appunto l'elevato numero di core.\nLa rinascita delle istruzioni MMX.\nLe istruzioni MMX furono introdotte da Intel nella seconda met\u00e0 degli anni novanta con il processore Pentium MMX e da allora sono state implementate in tutte le successive CPU del produttore statunitense, sebbene siano state poi tecnicamente superate da set di istruzioni pi\u00f9 evoluti come la famiglia SSE (con le sue evoluzioni). Le istruzioni MMX per\u00f2, rispetto alle tecnologie successive, conservano una caratteristica molto importante, ovvero la semplicit\u00e0 di implementazione. Dato che i singoli core di Larrabee dovevano essere caratterizzati da una struttura relativamente semplice, con pipeline corte, non appare una scelta cos\u00ec anacronistica da parte di Intel di inserirvi una versione rivista e ottimizzata delle ormai storiche estensioni (grazie ad un'unit\u00e0 SIMD a 512 bit), che avrebbero contribuito ad aumentare la potenza di elaborazione in particolari ambiti di grafica multimediale e calcoli in virgola mobile.\nVenne inoltre inserito anche un altro set di istruzioni SIMD, chiamato \"Larrabee New Instruction\"\" (LRBni) per poter supportare le nuove unit\u00e0 vettore che Intel aveva integrato in Larrabee, in grado di gestire 16 elementi in contemporanea, di tipo \"integer\", \"single-precision floating point\" e \"double precision floating point\".\nPrimi prototipi di Larrabee.\nAd aprile 2009 venne mostrato il primo wafer contenente i primi prototipi che sono poi stati messi a disposizione degli sviluppatori di software, in modo che questi potessero iniziare ad approfondire la nuova architettura e ottimizzare i propri prodotti per le nuove soluzioni, mentre il settembre successivo venne mostrato anche una demo funzionante, ma che comunque non riusc\u00ec a sollevare troppi clamori da parte degli osservatori, dato che le prestazioni erano solo di medio livello. Ai tempi le due prime versioni commerciali di GPU Larrabee erano attese per la fine del 2010, realizzate mediante l'ormai collaudato processo produttivo a 45 nm, e integrare rispettivamente 32 e 24 core, sebbene gi\u00e0 a met\u00e0 del 2008 Intel avesse annunciato anche la possibilit\u00e0 di varie altre versioni da 4 fino a 24 core, a seconda della fascia di mercato. Era prevista addirittura una versione dotata di 48 core disponibile sui mercati nel corso del 2011, resa probabilmente possibile dal nuovo processo produttivo a 32 nm.\nIn questa occasione, Intel non si sbilanci\u00f2 a fornire il numero di transistor di ciascun processore Larrabee o la sua dimensione fisica, ma le stime indicavano la sua superficie come compresa tra i 600 e 700 mm\u00b2 per un totale di circa 1,6/1,7 miliardi di transistor. A titolo di confronto, la GPU nVidia G200 (alla base delle schede della serie GeForce 200) era formata da 1,4 miliardi di transistor ma a fronte dell'utilizzo del processo produttivo a 65 nm occupava una superficie di 576 mm\u00b2; per quanto riguardava il concorrente modello sviluppato da ATI, RV770, invece si parlava di 950 milioni di transistor che grazie al processo produttivo a 55 nm occupavano una superficie di \"soli\" 270 mm\u00b2. \u00c8 evidente come una tale dimensione fisica per Larrabee comportasse diversi problemi di resa produttiva e proprio per questo risult\u00f2 subito evidente che forse Intel potesse decidere di ritardare il lancio in modo da potersi avvalere direttamente del nuovo processo produttivo a 32 nm.\nPossibili campi di applicazione.\nEmerse subito chiaramente come per un prodotto talmente innovativo nella propria concezione intrinseca e ancora lontano nel tempo, fosse difficile prevedere con certezza i possibili campi di impiego di Larrabee.\nInizialmente Intel aveva dichiarato l'intenzione di proporre Larrabee esclusivamente nel settore del calcolo scientifico in generale, e quindi poi anche di tutti i settori da esso derivati, come per esempio l'analisi finanziaria e la simulazione fisica dei processi reali, insomma quei campi in cui viene richiesta un'elaborazione di tipo parallelo. Questo tipo di elaborazioni viene spesso indicato come GPGPU, General Purpose GPU, che prevedono l'utilizzo delle GPU per l'esecuzione di calcoli paralleli particolarmente complessi, che sfruttano proprio le peculiarit\u00e0 architetturali delle GPU che in queste elaborazioni risultano essere molto pi\u00f9 efficienti delle tradizionali CPU. A confermare tale scenario d'uso per Larrabee vi fu, a novembre 2007, l'acquisizione da parte di Intel della societ\u00e0 Neoptica che era da sempre impegnata nello sviluppo di applicazioni capaci di sfruttare non solo la CPU, ma anche la potenza messa a disposizione da un chip grafico.\nVideogiochi con Larrabee? Prima no, poi... probabilmente!\nInizialmente non era previsto che l'architettura da GPU di Larrabee potesse servire ad Intel a entrare nel mercato delle schede grafiche discrete, come ipotizzato negli ultimi anni da diversi opinionisti anche in seguito all'acquisizione di ATI Technologies da parte della rivale storica di Intel, AMD. D'altra parte, sebbene sia stata Intel stessa a paragonare Larrabee ad una sorta di GPU, la struttura a 32 core elementari omogenei risulta comunque molto differente da quella delle comuni schede video di ATI e NVidia, nelle cui GPU non \u00e8 semplice distinguere diversi \"core\", ma anzi si parla di un unico core con numerose \"pipeline\" di rendering distinte per i vertex shader e pixel shader (fino alle architetture di settima generazione) e poi addirittura unificate con le architetture sviluppate a partire dalla ottava generazione.\nIn Larrabee quindi, era prevista la totale assenza di qualsiasi circuiteria specifica per la gestione della grafica raster, come avveniva invece regolarmente per le soluzioni GPU di NVidia e ATI. Per poter comunque compiere elaborazioni anche in questo ambito, Larrabee avrebbe convertito gli elementi in grafica raster in istruzioni vettoriali. Dovendo operare prima una conversione, \u00e8 chiaro come questo approccio non potesse essere paragonato, per efficienza, a quello utilizzato dalle GPU \"ordinarie\" ma apportava un vantaggio nel momento in cui la CPU avrebbe dovuto elaborare grafica di tipo Ray tracing (si tratta di una tecnica in cui l'interazione della luce sulle superfici viene calcolata simulando la traiettoria dei raggi di luce dalla sorgente agli oggetti della scena). La contrapposizione tra \"\"rasterizzazione\" e tecniche di \"Ray tracing\"\" \u00e8 un tema che \u00e8 sempre stato molto dibattuto ed \u00e8 ormai opinione condivisa che entrambe rappresentino soluzioni differenti, con punti di forza e di debolezza, per le esigenze della rappresentazione 3D.\nProprio in riferimento alla differenza di architettura e al diverso approccio all'elaborazione grafica, Intel afferm\u00f2 che era inutile paragonare Larrabee alle altre soluzioni grafiche: il progetto infatti era concettualmente molto diverso rispetto alle tradizionali GPU adattate ai calcoli \"general purpose\" da NVidia e ATI.\nA settembre 2007 per\u00f2, nuove rivelazioni di Intel lasciarono intravedere la possibilit\u00e0 che Larrabee potesse in futuro essere utilizzato anche come scheda aggiuntiva PCI Express (quasi certamente PCI Express 2.0), molto simile ad una scheda grafica discreta, forse dedicata alla gestione della fisica nei videogiochi (si tratta di un'applicazione delle schede grafiche gi\u00e0 annunciata anche da ATI e NVidia), dato che nello stesso mese Intel acquis\u00ec Havok, azienda sviluppatrice di motori \"fisici\" utilizzati nei videogiochi di ultima generazione. L'utilizzo come scheda grafica sembrava abbastanza logica, anche in considerazione del fatto che essendo core di tipo x86, come accennato sopra, sarebbe stato relativamente semplice per gli sviluppatori di videogiochi essere in grado di estendere il supporto dei propri prodotti all'architettura Larrabee che per competere efficacemente con le soluzioni concorrenti di quella data avrebbe dovuto offrire supporto alle DirectX 11.\nA rafforzare tale cambio di posizione, a maggio 2008 Intel annunci\u00f2 anche lo sviluppo di una tecnologia multi-GPU da abbinare a Larrabee analoga, almeno nelle finalit\u00e0, a quella gi\u00e0 utilizzate da tempo dagli altri produttori di schede video, vale a dire lo SLI di NVidia e il CrossFire di ATI. La soluzione Intel avrebbe probabilmente consentito l'utilizzo di 4 schede video contemporaneamente in parallelo.\nLe prestazioni di un processore Larrabee a confronto con gli altri progetti Intel.\nIl potenziale delle GPU per l'esecuzione di calcoli in virgola mobile risulta immediatamente evidente nel momento in cui si mettono a confronto le loro prestazioni con quelle delle normali CPU.\nNel tempo si sono succedute diverse dichiarazioni da parte dei vari produttori di hardware, in merito alle prestazioni dei propri prodotti; di seguito un breve riassunto di tali dichiarazioni che lasciano facilmente comprendere le potenzialit\u00e0 di ogni singola soluzione.\nNel campo delle schede video di settima generazione, secondo ATI, la scheda video Radeon X1950 XTX era in grado di raggiungere i 375 GigaFLOPS e, se usata in coppia attraverso la tecnologia CrossFire, arrivava a ben 750 GigaFLOPS, mentre la scheda di NVidia, GeForce 7950 GX2, che era direttamente una scheda a doppia GPU, raggiungeva i 384 GFlops, mentre il processore fisico di Ageia forniva una potenza di 96 GigaFLOPS. Una tradizionale CPU Intel invece, ha una potenza elaborativa nettamente inferiore: un Pentium 4 a 3 GHz, raggiungeva i 6 GigaFLOPS, il primo processore Xeon DP basato su architettura \"Core\", ovvero il modello 51xx, basato sul core Woodcrest, era attestato a 24 GigaFLOPS, mentre un sistema Itanium 2 con 4 processori dual core Montecito arrivava a 45 GigaFLOPS.\nConfrontando i dati appena citati, si capisce come una coppia di schede video ATI, fosse in grado di offrire, almeno in linea teorica, la stessa potenza di ben 31 Xeon Woodcrest. Rimane comunque necessario ricordare che i dati forniti sono relativi alle GPU di settima generazione, mentre poi sono state messe in commercio architetture anche di ottava e nona generazione, e che ad ogni cambio di generazione la potenza media delle GPU tende a raddoppiare, \u00e8 evidente come il potenziale futuro di questi progetti sia molto attraente per poter aumentare velocemente le prestazioni sui calcoli in virgola mobile, ed ecco perch\u00e9 Intel puntava su un'architettura di questo tipo per raggiungere il TeraFLOPS; anzi, a luglio 2008 Intel dichiar\u00f2 di aver l'intenzione di raggiungere addirittura i due TeraFLOPS con Larrabee (ovviamente con codice che fosse in grado di saturare la capacit\u00e0 di elaborazione di ogni core al massimo delle proprie potenzialit\u00e0). Volendo fare un confronto con le architetture di nona generazione messe in commercio a met\u00e0 2008 da parte di entrambi i produttori, le soluzioni NVidia GeForce GTX 280 sfioravano una potenza di elaborazione massima teorica di 1 TeraFLOPS, mentre per le soluzioni ATI Radeon HD 4870 si arrivava fino a un valore di 1,2 TFlops, poi raddoppiato nel momento in cui AMD present\u00f2 le proprie soluzioni con 2 GPU Radeon HD 4870 affiancate e collegate tra di loro sfruttando tecnologia CrossFireX, e le successive generazioni.\nNuove informazioni del giugno 2009 asserivano che la prima generazione di GPU Larrabee avrebbe avuto una potenza elaborativa pari alla scheda nVidia GeForce GTX 285 e quindi al momento del lancio essa si sarebbe posizionata nella fascia media del mercato, dato che la nuova generazione di schede nVidia \u00e8 arrivata gi\u00e0 alla fine del 2009.\nInfine, a dicembre 2009, Intel mostr\u00f2 un prototipo nell'esecuzione del test SGEMM, pensato per l'ambito HPC, che aveva solo la met\u00e0 dei core abilitati e raggiungeva i 417 GigaFLOPS, mentre attivando tutti i core si raggiungevano gli 825 GFlops e, aumentando nel contempo il clock di funzionamento, si arriv\u00f2 fino a 1066 GigaFLOPS. Secondo Intel, si trattava di prestazioni triple rispetto a quanto possibile con le schede nNidia Tesla C1060 (GT200) (370 GigaFLOPS) e AMD FireStream 9270 (300 GFlop).\nIntel: vantaggi dell'architettura di Larrabee rispetto alle tradizionali GPU.\nSecondo Intel il fatto che i core di Larrabee fossero basati sulla tradizionale architettura x86 avrebbe offerto ai programmatori un enorme vantaggio nella scrittura delle proprie applicazioni. A differenza dei progetti GPGPU di NVidia e ATI, rispettivamente Tesla e FireStream, il programmatore non sarebbe stato costretto ad apprendere i linguaggi CUDA e CTM per far dialogare le proprie applicazioni con le architetture video, ma avrebbe potuto riutilizzare il tradizionale codice x86 sviluppato per i comuni processori. Secondo questa idea, teoricamente esistevao gi\u00e0 centinaia di migliaia di sviluppatori che avrebbero potuto scrivere codice per Larrabee, sebbene fosse fondamentale per il futuro educare la nuova generazione di sviluppatori a sfruttare adeguatamente il potenziale di tale architettura.\nUn altro beneficio della nuova architettura sottolineato da Intel durante un evento alla stampa svoltosi nel mese di agosto 2008 risiedeva nella estrema semplicit\u00e0 di aggiornamento per quanto riguardava le funzionalit\u00e0 aggiuntive. A differenza delle tradizionali architetture video infatti, le funzionalit\u00e0 tipiche richieste dalle API come DirectX non erano integrate a livello hardware ma software, con la conseguenza che un aggiornamento driver avrebbe fornito le nuove funzionalit\u00e0 a tutto il parco prodotti Larrabee gi\u00e0 in circolazione. Intel fece l'esempio dei cosiddetti Pixel Shader 5.0 che sarebbero stati supportati da Larrabee grazie ad un aggiornamento software mentre gli utenti dotati di architetture video tradizionali, per sfruttare tali funzionalit\u00e0 avrebbero dovuto procedere al cambio del proprio hardware.\nApple e Sony interessate ai prodotti Larrabee.\nNei primi giorni di agosto 2008, Apple annunci\u00f2 il proprio interesse verso questo nuovo tipo di architettura video per i propri prodotti futuri. Secondo Apple infatti il nuovo progetto di casa Intel (con cui l'azienda collabora dal 2006 per la fornitura di microprocessori), grazie alla propria struttura \"ibrida\" a met\u00e0 strada tra una tradizionale CPU e una GPU avrebbe potuto offrire ottimi risultati quando abbinata ad alcune tecnologie software in quel momento sviluppate presso i propri laboratori e che vennero poi introdotte nell'ultimo sistema operativo della casa conosciuto come OS X Snow Leopard, come Grand Central Dispatch e OpenCL.\nSony invece si mostr\u00f2 interessata ai prodotti Larrabee a 48 core (presumibilmente realizzati a 32 nm) come possibile soluzione grafica della nuova versione della sua console di gioco, conosciuta come PlayStation 4 e attesa ben oltre il 2010. I vantaggi di questa scelta sarebbero potuti essere diversi: minor consumo energetico, miglior dissipazione del calore, migliore qualit\u00e0 video e maggiore potenza nei calcoli.\nLa tecnologia di Larrabee anche in una CPU in un possibile futuro.\nIntel non \u00e8 mai stata completamente chiara in merito, ma lasci\u00f2 trapelare di avere l'intenzione di integrare la tecnologia alla base del progetto Larrabee, direttamente all'interno delle sue CPU, in particolare quelle basate sulla futura architettura Haswell, successiva alla Sandy Bridge (o meglio della sua evoluzione Ivy Bridge), a sua volta successiva alla Nehalem, prevista sui mercati alla fine del 2012 e basata sul processo produttivo a 22 nm; in questo caso tale tecnologia sarebbe andato a costituire il comparto grafico integrato delle future CPU.\nL'accantonamento del progetto per\u00f2, ha quasi certamente fatto sfumare tale possibilit\u00e0 e probabilmente Haswell sar\u00e0 dotato di un comparto grafico sviluppato su un approccio decisamente pi\u00f9 tradizionale.\nAbbandono del progetto.\nIl 26 maggio 2010 Intel ha annunciato di aver sospeso lo sviluppo del progetto Larrabee in quanto non sono stati raggiunti gli obiettivi prestazionali e di efficienza che il produttore contava di raggiungere. Di seguito un estratto di quanto affermato direttamente da Intel per motivare tale decisione:\nIntel si concentrer\u00e0 quindi, almeno per il momento, nello sviluppo dei comparti grafici integrati che a partire dai primi processori basati su architettura Westmere verranno progressivamente spostati dal northbridge del chipset alla CPU stessa. Secondo Intel la potenza elaborativa di tali soluzioni dovrebbe raddoppiare a ogni successiva generazione di CPU, vale a dire circa ogni anno.\nNon \u00e8 comunque da escludere che Intel, dopo aver investito tanto in un progetto simile, non decida di riprendere lo sviluppo di un prodotto analogo fra qualche anno. Sembra infatti che l'azienda abbia l'intenzione di utilizzare tale primo progetto come riferimento per lo sviluppo interno e stia anche iniziando l'analisi di fattibilit\u00e0 di un progetto ispirato a Larrabee e che potrebbe vedere la luce nel 2012. Tale progetto, tenendo conto delle problematiche incontrate con l'approccio seguito da Larrabee, potrebbe essere invece basato su un'architettura \"converged pipeline\" profondamente rivista.\nAltri processori grafici sviluppati in passato da Intel.\nLarrabee costituiva certamente un progetto altamente innovativo, ma non \u00e8 stato il primo prodotto sviluppato da Intel per la gestione della grafica.\nAlla fine degli anni novanta, una sussidiaria di Intel, Real3D cre\u00f2 2 acceleratori grafici disponibili su slot AGP e PCI, conosciuti con il nome di i740 (Intel 740). In realt\u00e0 si tratta di un prodotto che ha avuto un successo abbastanza modesto e infatti successivamente Intel si \u00e8 limitata a sviluppare sottocomparti grafici da integrare nei propri chipset (o direttamente nelle CPU a partire da alcuni modelli basati su architettura Westmere) sotto il nome di \"Graphics Media Accelerator\" (GMA). Si tratta di soluzioni che grazie ai loro ridotti consumi sono ideali per l'integrazione in sistemi da ufficio e Notebook ma che non sono in grado di offrire un supporto adeguato per l'esecuzione di applicazioni esigenti come i videogiochi; proprio un ambito in cui Larrabee avrebbe dovuto, nelle intenzioni di Intel, segnare il ritorno dell'azienda in grande stile."}
{"id": "1271026", "revid": "767487", "url": "https://it.wikipedia.org/wiki?curid=1271026", "title": "Dipartimento di Chimaltenango", "text": " \nIl dipartimento di Chimaltenango \u00e8 uno dei 22 dipartimenti del Guatemala, il capoluogo \u00e8 la citt\u00e0 di Chimaltenango.\nComuni.\nIl dipartimento di Chimaltenango conta 16 comuni:"}
{"id": "1271027", "revid": "729019", "url": "https://it.wikipedia.org/wiki?curid=1271027", "title": "Intel Terascale", "text": "Il progetto Terascale \u00e8 uno studio avanzato sulle tecnologie di calcolo parallelo sviluppato da Intel, a partire dal 2005, che molto probabilmente non raggiunger\u00e0 mai il mercato nella sua incarnazione attuale, ma dovrebbe servire al produttore ad ottimizzare la scalabilit\u00e0 delle proprie CPU all'aumentare del numero di core.\nA partire dal 2005, con il primo Pentium D Smithfield, Intel ha abbracciato completamente la nuova filosofia di sviluppo dei microprocessori che vede un aumento sempre maggiore del numero di core integrati in un'unica CPU. Terascale \u00e8 solo uno dei progetti multi core in sviluppo presso i laboratori di Intel, e certamente si tratta di uno di quelli pi\u00f9 innovativi.\nCaratteristiche tecniche.\nPer dare un assaggio delle chicche tecnologiche a cui sta lavorando Intel, a settembre 2006 \u00e8 stato presentato un prototipo di processore a 32 bit integrante 80 unit\u00e0 di calcolo in virgola mobile su di un singolo pezzo di silicio (circa 100 milioni di transistor) della dimensione di 275\u00a0mm\u00b2. Il numero di transistor, in realt\u00e0, non appare affatto molto elevato, per essere diviso tra 80 core; basti pensare al numero di transistor da cui sono composti alcuni degli attuali processori commercializzati da Intel: 291 milioni per un dual core Core 2 Duo Conroe ed esattamente il doppio, 582 milioni, per il quad core Core 2 Quad Kentsfield. Appare quindi chiaro come la struttura di ogni singolo core sia relativamente ridotta e infatti Intel ha specificato che non si tratta di core basati architettura x86, ma su quella VLIW (very long instruction word), e non sono quindi in grado di eseguire il codice dei normali programmi utilizzati oggigiorno. L'elevata potenza elaborativa che il processore ha dimostrato quindi, dipende in buona parte dal numero stesso di core, pi\u00f9 che dalla loro potenza intrinseca. \u00c8 evidente quindi come per poter sfruttare adeguatamente un simile potenziale sia indispensabile un software espressamente progettato allo scopo.\nIl processore a 80 core viene definito come \"una rete di computer su un chip\". Ognuno degli 80 mattoncini che lo compongono integra 2 engine in virgola mobile \"floating-point multiply-accumulator\" (FPMAC) indipendenti, e un'unit\u00e0 router a 5 porte che controlla la comunicazione dei dati con gli altri core, 3 KB di memoria per istruzioni a singolo ciclo e 2 KB per memorizzare dati. Questo approccio permette ad ogni core di elaborare dati in modo indipendente, e di trasmettere i dati ai core limitrofi cos\u00ec che questi possano a loro volta utilizzarli. Sono presenti infatti 4 interfacce per connettere i core in basso, in alto, a sinistra e a destra; una quinta connessione \"3D\", attualmente non utilizzata, \u00e8 stata progettata per permettere al chip di comunicare con la memoria disponibile.\nPrima generazione di processore Terascale.\nAl momento della prima presentazione alla stampa, il processore derivante dal progetto Terascale aveva un clock a 3,16\u00a0GHz con un voltaggio di 0,95 V fornendo una banda passante di 1,62 Tb/s e prestazioni in virgola mobile di 1,01 TFlops, pari a circa 16 GFlops per Watt. La potenza totale dissipata \u00e8 inferiore ai 100 W, compresa tra i 62 W e i 98 W, per la prima generazione, contro i 105-130 W necessari ad un recente quad core (come Kentsfield e Clovertown) per operare a pieno ritmo.\nGi\u00e0 in quell'occasione Intel dichiar\u00f2 che variando la tensione e la frequenza si potevano raggiungere prestazioni in virgola mobile ancora pi\u00f9 elevate: mantenendo gli originali 20 MB cache e overcloccando la CPU a 4\u00a0GHz, le prestazioni aumentavano fino a 1,28 TFlops; a 5,1\u00a0GHz il chip raggiungeva gli 1,63 TFlops (2,61 Tb/s) e a 5,7\u00a0GHz venivano toccati gli 1,81 TFlops (2,91 Tb/s). Tuttavia con una frequenza maggiore i consumi salivano rapidamente: Intel rilev\u00f2 175 W a 5,1\u00a0GHz e 265 W a 5,7\u00a0GHz. In realt\u00e0 \"accontentandosi\" di una potenza elaborativa di 310 GFlops, il consumo cala fino all'interessante valore di 11 W.\nSuccessive revisioni al progetto, presentate a giugno 2007, hanno permesso di rivedere notevolmente i valori di dissipazione termica; gli ultimi sviluppi hanno portato il processore a funzionare a 6,26\u00a0GHz raggiungendo una potenza di calcolo di 2 TFlops e un consumo non superiore a 160 W. Mantenendolo alla frequenza standard di 3,16\u00a0GHz, il processore \u00e8 stato in grado di non eccedere un consumo di 24 W. Tale risparmio energetico \u00e8 stato ottenuto grazie alla struttura scalare del processore, che \u00e8 in grado di sfruttare solo alcuni dei core in base alle esigenze del sistema, lasciando inattivi quelli inutilizzati; si tratta di un approccio che Intel gi\u00e0 utilizza, sebbene su scala differente, nei processori mobile Core Duo Yonah e Core 2 Duo Merom. Intel ha affermato che l'unita, quando non si trova sotto carico, lascia in attivit\u00e0 solo 4 delle sue 80 unit\u00e0 floating point, andando a dissipare solamente 3,32 W.\nLe prestazioni di un processore Terascale a confronto con gli altri progetti Intel.\nIl primo chip Terascale prodotto, come detto, a scopo di studio, \u00e8 in grado di raggiungere un TFlops di prestazioni, ovvero 1 trilione di operazioni in virgola mobile al secondo; si tratta di una differenza notevole rispetto all'innovazione storica di Intel introdotta nel 1995 con il primo supercomputer TFlops, un sistema basato su circa 10000 processori Pentium Pro in pi\u00f9 di 85 grandi armadi che occupavano una superficie di circa 185\u00a0m\u00b2.\nPer fare un confronto con processori meno attempati, Intel ha dichiarato che un Pentium 4 a 3\u00a0GHz, raggiunge gli 0.006 TFlops, ovvero circa 6 GFlops, lo Xeon DP 51xx, basato sul core Woodcrest, \u00e8 attestato a 24 GFlops, mentre un sistema Itanium 2 con 4 processori dual core Montecito arriva a 45 GFlops.\nA che punto \u00e8 la ricerca?\nSecondo Intel i core non sono tutto. Nell'ambiente attuale si beneficerebbe enormemente di un processore a 16 core, ma non di uno a 32: non serve quindi aumentare i core a dismisura, ma vi sono altri miglioramenti architetturali da portare avanti, come l'ottimizzazione della cache, il thread scheduling e l'integrazione di nuove istruzioni.\nSe \u00e8 ormai praticamente certo che il futuro dei microprocessori sar\u00e0 verso un numero sempre crescente di core, rimane ancora da determinare le caratteristiche che dovranno avere tali core. Con questo progetto Intel sembra aver scelto di integrare molti core \"semplificati\" rispetto a quelli attualmente utilizzati nelle CPU odierne, ma ottimizzati per adeguarsi dinamicamente alle esigenze del sistema.\nIl progetto \u00e8 attualmente diviso in due parti, differenti ma parallele: da una parte Intel mira a integrare unit\u00e0 x86 al posto dei core attuali, mentre dall'altra s'impegner\u00e0 a integrare la memoria SRAM e DRAM all'interno di questo prototipo. Resta comunque da evidenziare che le prestazioni in virgola mobile sono maggiormente importanti per le applicazioni scientifiche anzich\u00e9 per le applicazioni desktop.\nIntel ha al momento in sviluppo anche il processore Larrabee, previsto per il 2009, formato da 24 core pensato per le elaborazioni GPGPU. Non \u00e8 ancora chiaro se Larrabee sia figlio del progetto Terascale, ma in ogni caso si prevede la commercializzazione di processori Terscale tra circa 5-8 anni. Nel 2010 intel ha ammesso che secondo i suoi studi effettuati con il progetto \"TeraScale\" \u00e8 possibile creare cpu con 1000 core."}
{"id": "1271028", "revid": "110157", "url": "https://it.wikipedia.org/wiki?curid=1271028", "title": "Jochberg", "text": "Jochberg \u00e8 un comune austriaco di 1 551 abitanti nel distretto di Kitzb\u00fchel, in Tirolo."}
{"id": "1271030", "revid": "1793900", "url": "https://it.wikipedia.org/wiki?curid=1271030", "title": "Kirchberg in Tirol", "text": "Kirchberg in Tirol \u00e8 un comune austriaco di 5 168 abitanti nel distretto di Kitzb\u00fchel, in Tirolo. Stazione sciistica specializzata nello sci alpino, ha ospitato varie tappe della Coppa del Mondo e della Coppa Europa."}
{"id": "1271034", "revid": "110157", "url": "https://it.wikipedia.org/wiki?curid=1271034", "title": "Kirchdorf in Tirol", "text": "Kirchdorf in Tirol \u00e8 un comune austriaco di 3889 abitanti nel distretto di Kitzb\u00fchel, in Tirolo."}
{"id": "1271035", "revid": "599013", "url": "https://it.wikipedia.org/wiki?curid=1271035", "title": "Andranik Eskandarian", "text": "Appartenente alla minoranza armena del suo Paese di nascita, fu per 28 anni l'ultimo iraniano di religione cristiana a partecipare a un campionato mondiale di calcio (1978), prima di Andranik Teymourian, nel 2006\nCarriera.\nEskandarian inizi\u00f2 la carriera nel Campionato di calcio iraniano, giocando nell'F.C. Ararat Tehran e nel Taj, guadagnandosi la convocazione in nazionale per il . Durante i mondiali si fece notare dagli osservatori dei New York Cosmos, con cui firm\u00f2 un contratto a partire dalla stagione 1979. Dopo il fallimento dei Cosmos nel 1984, Eskandarian pass\u00f2 ai New York Express nella MISL per alcuni anni. Dal 1989 al 1990 gioc\u00f2 per i New Jersey Eagles della American Soccer League.\nEskandarian ottenne la cittadinanza statunitense nel 1984. Suo figlio Alecko ha intrapreso anch'esso la carriera calcistica, giocando in diverse squadre della Major League Soccer e ottenendo una convocazione nella nazionale di calcio degli Stati Uniti."}
{"id": "1271036", "revid": "54253", "url": "https://it.wikipedia.org/wiki?curid=1271036", "title": "Enrico Emanuelli", "text": "Biografia.\nNasce a Novara nel 1909. Non ancora ventenne, nel 1928, con Mario Soldati e Mario Bonfantini fonda la rivista\" La Libra\" presso le cui Edizioni, nei due anni di vita , pubblica il suo primo libro : \"Memolo, ovvero vita, morte e miracoli di un uomo\". Nel 1946, come redattore capo, si unisce a Edgardo Sogno e Angelo Magliano nella direzione del quindicinale milanese di politica e cultura \"Costume\". \nCome narratore pubblica in seguito altri libri che risentono, per la loro introspezione psicologica, di un'evidente influenza sveviana, come si pu\u00f2 osservare in \"Ancora la vita\" (racconti riuniti in un libro, dopo la sua morte da Carlo Bo).\nEmanuelli non si rivela solo narratore ma, con i suoi reportage e diari di viaggio, anche uno degli inviati speciali tra i pi\u00f9 autorevoli in Italia: prima al quotidiano La Stampa, dal 1949 al 1962, in seguito, dal 1963, al Corriere della Sera, come redattore della pagina letteraria.\nDalle corrispondenze giornalistiche e dai diari di viaggio pubblica i libri: \"Il Pianeta Russia\" (1952) e \"La Cina \u00e8 vicina\" (1957). La loro efficacia nel senso letterale e nella forma \u00e8 notevole e si pu\u00f2 cogliere in alcuni capitoli di essi una fine analisi interiore che caratterizza anche alcuni personaggi dei suoi romanzi, come \"La congiura dei sentimenti \"(1943) dove il protagonista, in preda alla nausea e al disgusto, ha un moto di ribellione contro la societ\u00e0, o come in \"Uno di New York\" (1959) che si aggiudica nello stesso anno il Premio Bagutta.\nIn questo libro, un celebre pittore inizia un viaggio a ritroso nella sua citt\u00e0 d'origine (ravvisabile in Novara) per ritrovare il senso dell'esistenza e i suoi ideali giovanili, il viaggio finisce per tramutarsi invece in un amaro esame di coscienza frutto di cocente delusione.\nNotevole fu anche la sua attivit\u00e0 di traduttore: \u00ab impeccabili le sue traduzioni da Raymond Radiguet, Benjamin Constant, Stendhal \u00bb.\nEmanuelli muore a Milano il 1\u00ba luglio 1967, l'anno dopo viene pubblicato postumo il suo libro testamento \"Curriculum mortis\", frutto di un montaggio letterario-esistenziale-giornalistico.\nVa ricordato per una fondamentale qualit\u00e0, l'acutezza di osservazione e la lucidit\u00e0 intellettuale con cui analizza sentimenti e figure, si tratti di personaggi della cronaca o di invenzioni romanzesche."}
{"id": "1271037", "revid": "1793900", "url": "https://it.wikipedia.org/wiki?curid=1271037", "title": "K\u00f6ssen", "text": "K\u00f6ssen \u00e8 un comune austriaco di 4 251 abitanti nel distretto di Kitzb\u00fchel, in Tirolo.\nSport.\n\u00c8 una stazione sciistica: le piste si trovano sul monte Unterberghorn.\nNel 1989 ha ospitato la prima edizione del Campionato del mondo di parapendio."}
{"id": "1271041", "revid": "110157", "url": "https://it.wikipedia.org/wiki?curid=1271041", "title": "Oberndorf in Tirol", "text": "Oberndorf in Tirol \u00e8 un comune austriaco di 2 116 abitanti nel distretto di Kitzb\u00fchel, in Tirolo. \u00c8 stato istituito nel 1927 per scorporo dal comune di Sankt Johann in Tirol."}
{"id": "1271043", "revid": "110157", "url": "https://it.wikipedia.org/wiki?curid=1271043", "title": "Reith bei Kitzb\u00fchel", "text": "Reith bei Kitzb\u00fchel \u00e8 un comune austriaco di 1 676 abitanti nel distretto di Kitzb\u00fchel, in Tirolo."}
{"id": "1271044", "revid": "1247643", "url": "https://it.wikipedia.org/wiki?curid=1271044", "title": "Schwendt", "text": "Schwendt \u00e8 un comune austriaco di 837 abitanti nel distretto di Kitzb\u00fchel, in Tirolo."}
{"id": "1271046", "revid": "110157", "url": "https://it.wikipedia.org/wiki?curid=1271046", "title": "Sankt Jakob in Haus", "text": "Sankt Jakob in Haus \u00e8 un comune austriaco di 773 abitanti nel distretto di Kitzb\u00fchel, in Tirolo."}
{"id": "1271049", "revid": "767487", "url": "https://it.wikipedia.org/wiki?curid=1271049", "title": "Sankt Ulrich am Pillersee", "text": "Sankt Ulrich am Pillersee \u00e8 un comune austriaco di 1 757 abitanti nel distretto di Kitzb\u00fchel, in Tirolo."}
{"id": "1271050", "revid": "697352", "url": "https://it.wikipedia.org/wiki?curid=1271050", "title": "Andrade", "text": ""}
{"id": "1271051", "revid": "1793900", "url": "https://it.wikipedia.org/wiki?curid=1271051", "title": "Waidring", "text": "Waidring \u00e8 un comune austriaco di 1 965 abitanti nel distretto di Kitzb\u00fchel, in Tirolo. \u00c8 una stazione sciistica: le piste si trovano sul monte Steinplatte."}
{"id": "1271052", "revid": "767487", "url": "https://it.wikipedia.org/wiki?curid=1271052", "title": "Dipartimento di Chiquimula", "text": " \nIl dipartimento di Chiquimula \u00e8 uno dei 22 dipartimenti del Guatemala, il capoluogo \u00e8 la citt\u00e0 di Chiquimula.\nComuni.\nIl dipartimento di Chiquimula conta 11 comuni: "}
{"id": "1271053", "revid": "110157", "url": "https://it.wikipedia.org/wiki?curid=1271053", "title": "Westendorf (Austria)", "text": "Westendorf \u00e8 un comune austriaco di 3 650 abitanti nel distretto di Kitzb\u00fchel, in Tirolo."}
{"id": "1271054", "revid": "287204", "url": "https://it.wikipedia.org/wiki?curid=1271054", "title": "Westendorf", "text": ""}
{"id": "1271056", "revid": "10252091", "url": "https://it.wikipedia.org/wiki?curid=1271056", "title": "Aurach bei Kitzbuehel", "text": ""}
{"id": "1271057", "revid": "10252096", "url": "https://it.wikipedia.org/wiki?curid=1271057", "title": "St. Ulrich am Pillersee", "text": ""}
{"id": "1271058", "revid": "10252099", "url": "https://it.wikipedia.org/wiki?curid=1271058", "title": "Reith bei Kitzbuehel", "text": ""}
{"id": "1271059", "revid": "10252100", "url": "https://it.wikipedia.org/wiki?curid=1271059", "title": "Koessen", "text": ""}
{"id": "1271060", "revid": "10252106", "url": "https://it.wikipedia.org/wiki?curid=1271060", "title": "St. Jakob in Haus", "text": ""}
{"id": "1271062", "revid": "10252127", "url": "https://it.wikipedia.org/wiki?curid=1271062", "title": "Doelsach", "text": ""}
{"id": "1271063", "revid": "10252128", "url": "https://it.wikipedia.org/wiki?curid=1271063", "title": "St. Veit in Defereggen", "text": ""}
{"id": "1271066", "revid": "10252147", "url": "https://it.wikipedia.org/wiki?curid=1271066", "title": "Praegraten am Gro\u00dfvenediger", "text": ""}
{"id": "1271067", "revid": "110157", "url": "https://it.wikipedia.org/wiki?curid=1271067", "title": "Kaibing", "text": "Kaibing \u00e8 una frazione di 392 abitanti del comune austriaco di Feistritztal, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con gli altri ex comuni di Blaindorf, Sankt Johann bei Herberstein, Siegersdorf bei Herberstein e Hirnsdorf per costituire il nuovo comune."}
{"id": "1271068", "revid": "10252150", "url": "https://it.wikipedia.org/wiki?curid=1271068", "title": "St. Johann im Walde", "text": ""}
{"id": "1271069", "revid": "767487", "url": "https://it.wikipedia.org/wiki?curid=1271069", "title": "Aitziber Juaristi", "text": ""}
{"id": "1271071", "revid": "1714743", "url": "https://it.wikipedia.org/wiki?curid=1271071", "title": "Carlo Giuseppe d'Asburgo", "text": "Biografia.\nGi\u00e0 prima di compiere 13 anni, il ragazzino era stato nominato arcivescovo di Olomouc, vescovo di Passavia e principe-vescovo di Breslavia, succedendo, il 23 febbraio 1663, allo zio Leopoldo Guglielmo d'Austria, di cui eredit\u00f2 anche il patrimonio e la stupenda collezione di opere d'arte, nonch\u00e9 Gran Maestro dell'ordine dei Cavalieri Teutonici. L'elezione vescovile venne confermata da papa Alessandro VII il 23 aprile dello stesso anno. Come coadiutore gli venne affiancato l'arcidiacono Sebastian von Rostock.\nTali incarichi non poterono comunque mai essere concretamente esercitati da Carlo Giuseppe, il quale per la sua giovane et\u00e0 non poteva ancora ricevere gli ordini sacri, poich\u00e9 l'arciduca mor\u00ec non ancora quindicenne. \u00c8 sepolto, assieme ai genitori e a molti altri membri della casa d'Asburgo, nella Cripta Imperiale di Vienna."}
{"id": "1271072", "revid": "10252175", "url": "https://it.wikipedia.org/wiki?curid=1271072", "title": "Laengenfeld", "text": ""}
{"id": "1271073", "revid": "767487", "url": "https://it.wikipedia.org/wiki?curid=1271073", "title": "Zuri\u00f1e Gil Garc\u00eda", "text": ""}
{"id": "1271074", "revid": "10252177", "url": "https://it.wikipedia.org/wiki?curid=1271074", "title": "Moetz", "text": ""}
{"id": "1271076", "revid": "767487", "url": "https://it.wikipedia.org/wiki?curid=1271076", "title": "Victor (film 1993)", "text": "Victor \u00e8 un cortometraggio del 1993 diretto da Fran\u00e7ois Ozon.\nTrama.\nVictor \u00e8 un giovane ben educato, che mantiene i suoi genitori morti nella camera da letto del loro sontuoso palazzo di famiglia. Il nuovo status quo apre le porte a nuove scoperte."}
{"id": "1271078", "revid": "10252181", "url": "https://it.wikipedia.org/wiki?curid=1271078", "title": "Karroesten", "text": ""}
{"id": "1271080", "revid": "26601", "url": "https://it.wikipedia.org/wiki?curid=1271080", "title": "Rifugio degli Angeli", "text": ""}
{"id": "1271082", "revid": "110157", "url": "https://it.wikipedia.org/wiki?curid=1271082", "title": "Kaindorf", "text": "Kaindorf (ufficiosamente anche Kaindorf bei Hartberg) \u00e8 un comune austriaco di 2 851 abitanti nel distretto di Hartberg-F\u00fcrstenfeld, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato i comuni soppressi di Dienersdorf e Hofkirchen bei Hartberg."}
{"id": "1271083", "revid": "767487", "url": "https://it.wikipedia.org/wiki?curid=1271083", "title": "K. Il bandito", "text": "K. Il bandito \u00e8 un film del 2007 diretto da Martin Donovan con protagonisti Luca Lionello, Martina Stella e Yvonne Sci\u00f2.\nIl film \u00e8 stato presentato in anteprima nazionale il 30 marzo 2008 al Cinema Nuovo Teatro di Palombara Sabina."}
{"id": "1271084", "revid": "26601", "url": "https://it.wikipedia.org/wiki?curid=1271084", "title": "Rifugio degli angeli", "text": ""}
{"id": "1271086", "revid": "78273", "url": "https://it.wikipedia.org/wiki?curid=1271086", "title": "Zuri\u00f1e Gil", "text": ""}
{"id": "1271087", "revid": "767487", "url": "https://it.wikipedia.org/wiki?curid=1271087", "title": "Irantzu Castrillo", "text": ""}
{"id": "1271090", "revid": "2212704", "url": "https://it.wikipedia.org/wiki?curid=1271090", "title": "Lago di Guardialfiera", "text": "Il lago di Guardialfiera o del Liscione \u00e8 un invaso artificiale formato negli anni sessanta-settanta dall'innalzamento di una diga sul fiume Biferno in Molise al fine di fornire acqua potabile ai paesi circostanti per uso domestico, agricolo e industriale.\nLo sbarramento \u00e8 di tipo \"a gravit\u00e0\", costituito da un terrapieno impermeabilizzato nella parte interna con uno spesso strato di calcestruzzo.\nLo specchio d'acqua ha una superficie massima di 7,45\u00a0km\u00b2 e il bacino idrografico sotteso ha un'area di 1043\u00a0km\u00b2; la profondit\u00e0 del lago varia da 2 a 3 metri con punte di oltre 20 metri e il fondo \u00e8 prevalentemente sabbioso e ciottoloso.\nIl lago, di forma allungata da sud-ovest verso nord-est, \u00e8 per gran parte affiancato dalla strada statale 647 di Fondo Valle del Biferno che con un complesso di viadotti ne sovrasta gran parte.\nPer realizzare il lago e la diga venne sommerso dalle acque un antico ponte, presumibilmente romano: si tratta del Ponte di S. Antonio o Ponte di Annibale, visibile nei periodi estivi di secca nelle vicinanze del Monte Peloso. Il ponte \u00e8 tornato visibile dal 1 settembre 2017 fino al 30 novembre 2017 circa e da maggio 2021 \u00e8 nuovamente visibile.\nFauna.\nLe specie di pesci autoctone pi\u00f9 diffuse sono il cavedano, la tinca e il luccio, tuttavia sono presenti anche specie endemiche meritevoli di particolare tutela perch\u00e9 minacciate di estinzione ossia l'alborella appenninica (\"Alburnus albidus\") e la scardola tirrenica (\"Scardinius scardafa\") che vengono predate dalle specie alloctone, tra le quali: persico trota, carpe, pesci gatto e trote arcobaleno.\nQuesto fa s\u00ec che il lago sia meta ambita di pescatori provenienti da ogni parte, soprattutto praticanti di pesca sportiva, ma la pesca nel bacino \u00e8 consentita solo a chi \u00e8 munito di regolare licenza."}
{"id": "1271092", "revid": "465169", "url": "https://it.wikipedia.org/wiki?curid=1271092", "title": "Lafnitz", "text": "Lafnitz \u00e8 un comune austriaco di 1 435 abitanti nel distretto di Hartberg-F\u00fcrstenfeld, in Stiria, Austria. Sorge sul corso superiore dell'omonimo fiume."}
{"id": "1271093", "revid": "767487", "url": "https://it.wikipedia.org/wiki?curid=1271093", "title": "Joe Corrigan", "text": "Fu a lungo portiere del , facendo parte per circa un decennio del giro dei convocati della Nazionale inglese.\nCarriera.\nGiocatore.\nClub.\nCorrigan fu ingaggiato dalle giovanili del nel 1966, debuttando in prima squadra l'anno seguente in un incontro di Coppa di Lega contro il . Divenne titolare nella stagione 1969-1970, contribuendo alla vittoria in Coppa delle Coppe.\nCorrigan disput\u00f2 16 stagioni per il City, con 592 incontri di Lega \u2013 record di presenze per un portiere di quel club, e secondo assoluto dopo Alan Oakes \u2013, finch\u00e9 nel 1983 si trasfer\u00ec nella North American Soccer League, ai Seattle Sounders, per la somma di 30.000 sterline dell'epoca.\nAl termine della stagione torn\u00f2 in Inghilterra, al Brighton &amp; Hove, che lo cedette in prestito prima allo Stoke City e poi al Norwich. Nel 1985, a causa di un infortunio al collo, decise di ritirarsi.\nNazionale.\nIn Nazionale inglese Corrigan debutt\u00f2 a New York il 28 maggio 1976 contro l' in un'amichevole nel corso del torneo americano del Bicentenario, e fu il terzo portiere della selezione che partecip\u00f2 al . In Nazionale gioc\u00f2 9 incontri, l'ultimo nel 1983.\nAllenatore.\nUna volta ritiratosi Corrigan intraprese la carriera di tecnico preparatore dei portieri; tra i club per i quali ha lavorato figurano e ; dal 2004 fa parte dello staff tecnico del West Bromwich Albion."}
{"id": "1271094", "revid": "287204", "url": "https://it.wikipedia.org/wiki?curid=1271094", "title": "Carlo Giuseppe d'Austria", "text": ""}
{"id": "1271096", "revid": "599013", "url": "https://it.wikipedia.org/wiki?curid=1271096", "title": "Itziar Gurrutxaga", "text": ""}
{"id": "1271097", "revid": "767487", "url": "https://it.wikipedia.org/wiki?curid=1271097", "title": "Lorena S\u00e1nchez", "text": ""}
{"id": "1271098", "revid": "767487", "url": "https://it.wikipedia.org/wiki?curid=1271098", "title": "Arrate Orueta", "text": ""}
{"id": "1271099", "revid": "599013", "url": "https://it.wikipedia.org/wiki?curid=1271099", "title": "Amaia Olabarrieta", "text": ""}
{"id": "1271102", "revid": "110157", "url": "https://it.wikipedia.org/wiki?curid=1271102", "title": "Limbach bei Neudau", "text": "Limbach bei Neudau \u00e8 stato un comune austriaco nel distretto di Hartberg-F\u00fcrstenfeld (e in precedenza in quello di Hartberg), in Stiria. \u00c8 stato soppresso il 31 dicembre 2014 e dal 1\u00ba gennaio 2015 il suo territorio \u00e8 stato ripartito tra i comuni di Bad Waltersdorf (frazione di Oberlimbach) e di Neudau (frazione di Unterlimbach)."}
{"id": "1271103", "revid": "287204", "url": "https://it.wikipedia.org/wiki?curid=1271103", "title": "Lorena Sanchez", "text": " \u00c8 entrata nell'industria cinematografica per adulti nel 2005 e si ritirata nel 2011."}
{"id": "1271106", "revid": "110157", "url": "https://it.wikipedia.org/wiki?curid=1271106", "title": "M\u00f6nichwald", "text": "M\u00f6nichwald \u00e8 una frazione di 864 abitanti del comune austriaco di Waldbach-M\u00f6nichwald, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con il comune di Waldbach per costituire il nuovo comune."}
{"id": "1271108", "revid": "111556889", "url": "https://it.wikipedia.org/wiki?curid=1271108", "title": "Fiordo di Zavratnica", "text": "Il fiordo di Zavratnica (\"Cala Melineda\") \u00e8 un fenomeno carsico alle pendici delle Alpi Bebie (\"Velebit\") in Croazia, sulla costa Dalmata nei pressi di Jablanac (\"Porto Melinedo, Iablanazzo\").\nL'insenatura \u00e8 lunga 1000m, e larga dai 50 ai 150m., geologicamente, non \u00e8 propriamente un fiordo bens\u00ec il risultato dell'allagamento di una valle formata dai numerosi torrenti che scendevano dalle Bebie. Nel periodo postglaciale il mare si alz\u00f2 e affond\u00f2 una parte della lunga vallata. La bellezza di Zavratnica, che per via della sua peculiarit\u00e0 \u00e8 stata proclamata monumento geomorfologico della natura, attrae numerosi turisti e visitatori anche per la presenza del relitto di una chiatta tedesca affondata durante la seconda guerra mondiale. Il relitto si trova adagiato ad una profondit\u00e0 che va dai 2m ai 10m ed \u00e8 meta ambita per gli appassionati di snorkeling che giungono via nave dall'Isola di Arbe (\"Rab\" in Croato)."}
{"id": "1271109", "revid": "1788047", "url": "https://it.wikipedia.org/wiki?curid=1271109", "title": "Feira de Santana", "text": "Feira de Santana \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Feira de Santana.\nGeografia.\n\u00c8 la seconda citt\u00e0 dello Stato di Bahia e si trova in una zona semi-arida a 115\u00a0km ad ovest dalla capitale Salvador, alla quale \u00e8 collegata da un'ampia autostrada, la BR-324. Essendo ben collegata anche con le altre grandi citt\u00e0 del nord-est del Brasile, Feira de Santana \u00e8 diventata un punto di riferimento molto importante e ha cos\u00ec sviluppato soprattutto il settore terziario.\nLa citt\u00e0 \u00e8 anche sede della Universit\u00e0 di Stato di Feira de Santana.\nFolclore.\nFeira de Santana \u00e8 nota anche fuori dal Brasile per alcune famose feste come quella della \"\"Senhora de Santa Ana\", nella seconda quindicina di gennaio, la \"Micareta\", festa carnevalesca che si tiene quindici giorni prima di Pasqua, il \"Festival de Violeiros\"\" a settembre e le corride a novembre."}
{"id": "1271110", "revid": "599013", "url": "https://it.wikipedia.org/wiki?curid=1271110", "title": "Marta Moreno", "text": ""}
{"id": "1271111", "revid": "767487", "url": "https://it.wikipedia.org/wiki?curid=1271111", "title": "Leire Zabala", "text": ""}
{"id": "1271112", "revid": "1983214", "url": "https://it.wikipedia.org/wiki?curid=1271112", "title": "Palmira (disambigua)", "text": ""}
{"id": "1271114", "revid": "599013", "url": "https://it.wikipedia.org/wiki?curid=1271114", "title": "Vanessa Rodr\u00edguez", "text": ""}
{"id": "1271115", "revid": "110157", "url": "https://it.wikipedia.org/wiki?curid=1271115", "title": "Neudau", "text": "Neudau \u00e8 un comune austriaco di 1 465 abitanti nel distretto di Hartberg-F\u00fcrstenfeld, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato la localit\u00e0 di Unterlimbach, gi\u00e0 frazione del comune di Limbach bei Neudau."}
{"id": "1271116", "revid": "767487", "url": "https://it.wikipedia.org/wiki?curid=1271116", "title": "Nerea Uriagereka", "text": ""}
{"id": "1271117", "revid": "767487", "url": "https://it.wikipedia.org/wiki?curid=1271117", "title": "Uguzne Mezo", "text": ""}
{"id": "1271118", "revid": "767487", "url": "https://it.wikipedia.org/wiki?curid=1271118", "title": "Elixabete Capa", "text": ""}
{"id": "1271119", "revid": "1782831", "url": "https://it.wikipedia.org/wiki?curid=1271119", "title": "Cinema tridimensionale", "text": "Il cinema tridimensionale (noto anche come cinema 3-D o cinema stereoscopico) \u00e8 un tipo di proiezione cinematografica, che grazie ad alcune specifiche tecniche di ripresa, fornisce una visione stereoscopica delle immagini. Per la corretta fruizione sono necessari accorgimenti tecnici sia per la proiezione (sono necessari appositi dispositivi quali proiettori e talvolta schermi dedicati), che per la visione (occhiali polarizzati).\nI primi film 3-D, a partire dagli anni venti, sfruttano il sistema dell'anaglifo. Dagli anni cinquanta, durante i quali il cinema tridimensionale ha la sua prima ampia diffusione, il sistema pi\u00f9 diffuso sfrutta la tecnica della luce polarizzata. Attualmente le due tecniche utilizzate sono quelle della luce polarizzata, alla quale appartiene ad esempio il sistema RealD, e quella degli otturatori alternati o \"shutter glasses\", alla quale appartengono gli occhiali elettronici a cristalli liquidi.\nAttualmente la proiezione stereoscopica viene applicata in prevalenza a film d'animazione, film d'azione o dove \u00e8 pi\u00f9 grande la necessit\u00e0 dell'\"effetto speciale\" per il coinvolgimento sensoriale del pubblico.\nPrincipio di funzionamento.\nCome nella stereoscopia classica, anche per il cinema stereoscopico al fine di ottenere una illusione di tridimensionalit\u00e0 tale che il cervello possa percepire le immagini osservate come in rilievo, sono necessarie due immagini in movimento riprese da due obiettivi paralleli alla medesima distanza dell'occhio umano (stereoscopia naturale) o ad una distanza maggiore o minore nel qual caso si voglia modificare tale percezione aumentando o diminuendo l'effetto stereoscopico (stereoscopia artificiale).\nSuccessivamente sar\u00e0 necessario adottare un sistema che permetta di discriminare l'immagine destinata ad ogni singolo occhio. Ci\u00f2 avviene mediante l'utilizzo di tecniche stereoscopiche quali l'anaglifo, l'immagine alternata o le lenti polarizzate.\nI due filmati paralleli saranno impressi su pellicola o registrati in digitale, in modo tale da permettere la proiezione simultanea delle due sequenze video secondo modalit\u00e0 differenti (nella stereoscopia digitale vengono alternate o \"interlacciate\", in quella analogica sovrapposte).\nRipresa.\nLa ripresa \u00e8 la medesima di ogni film.\nGli unici accorgimenti sono leggere modifiche tra cui la ripresa QHD.\nIl 3D inoltre necessita di editing successivamente alla ripresa.\nSupporto.\nPellicola.\nPer effettuare riprese stereoscopiche non servono apposite pellicole: il viraggio cromatico per l'anaglifo o la polarizzazione della luce vengono effettuati successivamente.\nTecnologie.\nLa tecnica di ripresa che consente la visione stereoscopica di immagini in movimento utilizza una cinepresa o una videocamera con doppio obiettivo e doppia esposizione, che riprende al contempo due visioni leggermente sfalsate (di circa 6\u00a0cm.) della medesima immagine, cio\u00e8 alla stessa distanza degli occhi umani.\nIn tempi pi\u00f9 remoti, un'altra tecnica utilizzava due cineprese posizionate una di fronte all'altra, che riprendono la medesima immagine attraverso due specchi posizionati a 90\u00b0 rispetto al soggetto.\nA differenza di altre tecniche di visione di immagini stereoscopiche fisse, per quanto riguarda il cinema stereoscopico entrambe le immagini riprese vengono proiettate sullo stesso singolo schermo, contemporaneamente, come nell'anaglifo, o alternativamente, come nel sistema a lenti polarizzate o quello a otturatori LCD. La separazione delle due immagini destinate una all'occhio destro, l'altra all'occhio sinistro, avviene grazie ad alcuni sistemi che si avvalgono di un filtraggio anaglifico o polarizzato, oppure di otturatori (come nel sistema Teleview o nei moderni sistemi digitali a otturatori LCD), e a degli appositi occhiali dotati di lenti in grado di discriminare l'una o l'altra immagine.\nLe tecnologie per la proiezione di immagini 3-D in movimento sono sostanzialmente tre:\nAnaglifo.\nCos\u00ec come il visore stereoscopico \u00e8 il sistema pi\u00f9 semplice per la visione di immagini parallele fisse, l'anaglifo era, fino a non molto tempo fa, il sistema pi\u00f9 comune per presentare un filmato stereoscopico, il pi\u00f9 semplice ed economico: al contrario dei primi sistemi a filtraggio polarizzato utilizzati negli anni cinquanta, l'anaglifo si serve di una sola pellicola a colori in cui ogni fotogramma riporta entrambe le immagini, grazie al viraggio rosso/verde. Ne consegue anche la semplicit\u00e0 di proiezione poich\u00e9 necessita di un normale proiettore e un comune schermo opaco, l'unico accorgimento sta nel dover indossare gli appositi occhialini anaglifi per discriminare le due immagini destinate all'occhio destro e all'occhio sinistro.\nNell'anaglifo le due immagini parallele, riprese con un fotocamera o una cinepresa stereoscopica, durante la stampa vengono sovrapposte sul medesimo supporto, ma con un filtraggio additivo, per un occhio rosso e per l'altro ciano.\nL'immagine in rilievo dell'anaglifo \u00e8 tra le pi\u00f9 facili da guardare, ma al contempo offre anche la peggior resa di colori, poich\u00e9 i colori risultano desaturati anche nel miglior anaglifo a colori. Una tecnica di compensazione, conosciuta come Anacromo (\"Anachrome\") utilizza un filtro ciano leggermente pi\u00f9 trasparente rispetto al magenta. Questo processo riconfigura la tipica immagine anaglifica per avere un parallasse minore.\nUn'alternativa al classico filtraggio rosso-ciano \u00e8 il sistema \"ColorCode 3-D\", un sistema creato appositamente per la visione di anaglifi con lo standard televisivo NTSC, in cui la visione del canale rosso \u00e8 spesso compromessa. Il ColorCode utilizza i colori complementari giallo e blu sullo schermo, e ambra e blu scuro sugli occhiali.\nLa ripresa di un film attraverso questa tecnica stereoscopica, richiede una cinepresa con 2 ottiche parallele (o due diverse cineprese affiancate), ciascuna con un filtro diverso, con due pellicole che corrono parallelamente, in modo da creare una coppia di immagini stereoscopiche.\nQuesta tecnica fu utilizzata nella prima fase del \"boom\" del cinema 3-D, durante gli anni cinquanta del XX secolo, fase che sub\u00ec un brusco declino gi\u00e0 all'inizio degli anni sessanta. Molti film girati in 3-D furono infatti successivamente ristampati in versione 2-D, dato lo scarso successo riscosso presso il pubblico, che presto si stanc\u00f2 dei film 3-D, sia per l'affaticamento visivo dovuto ad una lunga visione, sia per l'effetto tridimensionale non soddisfacente.\nPi\u00f9 recentemente il sistema di visione stereoscopica anaglifica, \u00e8 stato superato in popolarit\u00e0 dal sistema a lenti polarizzate. Quest'ultimo, infatti, appare molto pi\u00f9 realistico, grazie ad una resa dei colori migliore, e permette visioni pi\u00f9 prolungate, stancando meno l'occhio.\n\"Alternate image\" o \"shutter glasses\".\nNella tecnologia detta \"alternate image\" (A.I., in inglese \"immagine alternata\") o \"shutter glasses\" (\"occhiali con otturatore\"), la visione simultanea delle due immagini \u00e8 possibile grazie alla proiezione in rapida sequenza dei frame destinati alternativamente all'occhio destro e all'occhio sinistro.\nLa discriminazione delle immagini avviene attraverso un dispositivo ottico, degli occhiali dotati di otturatori mobili (meccanici, nel sistema Teleview, elettronico nei moderni sistemi elettronici a occhiali LCD) che si chiudono alternativamente in sincronia con l'immagine proiettata sullo schermo: viene chiuso l'otturatore corrispondente all'occhio destro se l'immagine \u00e8 destinata all'occhio sinistro e viceversa. \u00c8 attualmente il migliore sistema di supporto in quanto permette una corretta visione dei colori e, sebbene scurisca leggermente l'immagine (inconveniente compensato schiarendo l'immagine proiettata sullo schermo) non affatica gli occhi quanto gli altri sistemi passivi (la direzione della luce non viene deformata come nel caso delle lenti polarizzate e i colori non hanno forti contrasti come per l'anaglifo).\nLuce polarizzata.\nIn stereoscopia, vengono utilizzati due tipi di filtri polarizzatori: \"occhiali polarizzati linearmente\" e \"occhiali polarizzati circolarmente\".\nPolarizzazione lineare.\nPer proiettare un film 3-D con la polarizzazione lineare, le due immagini parallele vengono proiettate attraverso filtri polarizzatori ortogonali (a 90\u00b0 l'uno rispetto all'altro) sovrapposte su di uno speciale schermo, conosciuto con il nome di \"silver screen\", che mantiene la polarizzazione delle immagini proiettate e compensa la perdita di luce (mentre un occhio vede un frame, l'altro occhio non vede nulla).\nIn questo caso i proiettori possono ricevere il filmato da un computer dotato di due schede grafiche. Gli spettatori devono indossare degli occhiali economici che montano un paio di filtri polarizzatori ortogonali, cos\u00ec ciascun filtro lascia passare la luce con una polarizzazione simile e blocca la luce polarizzata ortogonalmente rispetto al filtro, cosicch\u00e9 ogni occhio possa vedere una delle due immagini, in tal modo viene raggiunto l'effetto 3-D\nGli occhiali a polarizzazione lineare richiedono che lo spettatore mantenga una posizione della testa fissa e parallela allo schermo, poich\u00e9 l'inclinazione dei filtri potrebbe causare il filtraggio errato delle immagini del canale destro e sinistro. Questo non \u00e8 normalmente un problema, poich\u00e9 gli spettatori imparano presto a non inclinare la testa.\nPolarizzazione circolare.\nUtilizzando la polarizzazione circolare, due immagini vengono proiettate sovrapposte sul medesimo schermo circolare attraverso filtri di polarizzazione opposta. Lo spettatore indossa occhiali economici con una coppia di filtri polarizzatori circolari montati in senso inverso. La luce destinata al filtro polarizzatore circolare sinistro viene bloccata dal filtro polarizzatore circolare destro, e viceversa.\nIl risultato \u00e8 simile a quello prodotto dalla polarizzazione lineare, con la differenza che attraverso la polarizzazione circolare, lo spettatore pu\u00f2 inclinare la testa senza problemi di sovrapposizione delle immagini.\nRealD Cinema \u00e8 un esempio di proiezione che utilizza filtri polarizzatori circolari guidati elettronicamente da un computer, e che per questo motivo non necessita di una coppia di proiettori ma di un singolo proiettore che proietta un filmato a doppia velocit\u00e0 avente i fotogrammi destinati al canale destro e quelli destinati al canale sinistro montati alternativamente gli uni agli altri: in questo modo la discriminante del filtraggio permette a ciascun occhio di vedere lo stesso numero di fotogrammi che si vedrebbero con un normale filmato 2-D, evitando cos\u00ec lo \"sfarfallio\" dell'immagine.\nSistemi.\nSistemi di ripresa.\nIndifferentemente dalla tecnica utilizzata per la visione, i sistemi di ripresa dei film stereoscopici devono sempre provvedere a riprendere due sequenze distinte alla medesima distanza degli occhi umani.\nTali sistemi di ripresa sono spesso interscambiabili e nella visione dei film i sistemi con occhiali attivi (\"shutter glasses\") o passivi (polarizzati), possono essere usati indifferentemente in un caso o nell'altro.\nAlcuni sistemi di ripresa sono:\nSistemi anaglifici.\nSistemi che utilizzano la tecnica dell'anaglifo, sono:\nSistemi \"alternate image\" o \"shutter glasses\".\nTeleview.\nNel dicembre 1922, i due ex-compagni della Cornell University, Laurens Hammond, che pi\u00f9 tardi brevetter\u00e0 l'Organo Hammond, e William F. Cassidy, inventano il sistema Teleview.\nTeleview \u00e8 il primo sistema per cinema 3-D a fotogrammi alternati: a differenza del sistema ad anaglifo, che proietta contemporaneamente entrambe le immagini parallele sullo stesso schermo, il Teleview attraverso l'impiego di due proiettori, alterna l'immagine destinata all'occhio destro a quella destinata all'occhio sinistro.\nDei visori sincronizzati, collegati ai braccioli delle sedie in sala, oscurano alternativamente prima un occhio e poi l'altro, permettendo un'autentica visione stereoscopica senza perdita di qualit\u00e0.\nL'idea venne gi\u00e0 sperimentata nel 1897, ma l'invenzione di Hammond fu la prima ad utilizzarla praticamente. Sullo stesso concetto si baser\u00e0 lo sviluppo dei moderni occhiali con otturatori LCD.\nNonostante gli apprezzamenti che il sistema riscuote, viene utilizzato in una sola sala cinematografica newyorkese nel 1922 e subito abbandonato dopo la proiezione di pochi cortometraggi e un solo lungometraggio.\nOcchiali con otturatori LCD.\nCon il sistema a otturatori LCD (\"LCD shutter glasses\"), non viene effettuato alcun filtraggio, e perci\u00f2 la luminosit\u00e0 e la qualit\u00e0 dell'immagine \u00e8 pari a quella di un comune film 2-D, n\u00e9 \u00e8 necessario uno schermo \"silver screen\", come per il sistema che utilizza lenti polarizzate.\nIl sistema sfrutta l'idea gi\u00e0 formulata all'inizio della storia del cinema 3-D e sviluppata con il sistema Teleview: ovvero di \"oscurare\" alternativamente un occhio e l'altro, proiettando in sequenza le due immagini destinate ad essere viste dall'occhio destro e dall'occhio sinistro.\nUn computer coordina un sistema, dove un proiettore digitale trasmette il filmato alla doppia velocit\u00e0 di una normale proiezione (48 frame per secondo anzich\u00e9 i comuni 24 frame). Gli spettatori indossano speciali occhiali, radiocomandati dal sistema elettronico, con lenti contenenti cristalli liquidi che oscurano alternativamente la lente destra e sinistra in corrispondenza all'immagine proiettata.\nSistemi che utilizzano occhiali con otturatori LCD sono:\nSistemi con luce polarizzata.\nSistemi che utilizzano la luce polarizzata sono:\nStoria.\nPrimi esperimenti ed esordi del cinema 3-D (prima del 1952).\nStereofantascopio.\nFin dall'apparizione dello stereoscopio si dimostr\u00f2 interesse nello sviluppare una tecnica che permettesse di riprodurre immagini stereoscopiche in movimento. Gi\u00e0 lo stesso Charles Wheatstone, l'inventore della stereoscopia ufficialmente riconosciuto, congiuntamente a Joseph Antoine Pleateau, sugger\u00ec di abbinare il movimento al rilievo, ma sar\u00e0 il solo Wheatstone a sviluppare singolarmente il progetto, che non verr\u00e0 tuttavia commercializzato.\nLo sviluppo dell'invenzione si deve invece a Luis-Jules Duboscq, gi\u00e0 responsabile dello sfruttamento commerciale dello stereoscopio di David Brewster, che lo brevett\u00f2 nel 1852 con il nome di \"fantastereoscopio\" o \"bioscopio\". L'invenzione di Duboscq in pratica unisce due zootropio, con le immagini destinate ai due occhi, al visore stereoscopico, ottenendo cos\u00ec delle immagini tridimensionali in movimento.\nMolti altri, a partire dal fotografo Antoine-Fran\u00e7ois-Jean Claudet nel 1853, si dedicheranno ad ampliare questa tecnica, con scarsi risultati, attribuendo i nomi pi\u00f9 svariati alle proprie invenzioni: \"stereoforoscopio\", \"kinimoscopio\", \"omniscopio\", \"kinematoscopio\" e infine il \"fotobioscopio\", progettato dal torinese Gaetano Bonelli, costituito da un visore stereoscopico, le cui lenti destra e sinistra vengono alternativamente oscurate da un otturatore, e un disco in movimento con le immagini.\nStereo-cinema.\nAnche Charles-\u00c9mile Reynaud, gi\u00e0 inventore del prassinoscopio (evoluto dallo zootropio) e soprattutto del teatro ottico, primo vero e proprio precursore al tempo stesso sia del cinematografo che del cartone animato, poich\u00e9 presentava proiezioni a un pubblico di sequenze animate, nel 1907 brevett\u00f2 un proprio sistema di animazione tridimensionale: lo stereo-cinema. Evoluzione anch'esso del prassinoscopio, presentava infatti due di questi apparecchi posti parallelamente in verticale, accoppiati ad uno stereoscopio, in modo da permettere di visionare brevi sequenze cicliche di foto stereoscopiche. Il dispositivo non ebbe comunque successo e attualmente l'unico esemplare sopravvissuto \u00e8 esposto al Museo delle Arti e Mestieri di Parigi.\nPrimi brevetti e test.\nL'era vera e propria dei film stereoscopici ha inizio a fine Ottocento, quando l'inglese William Friese-Greene, un pioniere del cinema, deposita il brevetto di un sistema per film 3-D. Secondo questo sistema, due film vengono proiettati parallelamente sullo schermo. Lo spettatore deve far convergere le due immagini attraverso uno stereoscopio. A causa della scomodit\u00e0 della tecnica di proiezione alla base di questo metodo, la diffusione nelle sale di proiezione era poco pratica e per tale motivo il sistema venne abbandonato.\nNel 1900 Frederick Eugene Ives brevetta un sistema consistente di una cinepresa con due lenti accoppiate a 6\u00a0cm di distanza l'una dall'altra.\nIl 10 giugno 1915 Edwin S. Porter e William E. Waddell presentano dei film di test al pubblico dell'Astor Theater in New York sfruttando la tecnica dell'anaglifo rosso-verde. Vengono proiettati tre rulli comprendenti scene rurali, riprese di test di Marie Doro, un estratto da \"Jim the Penman\", (un film realizzato da Famous Players Company nello stesso anno) con protagonista John Mason, danzatrici orientali e un rullo di filmati di repertorio delle cascate del Niagara\nPrimi sistemi di ripresa stereoscopica.\nIl primo film 3-D distribuito nelle sale cinematografiche e con un pubblico pagante, \u00e8 \"The Power of Love\", la cui prima avvenne all'Ambassador Hotel Theater di Los Angeles il 27 settembre 1922. Il sistema si deve al produttore Harry K. Fairall e al regista Rober F. Elder. Il film utilizza il sistema dell'anaglifo, proiettando una doppia pellicola filtrata rosso e verde, facendo di questa pellicola il primo film conosciuto che utilizza due pellicole parallele e in cui vengono usati occhiali per anaglifo.\nSe Fairall usasse filtri colorati anteposti all'obiettivo del proiettore o se usasse virare la pellicola non \u00e8 noto, ma \"The Power of Love\" \u00e8 attestato essere il primo esempio di film anaglifico. Dopo un'anteprima per espositori e stampa a New York il film \u00e8 uscito dal circuito cinematografico ed \u00e8 ora considerato un film perduto.\nDurante i primi anni venti il regista Enrico Guazzoni gira i primi film italiani in 3D, che purtroppo non sono giunti fino a noi, se non come pochi fotogrammi 3D restaurati e pubblicati da Gengotti Editore nel 2001.\nAll'inizio del dicembre 1922, William Van Doren Kelley, gi\u00e0 inventore di un primo sistema per pellicola a colori chiamato \"Prizma\", attratto dalla possibilit\u00e0 di far soldi grazie al crescente interesse nei film 3-D avviato dalla dimostrazione di Fairall e filmato egli stesso del materiale con una cinepresa da lui stesso progettata, conclude un accordo con Samuel \"Roxy\" Rothafel per proiettare la prima della sua serie di cortomegraggi intitolata \"Movies of the Future\" al Rivoli Theatre di New York utilizzando il sistema Prizma per stampare i suoi film anaglifici. Agli inizi del 1923, Kelley cerc\u00f2 di vendere un secondo cortometraggio intitolato \"Through the Trees - Washington D.C.\", girato da William T. Crespinel, che consisteva in numerose riprese stereoscopiche di Washington D.C., senza per\u00f2 trovare alcun compratore.\nNel dicembre 1922, Laurens Hammond, pi\u00f9 tardi inventore dell'organo Hammond, e William F. Cassidy, presentano il loro sistema Teleview. Il Teleview \u00e8 stato il primo sistema di proiezione a sequenza di fotogrammi alternati. Attraverso l'utilizzo di due proiettori, alternando quello di destra a quello di sinistra, i fotogrammi dei due canali vengono proiettati uno dopo l'altro in rapida successione. Visori sincronizzati collegati al sistema tramite i braccioli delle poltrone in sala, avevano otturatori che venivano aperti e chiusi alternativamente, con il vantaggio di stancare meno la vista dello spettatore e creare, al contempo, una reale immagine stereoscopica senza perdita di qualit\u00e0. Il solo cinema che si sappia aver installato il sistema \u00e8 il Selwyn Theater di New York e un solo spettacolo fu presentato, il 27 dicembre 1922, un gruppo di cortometraggi e l'unico film Teleview, \"The Man From M.A.R.S.\" (successivamente ridistribuito come \"Radio-Mania\").\nNel 1923, Frederick Eugene Ives e Jacob Leventhal, iniziano a distribuire i loro primi cortometraggi stereoscopici realizzati in un periodo di tre anni. Il primo dei film intitolato \"Plastigrams\", che \u00e8 stato distribuito a livello nazionale dalla Educational Pictures nel formato anaglifico rosso/verde. Ives e Leventhal successivamente producono la serie di corti stereoscopici \"Stereoscopiks Series\" per la Path\u00e9 Films nel 1925, comprendente: \"Zowie\" (10 aprile), \"Luna-cy\" (18 maggio), \"The Run-Away Taxi\" (17 dicembre) e \"Ouch\" (17 dicembre).\nTra la fine degli anni venti e gli inizi dei trenta, l'interesse nei filmati stereoscopici sembra svanito, ci\u00f2 probabilmente \u00e8 dovuto anche alla grande depressione. A Parigi, Louis Lumiere gira alcuni filmati nel settembre del 1933. L'anno seguente, in marzo, presenta il remake del suo film del 1895 \"L'Arriv\u00e9e du Train\" in versione anaglifica 3-D.\nNel 1936, Leventhal e John Norling vengono ingaggiati dalla MGM grazie ai loro filmati di test, per realizzare la serie \"Audioscopiks\". I film vengono stampati in Technicolor in anaglifo rosso/verde e la voce narrante appartiene a l produttore Pete Smith. Il primo film, \"Audioscopiks\", viene presentato il 1\u00ba gennaio del 1936, mentre il successivo \"The New Audioscopiks\" il 15 gennaio del 1938. \"Audioscopiks\" riceve una nomination per l'Oscar nella categoria Miglior Soggetto Originale per i Cortometraggi nel 1936.\nGrazie al successo dei due \"Audioscopiks\", la MGM produce un ulteriore corto 3-D, una produzione Pete Smith Specialty intitolata \"Third Dimensional Murder\" (1941). A differenza del suo predecessore, questo cortometraggio viene girato con una cinepresa costruita in studio. Le stampe vengono realizzate in Technicolor con tecnica anaglifica rosso/verde. Il cortometraggio \u00e8 interessante per essere una delle poche apparizioni della creatura di Frankenstein in \"live-action\", cos\u00ec come concepito dal truccatore Jack Pierce per la Universal, al di fuori della sua compagnia cinematografica.\nMentre molti di questi film sono stati stampati con differenti sistemi a colori, nessuno di loro era \"a colori\", erano cio\u00e8 tutti in bianco e nero, e l'utilizzo della stampa a colori serviva unicamente per ottenere il filtraggio dell'anaglifo.\nL'introduzione del filtro polarizzatore.\nDurante gli anni venti, lo studente di Harvard Edwin H. Land inizia a pensare a come ridurre l'abbagliamento della luce dei fari delle auto utilizzando dei filtri polarizzatori. Una volta laureatosi, Land apre un laboratorio e nel 1929 brevetta il suo foglio polarizzatore, che nel 1932 diviene un prodotto commerciale con il nome \"Polaroid J Sheet\".\nAnche se la sua ricerca originalmente \u00e8 volta unicamente a creare un filtro capace di ridurre l'abbagliamento da fari di automobile, Land intravede la possibilit\u00e0 di usare i nuovi fogli di plastica Polaroid per lo sviluppo della stereoscopia cinematografica. Nel gennaio 1936 Land d\u00e0 la prima dimostrazione dell'applicazione dei filtri Polaroid alla fotografia 3-D al Waldorf-Astoria Hotel di New York. La reazione entusiastica fa seguire l'installazione del sistema al Museo delle Scienze di New York. Non \u00e8 noto quali film siano stati proiettati durante questa dimostrazione.\nL'utilizzo di filtri polarizzatori rappresenta un tipo di proiezione completamente nuova. Due pellicole parallele, con il canale per l'occhio destro e sinistro, devono venire sincronizzate in proiezione con uno circuito sincronizzante. Inoltre, la luce polarizzata, non pu\u00f2 venire proiettata su di un qualsiasi schermo bianco opaco, ma solamente su di uno schermo \"Silver Screen\" o prodotto con altro materiale riflettente al fine di riflettere correttamente le immagini separate.\nLo stesso anno, il film \"Nozze vagabonde\", viene realizzato in Italia, seguito nello stesso anno dal film \"Zum Greifen Nah\" e nel 1939 da \"Sechs M\u00e4del Rollen Ins Wochenend\", entrambi prodotti in Germania. Il film italiano viene girato con cinepresa Gualtierotti, mentre le due produzioni tedesche con cineprese Zeiss e il sistema di ripresa Vierling. Questi sono i primi film che utilizzano il sistema a luce polarizzata e i filtri Polaroid. La societ\u00e0 tedesca Zeiss, fabbrica nello stesso periodo occhiali da sole polarizzati, prodotti indipendentemente anche da E. K\u00e4semann e J. Mahler.\nNel 1939, John Norling gira \"In Tune With Tomorrow\", primo film commerciale 3-D ad utilizzare il sistema a luce polarizzata negli Stati Uniti. Questo cortometraggio viene presentato per la prima volta alla Esposizione Universale di New York del 1939 e fu creato appositamente per il padiglione della Chrysler Motor. In questo film, una Chrysler Plymouth del '39 viene magicamente assemblata a ritmo di musica. Originalmente in bianco e nero, il film divenne cos\u00ec popolare che tu rigirato a colori l'anno seguente con il titolo \"New Dimensions\". Nel 1953 fu ridistribuito dalla RKO con il titolo \"Motor Rhythm\".\nDurante gli anni quaranta, un altro cortometraggio pionieristico utilizza il sistema Polaroid 3-D, si tratta di \"\" prodotto dalla compagnia ferroviaria della Pennsylvania in occasione dell'Esposizione Universale di San Francisco del 1939. Prodotto da John Norling, venne girato da Jacob Leventhal con il suo personale equipaggiamento. Il film consiste di varie riprese di panorami che possono essere osservati durante i viaggi sui treni della compagnia ferroviaria della Pennsylvania.\nDurante gli anni quaranta ogni ulteriore sviluppo della stereoscopia venne arrestato dalla seconda guerra mondiale.\nL'et\u00e0 d'oro del cinema 3-D (1952-1955).\nPrima ondata.\nQuella che gli appassionati considerano l'\"et\u00e0 d'oro\" del cinema 3-D ha inizio nel 1952 con l'apparizione del primo film stereoscopico a colori, \"Bwana Devil\", prodotto, scritto e diretto da Arch Oboler. Il film, che arriva in produzione con il titolo \"The Lion of Gulu\", viene girato in \"Natural Vision\", un sistema alla cui creazione contribuisce M. L. Gunzberg, che ne detiene anche il controllo. Gunzberg, che costruisce l'attrezzatura assieme al fratello Julian, e altri due soci, vende il brevetto a vari studi cinematografici prima che Oboler lo utilizzi nella realizzazione del suo film. Il film, che arriva in produzione con il titolo \"The Lion of Gulu\", \u00e8 interpretato da Robert Stack, Barbara Britton e Nigel Bruce.\nCos\u00ec come praticamente tutti i film apparsi durante questa fase, \"Bwana Devil\" viene proiettato in doppia pellicola con il sistema dei filtri polarizzatori. Durante gli anni cinquanta, i familiari occhialini anaglifi di cartoncino vengono infatti utilizzati per i fumetti, qualche cortometraggio ad opera dell'esploratore Dan Sonney e tre cortometraggi prodotti dalla Lippert Productions, questi ultimi proiettati comunque con doppia pellicola.\nPoich\u00e9 per proiettare questi film erano necessari due proiettori sincronizzati, questi potevano avere una lunghezza limitata (1800 metri, cio\u00e8 circa un'ora di film), il che significa che un intervallo era necessario durante la proiezione di ogni film. Abbastanza spesso, i punti di intervallo erano scritti nel copione del film con un momento di maggiore intensit\u00e0 della trama.\nNel Natale del 1952, il produttore Sol Lesser presenta il sistema \"Stereo Techniques\" a Chicago. Lesser acquisisce i diritti per cinque cortometraggi su doppia pellicola. Due di questi, \"Now is the Time (to Put On Your Glasses)\" e \"Around is Around\", sono diretti da Norman McLaren nel 1951 per la National Film Board of Canada. Gli altri tre, \"A Solid Explanation\", \"Royal River\", e \"The Black Swan\", erano stati prodotti in Gran Bretagna per il Festival of Britain nel 1951 da Raymond Spottiswoode.\nJames Mage \u00e8 un altro dei pionieri di questo periodo di boom del cinema 3-D. Utilizzando il suo sistema Bolex a 16mm, realizza la serie di quattro corti \"Triorama\", che presenta il 10 febbraio del 1953: \"Sunday In Stereo\", \"Indian Summer\", \"American Life\" e \"This is Bolex Stereo\", oggi considerati perduti.\nTra i primi film 3-D prodotti in questo periodo c'\u00e8 il cortometraggio della Lippert \"A Day in the Country\", narrato da Joe Besser e composto principalmente di materiale di test. A differenza di tutti gli altri corti della Lipper, disponibili sia in doppia pellicola che in anaglifo, questa produzione venne realizzata solamente in anaglifo.\nL'aprile 1953 vede apparire due film innovativi in 3-D: \"L'uomo nell'ombra\" (\"Man in the Dark\"), della Columbia, e \"La maschera di cera\" (\"House of Wax\"), della Warner Bros., il primo film 3-D con audio stereofonico. \"La maschera di cera\" \u00e8 anche il film che decreta il successo di Vincent Price quale star del cinema horror e \"re del 3-D\", poich\u00e9 successivamente ad esso, Price diviene il protagonista di altri film in 3-D: \"Agente federale X3\" (\"Dangerous Mission\", 1954), \"Il mostro delle nebbie\" (\"The Mad Magician\", 1954), \"Il figlio di Sinbad\" (\"Son of Sinbad\", 1955). Il successo di questi due film prova anche che gli studios di Hollywood avevano trovato un modo per attirare nuovamente il pubblico nelle sale, strappandolo alla televisione, che, in quegli anni, stava causando un declino nell'affluenza al cinema.\nLa Walt Disney fa il suo ingresso nel 3-D il 28 maggio 1953 con il cortometraggio \"Melody\", che accompagna in \"double-feature\" il primo western in 3-D, \"Forte T\" (\"Fort Ti\") prodotto dalla Columbia, alla sua prima a Los Angeles. Il corto viene inserito nel 1957 nel programma \"3-D Jamboree\" del Fantasyland Theater di Disneyland, assieme ad un altro cortometraggio Disney \"Working for Peanuts\" (1953).\nLa Universal presenta il suo primo spettacolo 3-D il 27 maggio 1953, con il film in audio stereo \"Destinazione Terra\" (\"It Came from Outer Space\"), un lungometraggio di fantascienza, appartenente al filone dei film di \"invasione aliena\", diretto dallo specialista del genere Jack Arnold. A seguire il primo film 3-D della Paramount, \"Sangaree\", lungometraggio in costume ambientato durante la Rivoluzione Americana, con Fernando Lamas e Arlene Dahl.\nLa Columbia distribuisce svariati western in 3-D prodotti da Sam Katzman e diretti da William Castle. Casle si sarebbe poi specializzato in svariati espedienti per coinvolgere il pubblico in sala, per film quali: \"La casa dei fantasmi\" (\"House on Haunted Hill\", 1959), \"Il mostro di sangue\" (\"The Tingler\", 1959), entrambi con Vincent Price, e \"I 13 fantasmi\" (\"13 Ghosts\", 1960).\nSempre la Columbia produce anche delle commedie \"slapstick\" concepite appositamente per il 3-D. I Tre Marmittoni appaiono in due film 3-D, entrambi del '53: \"Spooks!\" e \"Pardon My Backfire\". Il comico dialettale Harry Mimmo recita nel film \"Down the Hatch\" del 1953. Il produttore Jules White, nonostante sia entusiasta delle possibilit\u00e0 offerte dal 3-D alla commedia \"slapstick\" (quali ad esempio torte e altri \"proiettili\" lanciati verso il pubblico), riesce a produrre soltanto un paio di cortometraggi stereoscopici: il gi\u00e0 citato \"Down The Hatch\" viene cos\u00ec distribuito nel convenzionale formato \"piatto\", la Columbia riesce a distribuirlo in 3-D soltanto nel circuito dei festival di cinema.\nJohn Ireland, Joanne Dru e Macdonald Carey appaiono nel western a colori prodotto da Jack Broder \"Il territorio dei fuorilegge\" (\"Hannah Lee: An American Primitive\"), proiettato in prima il 19 giugno 1953. Il film \u00e8 diretto da Ireland, che fece causa a Broder per il suo compenso. Brode fece una contro-causa sostenendo che Ireland era andato ben oltre i costi di produzione del film.\nUn altro celebre titolo appartenente all'et\u00e0 d'oro del cinema 3-D, \u00e8 il film di serie B di fantascienza \"Robot monster\". Il film \u00e8 stato scritto in circa un'ora dallo sceneggiatore Wyott Ordung e girato in un paio di settimane con un budget assai stringato. Lo stesso \"Robot Monster\" protagonista della pellicola viene costruito recuperando un costume da gorilla a cui viene aggiunto un casco da astronauta. Nonostante queste premesse e il fatto che la troupe non ha avuto esperienze precedenti con l'equipaggiamento di ripresa per il 3-D, la fortuna \u00e8 dalla loro parte, infatti l'effetto 3-D \u00e8 ben girato e allineato. \"Robot Monster\" va ricordato anche per la colonna sonora composta dall'emergente Elmer Bernstein. Il film viene presentato il 24 giugno del 1953 e distribuito in coppia con il cortometraggio \"Stardust in Your Eyes\" (letteralmente \"Polvere di stelle nei tuoi occhi\"), in cui il comico da nightclub Slick Slavin illustra come sarebbero apparse le star del cinema del periodo.\nLa 20th Century Fox produce un solo film 3-D, \"Inferno\", diretto dal regista Roy Ward Baker e interpretato da Rhonda Fleming. La Fleming, che appare anche in \"Those Redheads from Seattle\" (1953) e \"Il tesoro del Rio delle Amazzoni\" (\"Jivaro\", 1954), condivide il podio come attrice apparsa nel maggior numero di film 3-D con Patricia Medina, che appare invece in \"Sangaree\" (1953), \"Il mostro della via Morgue\" (\"Phantom of the Rue Morgue\", 1954) e \"Tamburi a Tahiti\" (\"Drums of Tahiti\", 1954). Darryl F. Zanuck dimostra poco interesse nel sistema stereoscopico, mentre si sta preparando l'avvento del nuovo sistema \"widescreen\", il Cinemascope.\nIl primo declino della mania del cinema 3-D si ha nella tarda estate/inizio autunno del 1953. I fattori che causano questo declino sono:\nA causa della frequente incuria di molti proiezionisti, anche ad anteprime dei film 3-D, distributori e critici cinematografici ne accusano la responsabilit\u00e0 di affaticare la vista.\nSol Lesser tenta di dare un seguito alle \"Stereo Techniques\" con un nuovo spettacolo, composto, questa volta, da cinque cortometraggi da lui stesso prodotti. Il progetto prende il nome di \"The 3-D Follies\", e viene distribuito dalla RKO. Purtroppo, a causa di difficolt\u00e0 finanziarie e del crescente disinteresse nei confronti del 3-D, Lesser cancella il progetto durante l'estate del 1953, cosicch\u00e9 il primo dei suoi film 3-D viene interrotto in fase di produzione. Due dei tre cortometraggi vengono girati: \"Carmenesque\", un numero di \"burlesque\" interpretato dalla celebre spogliarellista Lili St. Cyr, e \"Fun in the Sun\", un cortometraggio a tema sportivo diretto dal regista e scenografo William Cameron Menzies, che diresse anche il lungometraggio \"Il labirinto\" (\"The Maze\", 1953) per la Allied Artists.\nAnche se pi\u00f9 costoso da installare rispetto a sistema 3-D a luce polarizzata, il pi\u00f9 grande concorrente nella rappresentazione realistica, \u00e8 in questa fase il formato anamorfico, utilizzato inizialmente dalla 20th Century Fox attraverso il Cinemascope, che in questo formato a settembre presenta il film \"La tunica\" (\"The Robe\", 1953). Il formato anamorfico richiede una singola pellicola, cosicch\u00e9 non era necessaria una complessa sincronizzazione. Un altro rivale del 3-D, fin dall'inizio, \u00e8 il Cinemarama, che presenta un miglior controllo della qualit\u00e0, perch\u00e9 proprietario dello stesso \u00e8 una compagnia che concentra i suoi sforzi in favore del controllo della qualit\u00e0. Comunque, molti dei film 3-D passati nell'estate del 1953 venivano proiettati su schermo piano, in formati \"widescreen\" compresi tra il 1,66:1 e il 1,85:1. Nelle prime pubblicit\u00e0 e articoli sugli schermi ad ampio formato e sul 3-D, i sistemi \"widescreen\" venivano citati come \"3-D\", causando qualche confusione tra gli studiosi.\nNon c'\u00e8 stato un solo caso in cui si sia combinato il Cinemascope con il 3-D fino al 1960, con un film intitolato \"La ragazza dal bikini rosa\" (\"September Storm\"), anche se utilizzando un negativo non anamorfico. \"La ragazza dal bikini rosa\", inoltre, viene distribuito con l'ultimo cortometraggio in doppia pellicola, \"Space Attack\", girato nel 1954 con il titolo di \"The Adventures of Sam Space\".\nSeconda ondata.\nNel dicembre del 1953, il 3-D fa il suo ritorno con la presentazione di una serie di svariati importanti film stereoscopici, compreso il \"musical\" della MGM \"Baciami Kate\" (\"Kiss Me, Kate\"). Il film rappresenta il terreno di test su cui decidere se il 3-D doveva rimanere o essere abbandonato. La MGM lo testa in sei cinema: tre in 3-D e le altre tre in normale formato \"piatto\". Secondo gli annunci commerciali dell'epoca, la versione 3-D \u00e8 accolta con tale entusiasmo che il film viene presto distribuito ampiamente nella versione stereoscopica. Tuttavia, la maggior parte delle pubblicazioni, compreso il classico libro di riferimento sul cinema di Kenneth Macgowan, \"Behind the Screen\" appare molto meglio nella versione \"regolare\". La pellicola, basata sul popolare musical di Samuel e Bella Spewack, \u00e8 interpretato dalla squadra di \"usignoli\" della MGM capeggiati da Howard Keel and Kathryn Grayson, coadiuvati da: Ann Miller, Keenan Wynn, Bobby Van, James Whitmore, Kurt Kasznar e Tommy Rall. Il film promosse anche il suono stereofonico con cui era registrato.\nMolti altri film che hanno permesso al 3-D di ritornare in auge, tra questi figurano i titoli: \"Hondo\" (1953) con John Wayne, la produzione Columbia \"Pioggia\" (\"Miss Sadie Thompson\", 1953) con Rita Hayworth e la produzione Paramount \"I figli del secolo\" (\"Money From Home\", 1953) con Dean Martin e Jerry Lewis. La Paramount inoltre realizza i cortometraggi animati \"Boo Moon\" (1954) con Casper e \"Popeye, the Ace of Space\" con Braccio di Ferro. La Paramount realizza un documentario in 3-D sulla Guerra di Corea, \"Cessate il fuoco!\" (\"Cease Fire\", 1953).\n\"Top Banana\", musical basato sulla commedia musicale omonima con Phil Silvers, allora molto popolare negli Stati Uniti, viene portato sullo schermo con il cast originale. Sebbene sia stato girato in fase di produzione, l'idea \u00e8 quella che ogni spettatore possa avere la sensazione di avere il miglior posto in casa attraverso la fotografia a colori e il 3-D. Sebbene il film sia stato girato e stampato in 3-D, la United Artists che lo distribuisce, pensando che realizzarlo in formato stereoscopico fosse troppo dispendioso, lo presenta solamente nel formato \"piatto\", il 27 gennaio 1954. Rimane cos\u00ec uno dei due film dell'\"et\u00e0 d'oro\" del cinema 3-D, assieme a \"I pionieri della California\" (\"Southwest Passage\", 1954) con John Ireland e Joanne Dru, oggi considerati perduti (anche se le versioni \"piatte\" sono sopravvissute).\nUna serie di film in 3-D di successo segue la seconda ondata. I pi\u00f9 importanti sono:\nIl declino definitivo del 3-D arriva nella tarda primavera del 1954, per le stesse ragioni della precedente crisi, cos\u00ec come pure a causa del maggiore successo del formato \"widescreen\" tra i cinematografi. Nonostante la Polaroid crei l'innovativo \"Tell-Tale Filter Kit\", ai fini del riconoscimento e la regolazione della sincronizzazione e della fase nella proiezione 3-D, i cinematografi continuano a trovare poco confortevole il sistema e tendono a focalizzare la propria attenzione su processi quali il Cinemascope.\nL'ultimo film in 3-D realizzato in questo formato durante l'\"et\u00e0 d'oro\" \u00e8 \"La vendetta del mostro\" (\"Revenge of the Creature\"), il 23 febbraio 1955. Ironia della sorte, il film ha un'ampia diffusione nella versione in 3-D e viene accolto bene al botteghino.\nPrimo revival del cinema 3-D (1960-1984).\nRevival del cinema 3-D in singola pellicola (1960-1979).\nI film stereoscopici rimangono sotterranei per la prima parte degli anni sessanta, con l'apparizione di film di serie B in anaglifo. Un film di un certo rilievo di questo periodo \u00e8 la produzione Warner Bros. \"La maschera e l'incubo\" (\"The Mask\", 1961). Il film viene girato in 2-D, ma, per migliorare la bizzarria del mondo onirico in cui si immerge il personaggio principale indossando una maschera tribale, il film viene girato in anaglifo 3-D. Queste scene vengono stampate in Technicolor associando per la prima volta l'anaglifo rosso/verde.\nBench\u00e9 pochi film 3-D circolino durante i primi sessanta, l'inizio della seconda fase del cinema 3-D si deve allo stesso produttore che ha dato il via alla mania del cinema 3-D degli anni cinquanta. Viene utilizzata una nuova tecnologia chiamata \"Space-Vision 3-D\": i film stereoscopici vengono stampati sulla stessa pellicola, le due immagini parallele una dopo l'altra, nello spazio dello stesso frames, necessitando di un solo proiettore dotato di speciali lenti. Questa tecnologia, chiamata \"sopra e sotto\" ( \"over and under\"), elimina la necessit\u00e0 di due proiettori sincronizzati, producendo un'immagine panoramica, ma pi\u00f9 scura, con colori meno vividi. A differenza del sistema con doppia pellicola, \u00e8 perfettamente sincronizzato, a meno che il proiettore non venga starato in fase di riparazione.\nArch Oboler ancora una volta ha una visione del sistema che nessun altro ha, e lo mette in pratica con il film di fantascienza \"The Bubble\" del 1966, interpretato da Michael Cole, Deborah Walley, e Johnny Desmond. Cos\u00ec come accaduto per \"Bwana Devil\", anche questo film viene bocciato dalla critica, ma amato dal pubblico che riempie le sale, e produce un tale guadagno da permettere anche ad altre case produttrici, in particolare quelle indipendenti che non hanno abbastanza denaro da potersi permettere il formato in doppia pellicola, di utilizzare il sistema.\nNel 1970, Stereovision, un nuovo gruppo fondato dal regista e inventore Allan Silliphant e dal progettista ottico Chris Condon, sviluppano un differente formato su singola pellicola 35mm, che utilizza due immagini \"schiacciate\" affiancate l'una accanto all'altra, comprimendole e decomprimendole attraverso lenti anamorfiche e lenti polarizzate.\nLouis K. Sher detto \"Sherpix\" e lo Stereovision realizzano con questo sistema la commedia softcore \"Le porno hostess in super 3-D\" (\"The Stewardesses\", 1969) auto-classificatosi con X, ma successivamente classificata R dall'MPAA. Il film costa $ 100.000 alla produzione e viene venduto per un anno in molti mercati, fino a guadagnare 27 milioni di dollari (corrispondenti a circa 114 milioni di dollari del 2007) nel solo Nord America, venendo distribuito in appena 800 cinema, e divenendo cos\u00ec il pi\u00f9 proficuo film 3-D fino ad allora, e, in termini relativi, uno dei film pi\u00f9 redditizi di tutti i tempi. Il film viene girato in formato 3-D 70mm.\nIn 25 anni all'incirca 36 film in tutto il mondo vengono realizzati con il sistema Stereovision, usando contemporaneamente il formato panoramico, immagini anamorfiche affiancate o 70\u00a0mm 3-D. La leggenda del 3-D Chris Condon e il regista Ed Meyer sembra siano intenzionati a girare un remake del film \"Le porno hostess in super 3-D\" in XpanD, RealD e Dolby 3D nel 2009.\nLa qualit\u00e0 dei film 3-D seguenti non sarebbe stata molto innovativa, molti dei quali sarebbero stati sia softcore che film hardcore per adulti, film horror o una combinazione di entrambi. Il film di Paul Morrisey e Antonio Margheriti \"Il mostro \u00e8 in tavola... barone Frankenstein\" (\"Flesh for Frankenstein\", 1973) \u00e8 un esempio della combinazione di entrambi.\nApice del revival del cinema 3-D (1980-1984).\nNegli anni ottanta IMAX, che utilizza il formato 70mm in proiezione, comincia ad offrire documentari in 3-D dai 20 minuti di durata in su. Nel 1986 il National Film Board, il pi\u00f9 grosso distributore di film del Canada, produce \"Transiction\", creato per l'Expo 1986 di Vancouver. Il primo film non documentaristico \u00e8 invece il cortometraggio di 45' \"Wings of Courage\", diretto da Jean-Jacques Annaud nel 1995 sulla vita dello scrittore e aviatore francese Antoine de Saint-Exup\u00e9ry.\nUtilizzando il processo sperimentato dal sistema Space-Vision, gli autori di cinema hollywoodiani, vengono colpiti da una mania del 3-D paragonabile a quella di una trentina di anni prima. Grazie alla popolarit\u00e0 ottenuta ridistribuendo i film \"La maschera di cera\" e \"Il delitto perfetto\", nuovi registi ispirati dall'effetto tridimensionale in grado di \"bucare lo schermo\", saltano sul carrozzone del 3-D producendo film orientati ad un pubblico pi\u00f9 \"mainstream\". Tra questi figurano i titoli:\nDi questi film solamente \"Comin' At Ya!\" e \"Week end di terrore\" sono stati distribuiti negli Stati Uniti in VHS o DVD nella versione in 3-D, mentre \"Amityville 3-D\" \u00e8 stato distribuito in 3-D in DVD nel Regno Unito.\nSecondo revival del cinema 3-D (2003-presente).\nNel 2003 James Cameron realizza il documentario \"Ghosts of the Abyss\", il primo film per il sistema IMAX 3-D ripreso utilizzando il sistema Reality Camera. Questo utilizza le pi\u00f9 recenti tecnologie HDTV anzich\u00e9 pellicola, e viene costruito specificatamente per Cameron dal direttore della fotografia Vince Pace. La stessa videocamera viene utilizzata nei film: \"\" (\"Spy Kids 3D: Game Over\", 2003), \"Aliens of the Deep\" (2005) e \"The Adventures of Sharkboy and Lavagirl 3-D\" (2005).\nNell'agosto 2004, il gruppo rap Insane Clown Posse realizza il loro nono album di studio \"Hell's Pit\". Una delle due versioni dell'album contiene un DVD extra con il cortometraggio \"Bowling Balls\". Si tratta del primo film 3-D girato in High Definition Video.\nNel novembre 2004 il film \"Polar Express\" viene presentato come primo lungometraggio animato in 3-D realizzato per il sistema IMAX 3-D. Viene proiettato in 3.584 cinema in 2-D e solamente in 66 cinema IMAX. L'incasso di questi pochi cinema 3-D rappresenta ben il 25% del totale, guadagnando 14 volte pi\u00f9 della versione 2-D. Ci\u00f2 rappresenta un grosso stimolo nella produzione di film di animazione in 3-D.\nNel giugno del 2005 il cinema di Hollywood Mann's Chinese 6 Theatre diviene il primo grosso cinema commercial ad essere equipaggiato con il formato digitale 3-D. Vengono testati in formato Digital 3D lungo l'arco di diversi mesi il film \"Cantando sotto la pioggia\" e \"Polar Express\".\nNel novembre 2005, i Walt Disney Studios presentano \"Chicken Little\" in formato digitale 3-D.\nNel 2007 il film horror \"Scar\" viene presentato in prima nel mondo (il film deve essere ancora distribuito negli Stati Uniti). Si tratta del primo film narrativo in 3-D realizzato completamente in digitale ad opera di NHK and DitlevFilms. La postproduzione, compresi FotoKem e Technicolor, viene effettuata da Christian Ditlev Bruun della DitlevFilms a Los Angeles. Gli ultimi adeguamenti al formato stereoscopico finali vengono dati da Skip City a Kawaguchi in Giappone con NHK.\nNel gennaio 2008 la 3ality Digital e Nation Geographic realizzano \"U2 3D\", il primo concerto dal vivo e il primo film live action a venire girato in 3-D utilizzando software e tecnologia sviluppata dalla 3ality Digital.\nIl 16 gennaio 2009 la Lionsgate realizza \"San Valentino di sangue 3D\" (\"My Bloody Valentine\"), un remake in 3-D digitale dell'horror del 1981.\nBen Walters convince produttori e cinematografi a interessarsi nuovamente ai film 3-D. Attualmente ci sono pi\u00f9 attrezzature per la proiezione e molti pi\u00f9 film ripresi in 3-D. Un incentivo \u00e8 che la tecnologia \u00e8 pi\u00f9 sviluppata. Riprendere in 3-D impone meno limitazioni e il risultato \u00e8 pi\u00f9 stabile. Un altro incentivo \u00e8 quello che i cinema si stanno spopolando e versano in uno stato di declino, i ricavi dai film in 3-D invece continuano a crescere.\nAttraverso l'intera storia delle proiezioni 3-D, si sono sperimentate varie tecniche per convertire immagini 2-D in stereoscopiche. Poche di queste sono state efficaci e sono sopravvissute. La combinazione di sorgenti digitali e materiale digitalizzato elaborati con costi relativamente contenuti, ha generato una nuova ondata di prodotti di conversione.\nA tal proposito IMAX e Warner Bros. hanno realizzato \"Superman Returns\" che comprende 20 minuti di immagini 3-D convertite da materiale originalmente girato in 2-D.\nGeorge Lucas ha annunciato che ridistribuir\u00e0 la saga di \"Guerre stellari\" in 3-D, convertendola grazie a un processo sviluppato dalla compagnia In-Three.\nJames Cameron ha girato i suoi nuovi film \"Avatar\" e \"Battle Angel\" (attualmente in pre-produzione) in 3-D digitale, utilizzando videocamere HDTV del sistema Fusion Camera.\nI film di animazione \"Boog &amp; Elliot a caccia di amici\" (\"Open Season\") e \"Una vita da formica\" (\"The Ant Bully\"), vengono realizzati in 3-D analogico nel 2006. \"Monster House\" (2006) e \"The Nightmare Before Christmas\" (1993) vengono realizzati in XpanD 3D, RealD e Dolby 3D nel 2006.\nA fine 2005 Steven Spielberg dichiara alla stampa di collaborare allo sviluppo di un sistema 3-D che non necessita di occhiali e si basa su schermi al plasma. Un computer divide ogni frame del film e proietta le due immagini divise sullo schermo a differenti angolazioni, per poi essere trasmessa dalle sottili creste angolate sullo schermo .\nIl 19 maggio 2007 il film \"Scar (film 2005)\" apre il Festival di Cannes. \u00c8 il primo lungometraggio 3-D statunitense ad essere presentato in Real D. Risulta anche il primo film al botteghino in svariati paesi del mondo, compresa la Russia dove viene presentato in 3-D in 295 sale.\nIl 1\u00ba febbraio 2008 la Walt Disney Pictures presenta \"\", si tratta della ripresa in Disney Digital 3D e IMAX 3-D dell'omonimo concerto di Miley Cyrus.\nL'11 luglio 2008, la Warner Bros. realizza \"Viaggio al centro della Terra 3D\" (\"Journey to the Center of the Earth\") in Real D.\nIl 21 novembre 2008 (il 6 febbraio 2009 per la Gran Bretagna), la Walt Disney Pictures presenta \"Bolt - Un eroe a quattro zampe\" (\"Bolt\") in Disney Digital 3D.\nIl 16 gennaio 2009 la Lionsgate presenta \"San Valentino di sangue 3D\" (\"My Bloody Valentine\"), il primo horror e il primo film R-rated a venire proiettato in RealD. Il film viene presentato in 1033 sale dotate del sistema 3-D, la pi\u00f9 ampia distribuzione in questo formato, e 1501 sale dotate di normale schermo 2-D.\nIl 6 febbraio 2009 LAIKA presenta \"Coraline e la porta magica\" (\"Coraline\"), film di animazione a passo uno diretto da Henry Selick (gi\u00e0 regista di \"The Nightmare Before Christmas\") e basato sul libro \"Coraline\" di Neil Gaiman.\nIl 29 maggio 2009 la Walt Disney Pictures e Disney Digital 3-D presentano il primo film Pixar in 3-D \"Up\".\nL'horror \"The Final Destination 3D\", viene annunciato per essere presentato il 28 agosto nel Regno Unito e negli Stati Uniti, e il 1\u00ba ottobre in Australia e Nuova Zelanda.\nIl primo webisodio in 3-D viene annunciato per il 1\u00ba settembre 2009 per la serie \"Horrorween\".\nTutti i futuri titoli prodotti da Walt Disney Pictures e Pixar vengono realizzati in Disney Digital 3-D.\nIl 16 dicembre 2009, in tutto il mondo, e il 15 gennaio 2010, in Italia, esce nei cinema il film \"Avatar\", diretto da James Cameron e prodotto dalla 20th Century Fox.\nNell'estate 2011, in tutto il mondo viene distribuito Transformers 3, un film di Michael Bay.\nAltre tecniche di intrattenimento.\nOltre alla tridimensionalit\u00e0 (3D), si pu\u00f2 avere anche la multisensorialit\u00e0, ovvero sistemi che permettano di coinvolgere altri sensi, come ad esempio l'olfatto: celebre a tal proposito l'\"Odorama\" utilizzato per la proiezione del film \"Polyester\" di John Waters, oppure di creare effetti di movimento delle poltrone."}
{"id": "1271122", "revid": "4106", "url": "https://it.wikipedia.org/wiki?curid=1271122", "title": "Zornotza", "text": ""}
{"id": "1271128", "revid": "110157", "url": "https://it.wikipedia.org/wiki?curid=1271128", "title": "Pinggau", "text": "Pinggau \u00e8 un comune austriaco di 3 195 abitanti nel distretto di Hartberg-F\u00fcrstenfeld, in Stiria; ha lo status di comune mercato (\"Marktgemeinde\"). "}
{"id": "1271129", "revid": "287204", "url": "https://it.wikipedia.org/wiki?curid=1271129", "title": "Indirizzo dei 221", "text": "L\u2019indirizzo dei 221, noto anche come appello dei 221, fu indirizzato, il 18 marzo 1830, dalla Camera dei deputati al re di Francia, Carlo X. In occasione della apertura della sessione parlamentare avvenuta il 18 marzo 1830, essa esprimeva la sfiducia della maggioranza liberale della Camera, forte di 221 deputati, verso il ministero diretto dal principe di Polignac ed \u00e8 stato uno dei fattori che portarono alla Rivoluzione di luglio.\nAntefatti.\nIl ministero \u2018liberale\u2019 del Martignac.\nCon le elezioni del 17 e 24 novembre 1827, i liberali divennero maggioranza alla Camera dei deputati. Nonostante che nulla lo obbligasse e malgrado le proprie convinzioni, Carlo X, si adegu\u00f2 affidando, il 5 gennaio 1828, la guida del ministero al semi-liberale visconte di Martignac. Il suo ministero fece votare qualche legge liberale ma, non fu capace di arrestare la montata del liberalismo. Messo in minoranza su una legge di riorganizzazione degli enti locali, si dimise.\nLa costituzione del ministero Polignac.\nCarlo X si dichiar\u00f2 \"stanco degli abusi dei liberali\" e decise di imporre le proprie scelte senza tener conto della maggioranza parlamentare: l'8 agosto 1829, nomin\u00f2 ministro degli esteri il principe di Polignac, suo confidente e leader del partito ultrarealista. Polignac emerse rapidamente come la figura leader del ministero. Nel novembre 1829, divenne, finalmente, primo ministro.\nLa forza della stampa di opposizione.\nL'avvento del governo Polignac precedette, di poco, la fondazione, del quotidiano Le National, il cui primo numero appare il 3 gennaio 1830. Nelle mani di pezzi da novanta quali Thiers, Carrel, Mignet e Sautelet, esso divenne, in breve, la bandiera della maggioranza liberale alla Camera dei Pari. \nLa nuova testata si aggiungeva a giornali gi\u00e0 ben consolidati, quali \"Le Globe\" e \"Le Temps\", oltre ai, liberali ma pi\u00f9 moderati, \"Le Constitutionnel\" e il \"Journal des d\u00e9bats\".\nLa campagna stampa contro il governo Polignac.\nIl nuovo ministero offriva un obiettivo quasi perfetto della polemica giornalistica e politica. Polignac era figlio della pi\u00f9 intima confidente di Maria Antonietta, la allora assai impopolare duchessa di Polignac e, durante la Grande Rivoluzione era stato presso Carlo X a Coblenza. Fra i ministri, conte de La Bourdonnaye, agli interni, era un \"ultrarealista\" fra i pi\u00f9 estremisti, che, nel lontano 1815, si era segnalato reclamando \"dei supplizi, dei ferri, dei carnefici\". Il maresciallo Bourmont, alla guerra, prima anti-rivoluzionario, poi generale di Napoleone, si era distinto tradendolo alcuni giorni prima di Waterloo.\nL'opposizione lanci\u00f2 indignati clamori: \"Coblenza, Waterloo, 1815: ecco i tre principi, ecco i tre personaggi del ministero. Giratela dalla parte che volete, da tutte le parti spaventa, da tutte le parti irrita. Spremete, torcete questo ministero, non getta che umiliazioni, sfortune e incubi\".\nBertin, figlio del direttore del \"Journal des d\u00e9bats\", pubblic\u00f2 un celebre articolo, che terminava con un'allora celebre formula: \"Sfortunata Francia, sfortunato re\", ove stigmatizzava \" la corte con i suoi antichi rancori, l'emigrazione con i suoi pregiudizi, il sacerdozio con il suo odio della libert\u00e0\". Portato a processo, Bertin venne condannato dal tribunale correzionale ma assolto in appello. Il giovane duca di Chartres fece una comparsa al processo, cosa che gli cost\u00f2 un forte rimprovero da parte di Carlo X, nel corso di un tempestoso colloquio alle Tuileries.\nNella veemenza della opposizione vi era una buona dose di forzatura. Polignac, presentato come un bigotto fanatico, ossessionato dal diritto divino dei re, era in realt\u00e0 favorevole ad una monarchia costituzionale, ma considerava che essa fosse incompatibile con una libert\u00e0 di stampa senza limiti e senza misure. Molti importanti ministri (Courvoisier alla giustizia, Montbel alla pubblica istruzione, Chabrol de Crouzol alle finanze, il barone di Haussez alla marina) assunsero attitudini piuttosto concilianti. Montbel, ad esempio, era un esponente del partito \"ultra\" che aveva sostenuto il governo del conte di Vill\u00e8le, ma aveva mostrato il proprio spirito di moderazione rifiutando di sospendere dall'insegnamento universitario Guizot e Cousin. Quando pass\u00f2 agli interni, venne rimpiazzato, alla pubblica istruzione, da un magistrato liberale, il conte di Guernon-Ranville.\nTuttavia il dado era ormai tratto, e la polemica politica era talmente veemente da estendersi ad episodi del tutto impropri. Si ricorda, in particolare, la questione della supposta proliferazione di incendi che, si sosteneva, infestava la Normandia: l'unica cosa certa \u00e8 che liberali ed \"ultra\" ne profittarono per accusarsene reciprocamente.\nL'oggetto del contendere.\nLe infondate accuse di colpo di Stato.\nDal novembre 1829, le voci di Parigi lasciavano intendere che gli \"ultra\" intendessero tentare un colpo di Stato, per modificare la Carta in senso conservatore, o per ristabilire puramente e semplicemente la monarchia assoluta. \nNiente permette di affermare che, come sostenuto dall'opposizione, Carlo X e Polignac abbiano voluto ristabilire la monarchia assoluta di prima del 1789.\nIn verit\u00e0, ad essere contrapposte nel 1829-30 erano due concezioni della monarchia costituzionale, ovvero due diverse interpretazioni della Carta del 1814: un dibattito che verr\u00e0 risolto solo con l'avvento della Monarchia di Luglio.\nLa posizione letteralista del sovrano.\nDa una parte il sovrano, che pretendeva di attenersi ad una lettura stretta della Carta: per lui, il monarca poteva nominare i ministri di propria scelta e non era tenuto a dimetterli, se non nei due casi previsti dalla Carta (tradimento o concussione).\nIn punta di diritto, la Carta del 1814 aveva istituito un regime rappresentativo ma non aveva stabilito un regime parlamentare. Nulla, nella Carta, dava alla Camera dei deputati la competenza per interferire nella formazione del ministero, che rappresentava, anzi, una stretta prerogativa reale. Nulla indicava che il ministero dovesse disporre della confidenza della Camera. Certo, una collaborazione fra il ministero e il parlamento era necessaria per legiferare (il governo ha solo l'iniziativa parlamentare mentre il Parlamento ha il monopolio della loro discussione e della loro adozione), con particolare riferimento al voto sul bilancio. \nMa tale collaborazione non implicava affatto che il governo fosse emanazione della Camera bassa. D'altronde, gi\u00e0 nel 1816, un governo moderato, quello del duca di Richelieu, aveva assistito allo scioglimento della \"Chambre introuvable\" a maggioranza \"ultra\", della quale esso non era affatto espressione.\nN\u00e9 occorre dimenticare come, ancora al giorno d'oggi, negli Stati Uniti, a regime presidenziale non vi sia necessariamente corrispondenza politica fra il governo e la maggioranza delle Camere. Nonostante che, anche l\u00ec, la collaborazione dei poteri sia, nella medesima maniera della Francia del 1830, necessaria per l'opera legislativa.\nLa posizione \u2018evoluzionista\u2019 della maggioranza liberale.\nDall'altra parte, i liberali vorrebbero fare evolvere il regime all'inglese, verso un parlamentarismo che la Carta non ha esplicitamente previsto: essi ritengono che il ministero deve avere la fiducia della maggioranza della Camera dei deputati. \"Le National\", ad esempio, evocava apertamente la 'gloriosa rivoluzione' inglese del 1688. Un esempio che non doveva apparire davvero pacifico al fratello di Luigi XVI, se si considera che alla fine di quella rivoluzione, il re Giacomo II, era stato esiliato e sostituito da Guglielmo d\u2019Orange, marito della di lui figlia Maria.\nI teorici del liberalismo, a cominciare da Benjamin Constant, agitano la minaccia del rifiuto del voto sul bilancio, che renderebbe illegale la raccolta delle imposte. La Camera dei deputati potrebbe, cos\u00ec, impedendo al ministero di governare, costringerlo alle dimissioni. Il generale Sebastiani, frequentatore del Palais-Royal, la residenza parigina del duca di Orl\u00e9ans (aveva sposato la nipote della contessa di Genlis), pur ammettendo che \"la corona ha il diritto di scegliere liberamente i propri ministri\", svilupp\u00f2 alla Camera un'interpretazione del tutto personale delle istituzioni:\nL'apertura della sessione parlamentare del 1830.\nIl discorso della corona.\nIl 2 marzo 1830, alla apertura della sessione parlamentare, di fronte alle due Camere riunite, Carlo X pronunci\u00f2 un discorso della corona nel quale annunci\u00f2 la spedizione di Algeri e minacci\u00f2, implicitamente, l'opposizione di governare per ordinanze in caso di blocco delle istituzioni.\nL'allusione alla \"risoluzione di mantenere la pace pubblica\" rinviava all'art. 14 della Carta del 1814 secondo la quale: \u00ab\"il re [...] fa i regolamenti e le ordinanze necessarie per l'esecuzione delle leggi e la sicurezza dello Stato\". Carlo X sottoline\u00f2 con la voce e il gesto le parole \"io non dubito del vostro concorso\" e \"che io non posso prevedere qui\". Capit\u00f2 che il gesto fosse talmente pronunciato da far cadere il copricapo del sovrano ai piedi del trono: l\u00ec dove stava il duca di Orl\u00e9ans, che raccolse il copricapo e lo porse al re, con un profondo inchino. Nei mesi successivi, i testimoni non mancarono di sottolineare il carattere premonitore della scena.\nL'elezione del presidente della Camera dei deputati.\nQuali che fossero le intenzioni del monarca, l'effetto non fu dei migliori. Come si cap\u00ec subito non appena la Camera prese a votare i cinque candidati alla propria presidenza, fra i quali re determinava il prescelto: della cinquina facevano parte tre intimi del duca di Orl\u00e9ans: Royer-Collard, Casimir P\u00e9rier e Sebastiani.\nI tempi, tuttavia, richiedevano passi politici chiari. Ci\u00f2 che indusse la Camera ad adottare una mozione chiamata 'indirizzo', in risposta al discorso della corona.\nL'indirizzo dei 221.\nIl dibattito alle Camere.\nUn progetto di indirizzo, venne elaborato da una commissione parlamentare appositamente nominata. La Camera dei deputati la esamin\u00f2 il 15-16 marzo. Si trattava di una vera e propria mozione di sfida nei confronti del ministero Polignac e, soprattutto, di una vera e propria richiesta di modifica della Carta verso un regime parlamentare.\nL'approvazione dell'indirizzo da parte di una maggioranza di 221 deputati.\nIl 16 marzo, la Camera dei deputati mise ai voti il progetto di indirizzo: su 402 votanti, essa ottenne 221 palle bianche (a favore) contro 181 palle nere (contro). L'indirizzo fu adottato. Subito, M\u00e9chin, deputato liberale assai vicino a Luigi Filippo, corse al Palais-Royal per portare la notizia al suo protettore, evidentemente gi\u00e0 addentro alla cosa.\nLa reazione di Carlo X.\nLettura dell'indirizzo al sovrano.\nDue giorni dopo, il 18 marzo a fine mattinata, Carlo X ricevette alle Tuileries la delegazione della Camera dei deputati, guidata dal presidente Royer-Collard, che lesse al monarca l'indirizzo cos\u00ec redatto:\nLa risposta del sovrano.\nCarlo X rispose:\nConseguenze.\nLa crisi era nei fatti e Carlo X stabil\u00ec di forzarla, pur rimanendo, formalmente, nei limiti del dettato della Carta."}
{"id": "1271132", "revid": "110157", "url": "https://it.wikipedia.org/wiki?curid=1271132", "title": "P\u00f6llau", "text": "P\u00f6llau \u00e8 un comune austriaco di 6 014 abitanti nel distretto di Hartberg-F\u00fcrstenfeld, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato i comuni soppressi di Rabenwald, Saifen-Boden, Sch\u00f6negg bei P\u00f6llau e Sonnhofen."}
{"id": "1271135", "revid": "26601", "url": "https://it.wikipedia.org/wiki?curid=1271135", "title": "Rutor", "text": ""}
{"id": "1271138", "revid": "767487", "url": "https://it.wikipedia.org/wiki?curid=1271138", "title": "P\u00f6llauberg", "text": "P\u00f6llauberg \u00e8 un comune austriaco di 2 113 abitanti nel distretto di Hartberg-F\u00fcrstenfeld, in Stiria."}
{"id": "1271144", "revid": "181699", "url": "https://it.wikipedia.org/wiki?curid=1271144", "title": "Poppo (Patriarca di Aquileia)", "text": ""}
{"id": "1271145", "revid": "110157", "url": "https://it.wikipedia.org/wiki?curid=1271145", "title": "Puchegg", "text": "Puchegg \u00e8 una frazione di 552 abitanti del comune austriaco di Vorau, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Vorau assieme agli altri comuni soppressi di Riegersberg, Schachen bei Vorau e Vornholz."}
{"id": "1271146", "revid": "1788047", "url": "https://it.wikipedia.org/wiki?curid=1271146", "title": "Itabuna", "text": "Itabuna \u00e8 una citt\u00e0 del Brasile nello Stato di Bahia, parte della mesoregione del Sul Baiano e della microregione di Ilh\u00e9us-Itabuna.\nIn passato \u00e8 stata una delle capitali del cacao; oggi \u00e8 un importante centro industriale e di commerci in continuo sviluppo, congiuntamente alla vicina citt\u00e0 costiera di Ilh\u00e9us."}
{"id": "1271147", "revid": "196390", "url": "https://it.wikipedia.org/wiki?curid=1271147", "title": "Sony-Ericsson", "text": ""}
{"id": "1271150", "revid": "2110845", "url": "https://it.wikipedia.org/wiki?curid=1271150", "title": "Jacques Georges", "text": "Durante la sua carriera dirigenaziale \u00e8 stato Presidente della Federcalcio Francese dal 1968 al 1972 e, ad interim, dal novembre 1993 al febbraio 1994, in seguito alla mancata qualificazione della Francia ai Mondiali 1994.\nA livello europeo \u00e8 stato eletto Presidente dell'UEFA nel 1983, dopo la morte di Artemio Franchi, ed ha mantenuto questa carica fino al 1990; durante i suoi anni di governo venne presa la decisione di squalificare dalle Coppe europee (Coppa dei Campioni, Coppa delle Coppe e Coppa UEFA) tutti i club inglesi in seguito alla Strage dell'Heysel del 29 maggio 1985.\n\u00c8 morto il 25 febbraio del 2004 all'et\u00e0 di 87 anni."}
{"id": "1271152", "revid": "110157", "url": "https://it.wikipedia.org/wiki?curid=1271152", "title": "Rabenwald", "text": "Rabenwald \u00e8 una frazione di 607 abitanti del comune austriaco di P\u00f6llau, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a P\u00f6llau assieme agli altri comuni soppressi di Saifen-Boden, Sch\u00f6negg bei P\u00f6llau e Sonnhofen."}
{"id": "1271153", "revid": "110157", "url": "https://it.wikipedia.org/wiki?curid=1271153", "title": "Riegersberg", "text": "Riegersberg \u00e8 una frazione di 981 abitanti del comune austriaco di Vorau, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Vorau assieme agli altri comuni soppressi di Puchegg, Schachen bei Vorau e Vornholz."}
{"id": "1271154", "revid": "1543377", "url": "https://it.wikipedia.org/wiki?curid=1271154", "title": "0166", "text": "0166 \u00e8 il prefisso telefonico del distretto di Saint-Vincent, appartenente al compartimento di Torino.\nIl distretto comprende la parte centro-orientale della Valle d'Aosta. Confina con la Svizzera a nord e con i distretti di Ivrea (0125) a est e a sud e di Aosta (0165) a ovest.\nAree locali e comuni.\nIl distretto di Saint-Vincent comprende 13 comuni compresi in 1 area locale, nata dall'aggregazione dei 2 preesistenti settori di Saint-Vincent e Valtournenche: Antey-Saint-Andr\u00e9, Chambave, Chamois, Ch\u00e2tillon, Emar\u00e8se, La Magdeleine, Montjovet, Pontey, Saint-Denis, Saint-Vincent, Torgnon, Valtournenche e Verrayes ."}
{"id": "1271157", "revid": "767487", "url": "https://it.wikipedia.org/wiki?curid=1271157", "title": "Rohr bei Hartberg", "text": "Rohr bei Hartberg \u00e8 un comune austriaco di 1 452 abitanti nel distretto di Hartberg-F\u00fcrstenfeld, in Stiria. Il 1\u00ba gennaio 2017 ha inglobato il comune soppresso di W\u00f6rth an der Lafnitz."}
{"id": "1271161", "revid": "465036", "url": "https://it.wikipedia.org/wiki?curid=1271161", "title": "Oblati di Maria Immacolata", "text": ""}
{"id": "1271162", "revid": "767487", "url": "https://it.wikipedia.org/wiki?curid=1271162", "title": "Rohrbach an der Lafnitz", "text": "Rohrbach an der Lafnitz \u00e8 un comune austriaco di 2\u00a0657 abitanti nel distretto di Hartberg-F\u00fcrstenfeld, in Stiria. Il 1\u00ba gennaio 2015 ha inglobato il comune soppresso di Eichberg e la localit\u00e0 di Rohrbach-Schlag, gi\u00e0 frazione del comune di Schlag bei Thalberg."}
{"id": "1271165", "revid": "110157", "url": "https://it.wikipedia.org/wiki?curid=1271165", "title": "Saifen-Boden", "text": "Saifen-Boden \u00e8 stato un comune austriaco nel distretto di Hartberg-F\u00fcrstenfeld (e in precedenza in quello di Hartberg), in Stiria. \u00c8 stato soppresso il 31 dicembre 2014 e dal 1\u00ba gennaio 2015 le sue frazioni di Obersaifen e Winkl-Boden sono state aggregate al comune di P\u00f6llau assieme ai comuni soppressi di Rabenwald, Sch\u00f6negg bei P\u00f6llau e Sonnhofen."}
{"id": "1271167", "revid": "1718925", "url": "https://it.wikipedia.org/wiki?curid=1271167", "title": "Bargellini", "text": ""}
{"id": "1271170", "revid": "110157", "url": "https://it.wikipedia.org/wiki?curid=1271170", "title": "Sankt Jakob im Walde", "text": "Sankt Jakob im Walde \u00e8 un comune austriaco 1 067 abitanti nel distretto di Hartberg-F\u00fcrstenfeld, in Stiria."}
{"id": "1271173", "revid": "110157", "url": "https://it.wikipedia.org/wiki?curid=1271173", "title": "Sankt Johann bei Herberstein", "text": "Sankt Johann bei Herberstein \u00e8 una frazione di 381 abitanti del comune austriaco di Feistritztal, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con gli altri ex comuni di Blaindorf, Kaibing, Siegersdorf bei Herberstein e Hirnsdorf per costituire il nuovo comune."}
{"id": "1271176", "revid": "132266", "url": "https://it.wikipedia.org/wiki?curid=1271176", "title": "San Eugenio de Mazenod", "text": ""}
{"id": "1271179", "revid": "110157", "url": "https://it.wikipedia.org/wiki?curid=1271179", "title": "Sankt Johann in der Haide", "text": "Sankt Johann in der Haide \u00e8 un comune austriaco 2 120 abitanti nel distretto di Hartberg-F\u00fcrstenfeld, in Stiria."}
{"id": "1271181", "revid": "1543377", "url": "https://it.wikipedia.org/wiki?curid=1271181", "title": "0165", "text": "0165 \u00e8 il prefisso telefonico del distretto di Aosta, appartenente al compartimento di Torino.\nIl distretto comprende la parte occidentale della Valle d'Aosta. Confina con la Francia a ovest, con la Svizzera a nord e con i distretti di Saint-Vincent (0166) e di Ivrea (0125) a est e di Rivarolo Canavese(0124) a sud.\nAree locali e comuni.\nIl distretto di Aosta comprende 40 comuni compresi nelle 4 aree locali di Aosta, Courmayeur, Quart (ex settori di Etroubles, Quart e Valpelline) e Villeneuve (ex settori di Cogne, Rh\u00eames-Notre-Dame, Valgrisenche e Villeneuve). I comuni compresi nel distretto sono: Allein, Aosta, Arvier, Avise, Aymavilles, Bionaz, Brissogne, Charvensod, Cogne, Courmayeur, Doues, Etroubles, F\u00e9nis, Gignod, Gressan, Introd, Joven\u00e7an, La Salle, La Thuile, Morgex, Nus, Ollomont, Oyace, Pollein, Pr\u00e9-Saint-Didier, Quart, Rh\u00eames-Notre-Dame, Rh\u00eames-Saint-Georges, Roisan, Saint-Christophe, Saint-Marcel, Saint-Nicolas, Saint-Oyen, Saint-Pierre, Saint-Rh\u00e9my-en-Bosses, Sarre, Valgrisenche, Valpelline, Valsavarenche e Villeneuve ."}
{"id": "1271184", "revid": "132266", "url": "https://it.wikipedia.org/wiki?curid=1271184", "title": "Eugenio de Mazenod", "text": ""}
{"id": "1271185", "revid": "110157", "url": "https://it.wikipedia.org/wiki?curid=1271185", "title": "Sankt Lorenzen am Wechsel", "text": "Sankt Lorenzen am Wechsel \u00e8 un comune austriaco 1 529 abitanti nel distretto di Hartberg-F\u00fcrstenfeld, in Stiria."}
{"id": "1271186", "revid": "132266", "url": "https://it.wikipedia.org/wiki?curid=1271186", "title": "Eugenio Mazenod", "text": ""}
{"id": "1271187", "revid": "132266", "url": "https://it.wikipedia.org/wiki?curid=1271187", "title": "San Eugenio Mazenod", "text": ""}
{"id": "1271188", "revid": "110157", "url": "https://it.wikipedia.org/wiki?curid=1271188", "title": "Sankt Magdalena am Lemberg", "text": "Sankt Magdalena am Lemberg \u00e8 una frazione di 1 131 abitanti del comune austriaco di Buch-Sankt Magdalena, nel distretto di Hartberg-F\u00fcrstenfeld (Stiria). Gi\u00e0 comune autonomo nel distretto di Hartberg, il 1\u00ba gennaio 2013 \u00e8 stato aggregato a Buch-Sankt Magdalena assieme all'altro comune soppresso di Buch-Geiseldorf."}
{"id": "1271190", "revid": "110157", "url": "https://it.wikipedia.org/wiki?curid=1271190", "title": "Schachen bei Vorau", "text": "Schachen bei Vorau \u00e8 una frazione di 1 180 abitanti del comune austriaco di Vorau, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Vorau assieme agli altri comuni soppressi di Puchegg, Riegersberg e Vornholz."}
{"id": "1271191", "revid": "132266", "url": "https://it.wikipedia.org/wiki?curid=1271191", "title": "Carlo Giuseppe Eugenio de Mazenod", "text": ""}
{"id": "1271194", "revid": "10252975", "url": "https://it.wikipedia.org/wiki?curid=1271194", "title": "Capetown", "text": ""}
{"id": "1271195", "revid": "10252978", "url": "https://it.wikipedia.org/wiki?curid=1271195", "title": "Betocchi", "text": ""}
{"id": "1271196", "revid": "110157", "url": "https://it.wikipedia.org/wiki?curid=1271196", "title": "Sch\u00e4ffern", "text": "Sch\u00e4ffern \u00e8 un comune austriaco 1 437 abitanti nel distretto di Hartberg-F\u00fcrstenfeld, in Stiria."}
{"id": "1271198", "revid": "10252986", "url": "https://it.wikipedia.org/wiki?curid=1271198", "title": "IKapa", "text": ""}
{"id": "1271200", "revid": "1494169", "url": "https://it.wikipedia.org/wiki?curid=1271200", "title": "La lettera scarlatta (disambigua)", "text": ""}
{"id": "1271201", "revid": "767487", "url": "https://it.wikipedia.org/wiki?curid=1271201", "title": "Schlag bei Thalberg", "text": "Schlag bei Thalberg \u00e8 stato un comune austriaco nel distretto di Hartberg-F\u00fcrstenfeld (e in precedenza in quello di Hartberg), in Stiria. \u00c8 stato soppresso il 31 dicembre 2014 e dal 1\u00ba gennaio 2015 il suo territorio \u00e8 stato ripartito tra i comuni di Dechantskirchen (frazioni di Schlag e Kroisbach) e di Rohrbach an der Lafnitz (frazione di Rohrbach-Schlag)."}
{"id": "1271204", "revid": "226458", "url": "https://it.wikipedia.org/wiki?curid=1271204", "title": "Sch\u00f6negg bei P\u00f6llau", "text": "Sch\u00f6negg bei P\u00f6llau \u00e8 una frazione di 1 376 abitanti del comune austriaco di P\u00f6llau, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a P\u00f6llau assieme agli altri comuni soppressi di Rabenwald, Saifen-Boden e Sonnhofen."}
{"id": "1271209", "revid": "110157", "url": "https://it.wikipedia.org/wiki?curid=1271209", "title": "Sebersdorf", "text": "Sebersdorf \u00e8 una frazione di 1 407 abitanti del comune austriaco di Bad Waltersdorf, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Bad Waltersdorf assieme alla localit\u00e0 di Oberlimbach, gi\u00e0 frazione del comune di Limbach bei Neudau."}
{"id": "1271210", "revid": "110157", "url": "https://it.wikipedia.org/wiki?curid=1271210", "title": "Siegersdorf bei Herberstein", "text": "Siegersdorf bei Herberstein \u00e8 una frazione di 290 abitanti del comune austriaco di Feistritztal, nel distretto di Hartberg-F\u00fcrstenfeld (Stiria). Gi\u00e0 comune autonomo (con i suoi 4,95\u00a0km\u00b2 ), il 1\u00ba gennaio 2015 \u00e8 stato fuso con gli altri ex comuni di Blaindorf, Kaibing, Sankt Johann bei Herberstein e Hirnsdorf per costituire il nuovo comune."}
