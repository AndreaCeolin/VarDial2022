{"id": "1392704", "revid": "1543377", "url": "https://it.wikipedia.org/wiki?curid=1392704", "title": "Les Mis\u00e9rables (musical)", "text": "Les Mis\u00e9rables (conosciuto anche con il diminutivo \"Les Miz\") \u00e8 un musical scritto nel 1980 da Claude-Michel Sch\u00f6nberg (musiche) e Alain Boublil (testi), tratto dal romanzo \"I miserabili\" di Victor Hugo.\nDopo il successo dell'edizione parigina, lo spettacolo venne notato dal produttore Cameron Mackintosh, che ne volle realizzare una versione in lingua inglese, prodotta dalla Royal Shakespeare Company e diretta da Trevor Nunn e John Caird, con testi inglesi di Herbert Kretzmer e una totale revisione del libretto e dell'orchestrazione.\nQuesta nuova versione ottiene un successo senza precedenti sia nel West End londinese, dove lo spettacolo viene ininterrottamente rappresentato dal 1985, che a Broadway, dove si \u00e8 aggiudicato otto Tony Awards ed \u00e8 stato rappresentato dal 1987 al 2003 e nuovamente dal 2006 al 2008. L'album londinese arriva in nona posizione in Nuova Zelanda e quello di Broadway del 1998 al terzo posto nelle Fiandre in Belgio.\nDal 1985 lo spettacolo \u00e8 stato rappresentato in 38 paesi e tradotto in 21 lingue, diventando uno dei musical di maggior successo della storia (insieme a The Phantom of the Opera). Nel 1995 si \u00e8 tenuto il concerto \" alla Royal Albert Hall, per celebrare i dieci anni del musical; un'altra versione concertale \u00e8 stata messa in scena per i venticinque anni di repliche del musical: \".\nTrama.\nAtto I.\nPrigione di Digne, Francia 1815.\nI prigionieri sono costretti ai lavori forzati (\"\"Overture/Work Song\"). Jean Valjean, prigioniero 24601, sta scontando una pena di 19 anni per aver rubato del pane per sfamare sua sorella e i suoi nipoti. Viene rilasciato sulla parola dal suo antagonista, il commissario Javert. Per legge Valjean dovr\u00e0 portare un biglietto giallo che di fatto lo render\u00e0 un emarginato (\u201c\"On Parole\"\u201d). Incontra il vescovo di Digne che gli offre vitto e alloggio. Nonostante ci\u00f2 Jean Valjean gli ruba alcuni candelieri d'argento. Arrestato di nuovo dalla polizia, viene portato dinnanzi al vescovo con l'accusa di furto (\"Valjean Arrested, Valjean Forgiven\"): il vescovo per\u00f2 convince la polizia di aver regalato lui stesso i candelieri a Valjean che, meravigliato da tanta bont\u00e0, decide di iniziare una nuova vita (\"What Have I Done?\").\nOtto anni pi\u00f9 tardi, Valjean ha assunto una nuova identit\u00e0 come Signor Madeleine, proprietario di una fabbrica e sindaco di Montreuil-sur-Mer. Una delle sue operaie, Fantine, litiga dopo essere stata presa in giro da alcuni colleghi quando scoprono che la ragazza invia denaro alla sua figlia illegittima che lavora presso una taverna (\"At the End of the Day\"). Il sindaco interrompe il litigio intimando di risolvere la faccenda. Le altre donne propongono di licenziarla e il capoturno lo fa dopo che Fantine rifiuta le sue avances.\nFantine disperata si rifugia nel passato quando ancora aveva dei sogni, infranti dal padre di sua figlia che l'ha abbandonata (\"I Dreamed a Dream\"). Disperata e senza soldi decide di vendere i suoi denti, i suoi capelli ed infine il suo corpo diventando una prostituta (\"Lovely Ladies\").\nDurante un litigio per accaparrarsi un cliente viene arrestata da Javert (\"Fantine's Arrest\"). Il sindaco, informato dell'accaduto, ordina a Javert di portare Fantine all'ospedale.\nIl sindaco salva un uomo, Fauchelevent, che \u00e8 rimasto schiacciato sotto un carro (\"The Runaway Cart\"). La forza abnorme del sindaco riporta alla mente di Javert la figura di Valjean scomparso anni prima dopo aver infranto la libert\u00e0 su parola. Comunque Javert conferma al sindaco che Valjean \u00e8 stato arrestato di recente e sar\u00e0 processato a giorni. Incapace di vedere un uomo innocente andare in prigione al posto suo, Valjean confessa alla corte che lui \u00e8 il vero prigioniero nr. 24601 mostrando il tatuaggio che ha sul petto come prova (\"Who Am I?\").\nPrima di tornare in prigione, Valjean visita Fantine ormai morente e le promette di prendersi cura di sua figlia Cosette (\"Come to Me\"/\"Fantine's Death\"). Quando Javert va ad arrestarlo, Valjean gli chiede tre giorni per rintracciare Cosette, ma Javert glieli nega rifiutandosi di credere alle sue oneste intenzioni (\"The Confrontation\"). Valjean tira un pugno a Javert e scappa.\nAlla taverna dei Th\u00e9nardier, la piccola Cosette \u00e8 trattata come una serva mentre essi stravedono per la loro figlia \u00c9ponine. Cosette spera sempre in una vita migliore (\"Castle on a Cloud\") soprattutto quando Madame Th\u00e9nardier la manda nel bosco a prendere l'acqua a sera inoltrata.\nIl Signor Th\u00e9nardier cerca tutti i modi (leciti o meno) per frodare i propri clienti (\"Master of the House\"). Valjean trova Cosette e paga i Th\u00e9nardier per portarsela via (\"The Bargain\"/\"The Th\u00e9nardier Waltz of Treachery\").\nPassano altri nove anni e la scena si sposta a Parigi dove c'\u00e8 un gran fermento perch\u00e9 il famoso leader Generale Lamarque che si \u00e8 sempre mostrato benevolo verso i pi\u00f9 poveri \u00e8 malato e rischia di morire. Il piccolo monello Gavroche vive per strada tra scippatori e prostitute e conosce i giovani studenti Marius ed Enjolras che discutono della situazione politica (\"Look Down\").\nAnche i Th\u00e9nardiers sono a capo di una banda di ladri che cerca di rapinare Valjean che hanno riconosciuto come l'uomo che port\u00f2 via Cosette (\"The Robbery\").\nMentre si preparano alla rapina, \u00c9ponine vede Marius di cui \u00e8 segretamente innamorata e gli intima di allontanarsi. Mentre Marius chiede spiegazioni su quanto sta per accadere si scontra con Cosette ed entrambi s'innamorano a prima vista. I Th\u00e9nardiers cercano di rapinare Valjean e Cosette che invece sono aiutati da Javert che non riconosce l'uomo (\"Javert's Intervention\").\nJavert ammira le stelle e compara la sua caccia a Valjean all'ordine delle stelle (\"Stars\").\nMarius chiede ad \u00c9ponine di rintracciare Cosette anche se non sa neppure il suo nome (\"\u00c9ponine's Errand\").\nLa scena si sposta al caff\u00e8 ABC dove un gruppo di studenti capitanati da Enjolras si preparano alla rivolta che seguir\u00e0 alla morte del generale Lamarque (\"The ABC Cafe - Red and Black\").\nMarius arriva tardi con ancora Cosette nella testa e mentre arriva la notizia della morte di Lamarque gli studenti si mettono a marciare per le strade della citt\u00e0 per raccogliere il supporto popolare alla loro lotta (\"Do You Hear the People Sing?\")\nAnche Cosette pensa a Marius e Valjean si accorge che la sua piccola figlia \u00e8 cresciuta ma rifiuta di parlarle del passato di sua madre (\"Rue Plumet - In My Life\"). Nonostante sia innamorata di lui, \u00c9ponine porta Marius da Cosette (\"A Heart Full of Love\") e impedisce alla gang di suo padre di rapinare la casa di Valjean (\"The Attack on Rue Plumet\"). Valjean, convinto che Javert tenga sotto controllo la casa, dice a Cosette di prepararsi a lasciare la citt\u00e0 (\"My God, Cosette!\").\nAlla vigilia della rivoluzione, Valjean si prepara ad un nuovo esilio. Cosette e Marius divisi e disperati sperano in un nuovo incontro, \u00c9ponine soffre per la perdita di Marius mentre il giovane decide di unirsi agli altri studenti per preparare la lotta; Javert pianifica di spiare gli studenti e capire i loro piani mentre i Th\u00e9nardiers pensano di rubare gli oggetti ai cadaveri durante la battaglia che verr\u00e0 (\"One Day More\").\nAtto II.\nMentre si innalzano le prime barricate (\"Upon These Stones - Building the Barricade\"), Javert si spaccia per un volontario per spiare i ribelli. Marius nota che \u00c9ponine \u00e8 entrata a far parte dei rivoluzionari, le chiede di portare una lettera a Cosette. Valjean intercetta la lettera mentre \u00c9ponine torna sulle barricate ignorando il consiglio di Marius (\"On My Own\").\nGli studenti costruiscono le barricate (\"Upon These Stones - At the Barricade\") decisi a non arrendersi fino alla morte. Javert torna e mente agli studenti sui piani di attacco delle forze governative (\"Javert's Arrival\") ma viene smascherato da Gavroche (\"Little People\"). \u00c9ponine viene raggiunta da un proiettile mentre torna sulle barricate e muore tra le braccia di Marius (\"A Little Fall of Rain\"). Valjean arriva sulle barricate alla ricerca di Marius proprio quando inizia la battaglia, riuscendo a salvare Enjolras da un prioettile (\"The First Attack\"). Come ricompensa chiede di essere lui ad uccidere Javert ma invece di ucciderlo lo lascia libero e gli d\u00e0 il suo indirizzo. Gli studenti si preparano alla notte (\"Drink With Me\"), mentre Valjean chiede a Dio di salvare Marius dai pericoli della lotta (\"Bring Him Home\").\nAll'alba, Enjolras si rende conto che la gente li ha abbandonati (\"Dawn of Anguish\"). Nonostante l'ammutinamento i ribelli combattono il secondo attacco ma Gavroche \u00e8 colpito a morte (\"The Second Attack/The Death of Gavroche\"). L'esercito d\u00e0 l'ultima possibilit\u00e0 di resa ma i ribelli rifiutano e tutti sono uccisi ad eccezione di Valjean e Marius (\"The Final Battle\").\nPortandosi il giovane sulle spalle, Valjean scappa attraverso le fogne. Nel mentre i Th\u00e9nardiers sono anch'essi tra le fogne per rubare oggetti preziosi dai cadaveri convinti di fare un servizio utile (\"Dog Eat Dog\"): Th\u00e9nardier deruba Marius mentre Valjean si riposa, salvo scappare quando Valjean si sveglia. Mentre escono dalle fogne Valjean si imbatte in Javert che lo sta aspettando. Egli lo prega di concedergli un'altra ora per portare Marius da un dottore e Javert, seppure a malincuore, accetta. Appena Valjean parte, Javert si rende conto che l'uomo non \u00e8 cattivo come lui aveva sempre pensato. Incapace di dare un senso alla visione che lo ha portato per anni a cercare la \u201cgiustizia\u201d Javert si suicida gettandosi nella Senna (\"Javert's Suicide\").\nPer le strade, molte donne piangono la morte degli studenti (\"Turning\"). Anche Marius piange la perdita dei suoi amici (\"Empty Chairs at Empty Tables\") anche se non riesce a capire chi lo ha salvato dalle barricate. Cosette consola il suo amato dicendogli che non lo lascer\u00e0 mai (\"Every Day\") riconfermando cos\u00ec il loro amore (\"A Heart Full of Love - Reprise\"). Valjean confessa a Marius che \u00e8 un evaso e gli dice di lasciare Cosette per non metterla in pericolo (\"Valjean's Confession\"). Valjean si fa promettere da Marius che non dir\u00e0 mai a Cosette la verit\u00e0 su di lui.\nMarius e Cosette si sposano (\"Wedding Chorale\"). I Th\u00e9nardiers si presentano alla festa di matrimonio e dicono a Marius che Valjean \u00e8 un omicida tanto che portava un cadavere per le fogne dopo l'attacco alle barricate. Quando i Th\u00e9nardiers mostrano al giovane l'anello preso dal cadavere, Marius capisce che il \u201ccadavere\u201d era lui e che Valjean gli ha salvato la vita. Marius colpisce i Th\u00e9nardiers e i neo sposi lasciano il party (\"Beggars at the Feast\").\nValjean sente approssimarsi la sua fine anche perch\u00e9 non ha altra ragione per vivere. I fantasmi di Fantine e \u00c9ponine si palesano per portare Valjean in Paradiso. Cosette e Marius lo raggiungono in tempo per ringraziarlo per tutto il bene che ha fatto loro e per aver salvato la loro vita (\"Epilogue\"). Valjean d\u00e0 una lettera a Cosette in cui racconta la sua vita e quella di Fantine pregando la ragazza di leggerla appena sar\u00e0 morto. Fantine e \u00c9ponine portano Valjean in Paradiso mentre risuonano le note di \"Do You Hear the People Sing?\" (\"Finale\"\").\nPersonaggi.\nQui di seguito sono riportati tutti i personaggi del musical in ordine di apparizione.\nStoria degli allestimenti.\nFrancia, 1980.\nAlain Boublil ebbe l'idea di adattare I miserabili dopo aver visto una rappresentazione di \"Oliver!\" nel West End londinese, dato che il personaggio di Dodger gli ricord\u00f2 il Gavroche di Victor Hugo. Insieme al compositore Claude-Michel Sch\u00f6nberg cominci\u00f2 a stendere il libretto e la partirura. Nel 1980, dopo due anni di lavori, il duo ha fatto incidere il concept album del musical, che vendette duecentosessantamila copie. Il cast dell'album era formato da: Maurice Barrier (Jean Valjean), Jacques Mercier (Javert), Rose Laurens (Fantine), Yvan Dautin (Th\u00e9nardier), Marie-France Roussel (Mme. Th\u00e9nardier), Richard Dewitte (Marius), Fabienne Guyon (Cosette), Marie-France Dufour (\u00c9ponine), Michel Sardou (Enjolras), Fabrice Bernard (Gavroche), Maryse C\u00e9dolin (Cosette da bambina), Claude-Michel Sch\u00f6nberg (Courfeyrac), Salvatore Adamo (Combeferre), Michel Delpech (Feuilly), Dominique Tirmont (M. Gillenormand) e Mireille Hartuch (venditrice di capelli). Nel settembre dello stesso anno Robert Hossein diresse la prima del musical che debutt\u00f2 al Palais des Sports di Parigi, dove lo spettacolo rimase in scena con successo per cento rappresentazioni e fu visto da cinquecentomila spettatori. La gran parte del cast dell'album torn\u00f2 a ricoprire i propri ruoli, con l'eccezione dei nuovi membri Jean Vall\u00e9e (Javert), Gilles Buhlmann (Marius), Christian Ratellin (Enjolras) e Ren\u00e9-Louis Baron (Combeferre).\nLondra, 1985-2019.\nColpito dall'album francese, il produttore Cameron Mackinstosh decise di proporre Les Mis\u00e9rables sulle scene londinesi. Herbert Kretzmer tradusse i versi di Boublil, mentre James Fenton arricch\u00ec il materiale originale espandendo la storia di Jean Valjean. Co-prodotto da Mackintosh e dalla Royal Shakespeare Company, Les Mis\u00e9rables debutt\u00f2 al Barbican Centre di Londra per la regia di Trevor Nunn e John Caird, con le scenografie di John Napier, costumi di Andreane Noefitou e luci di David Hersey. Il cast originale comprendeva Colm Wilkinson (Jean Valjean), Roger Allam (Javer), Patti LuPone (Fantine), Susan Jane Tanner (Madame Th\u00e9nardier), Alun Armstrong (Th\u00e9nardier), Frances Ruffelle (Eponine), Rebecca Caine (Cosette), Michael Ball (Marius) e David Burt (Enjolras).\nIl musical si rivel\u00f2 un enorme successo di pubblico, anche se la reazione della critica fu pi\u00f9 tiepida. Il 4 dicembre 1985 il musical fu trasferito nel West End londinese, in scena al Palace Theatre, prima di essere nuovamente trasferito il 3 aprile 2004, al Queen's Theatre. Il musical ha festeggiato le sue diecimile repliche il 5 gennaio 2010 e il suo trentesimo anniversario nell'ottobre 2015, portando grossi incassi a Mackinstosh e alla Royal Shakespeare Company. Nel luglio 2019 la produzione originale co-diretta da Nunn e Caird ha chiuso al Queen's Theatre, per poi ri-aprire nel dicembre dello stesso anno sempre al Queen's Theatre - rinominato Sondheim Theatre - ma con la regia, le sceneografie e i costumi disegnati nel 2010 in occasione del venticinquesimo anniversario dello show.\nBroadway, 1987-2003.\nDopo otto settimane di rodaggio al Kennedy Center di Washington tra il dicembre 1986 e il febbraio 1987, Les Mis\u00e9rables fece il suo debutto a Broadway il 12 marzo 1987. Il successo della produzione londinese assicur\u00f2 il successo della prima newyorchese, dato che ancora prima della prima rappresentazione lo show aveva recuperato quattro milioni dei quattro milioni e mezzo investiti dai produttori. Colm Wilkinson e Frances Ruffelle tornarono a interpretare i ruoli gi\u00e0 ricoperti a Londra, questa volta accanto a Terrence Mann (Javert), Randy Graff (Fantine), Judy Kuhn (Cosette), Michael Maguire (Enjolras), Leo Burmester (Th\u00e9nardier), Jennifer Butt (Madame Th\u00e9nardier), Anthony Crivello (Grantaire) e David Bryant (Marius).\nIl team creativo dello spettacolo apport\u00f2 alcune modifiche rispetto alla produzione londinese - che le integr\u00f2 poi anche nella messa in scena originale - tra cui: l'accorciamento del brano \"Little People\", la sostituzione di \"I Saw Him Once\" con \"In My Life\" e la riscrittura del testo di \"Stars\". Il musical rimase in scena al Broadway Theatre fino al 10 ottobre 1990, quando fu trasferito all'Imperial Theatre. Il musical rimase in scena per 6680 repliche, prima di chiudere il 18 maggio 2003, essendo diventati il secondo musical pi\u00f9 longevo nella storia di Broadway.\nBroadway, 2006-2008.\nTre anni dopo il termine delle repliche, \"Les Mis\u00e9rables\" torn\u00f2 a Broadway, inizialmente come una tappa della tourn\u00e9e statunitense, ma rimanendo poi aperta per quasi tre anni. Ancora una volta il team creativo apport\u00f2 alcune modifiche alla messa in scena, tra cui la riduzione dei musicisti richiesti dalla partitura, da ventidue a quattordici. Il cast originale del 2006 comprendeva Alexander Gemignani (Jean Valjean), Norm Lewis (Javert), Daphne Rubin-Vega (Fantine), Celia Keenan-Bolger (Eponine), Aaron Lazar (Enjolras), Adam Jacobs (Marius), Ali Ewoldt (Cosette), Gary Beach (Th\u00e9nardier) e Jenny Galloway (Madame Th\u00e9nardier).\nNel corso delle quattrocentottanta repliche, diverse star della produzione originale di Broadway tornarono a recitare nel musical, in ruoli diversi per motivi di et\u00e0. Lea Salonga, l'Eponine del decimo anniversario, interpret\u00f2 Fantine per un periodo, prima di essere stata sostituita da Judy Kuhn, la prima Cosette a Broadway. Nelle ultime settimane di repliche il ruolo di Valjean fu ricoperto da John Owen-Jones, al suo debutto a Broadway. Il 6 gennaio 2008 il musical chiuse a Broadway, dopo diciotto mesi in cartellone all'Imperial Theatre.\nBroadway, 2014-2016.\nUn secondo revival di Broadway fu messo in scena all'Imperial Theatre dal marzo 2014, ma questa volta i cambiamenti della produzione furono pi\u00f9 radicali. L'allestimento portato a Broadway infatti non era pi\u00f9 quello ideato da Nunn e Caird, ma la produzione del venticinquesimo anniversario ideata per il tour britannico del 2010 e messo in scena a Toronto nell'autunno del 2013. La regia era di Laurence Connor e James Powell, i costumi di Andreane Neofitour e le scenografie di Matt Kinley, con degli acquarelli dello stesso Hugo proiettati sullo sfondo.\nIl cast comprendeva: Ramin Karimloo (Jean Valjean), Will Swenson (Javert), Caissie Levy (Fantine), Nikki M. James (Eponine), Andy Mientus (Marius), Samantha Hull (Cosette). Forte del successo del film del 2012, il musical rimase in scena per milleventisei repliche e due anni e mezzo, prima di chiudere il 4 settembre 2016 dopo aver incassato oltre cento milioni di dollari ed essere stato candidato al Tony Award al miglior revival di un musical.\nLondra, 2019.\nDopo due mesi dell'edizione concertistica in scena al Guilgud Theatre del West End londinese, Les Mis\u00e9rables ha riaperto al Queen's Theatre (rinominato Sondheim Theatre) il 18 dicembre 2019. L'allestimento \u00e8 quello del 2010 e non pi\u00f9 la regia originale di Caird e Nunn del 1985, che per la prima volta in quasi quarant'anni non viene pi\u00f9 rappresentata nel mondo. Il cast che ha inaugurato il revival londinese comprendeva Jon Robyns (Jean Valjean), Bradley Jaden (Javert), Gerard Carey (Th\u00e9nardier), Carrie Hope Fletcher (Fantine), Shan Ako (Eponine), Josefina Gabrielle (Madame Th\u00e9nardier), Ashley Gilmour (Enjolras) e Lily Kerhoas (Cosette).\nLe tourn\u00e9e.\nNegli Stati Uniti\nLa produzione di Caird e Nunn \u00e8 stata portata in tourn\u00e9e tre volte negli Stati Uniti. La prima tra il 1987 e il 1991, la seconda dal 1988 al 1991 e la terz dal 1988 al 2006. La terza tourn\u00e9e, la pi\u00f9 lunga, continu\u00f2 ad attraversare gli Stati Uniti per diciassette anni e 7061 rappresentazioni, venendo messa in scena in 145 citt\u00e0 e 43 stati. La terza tourn\u00e9e ha fatto tappe internazionali in Cina, Singapore e Canada, prima di essere portata in scena a Broadway dove continu\u00f2 a replicare per altri due anni.\nNel Regno Unito e in Irlanda\nLa prima tourn\u00e9e britannica fece il suo debutto a Manchester nel 1992 e and\u00f2 in scena in Scozia ed Irlanda prima di chiudere nel 1993 ad Edimburgo. Nel 1997 una seconta tourn\u00e9e attraverso il Regno Unito e l'Irlanda, debuttando a Birmingham e terminando le repliche a Manchaster nel 2000. Un nuovo allestimento della produzione del 2010 \u00e8 stato portato in tourn\u00e9e dal novembre 2018 al gennaio 2020 con Killian Donnelly (Jean Valjean) e Katie Hall (Fantine).\nIl venticinquesimo anniversario\nPer festeggiare il venticinquesimo anniversario del musical Cameron Mackintosh ha prodotto una nuova tourn\u00e9e di Les Mis\u00e9rables, completamente rivisitata e re-ideata da un team creativo differente. La nuova produzione, che non si avvaleva della regia di Nunn e Caird, n\u00e9 di scene e costumi originali, debutt\u00f2 al Wales Millennium Centre di Cardiff nel 2009 e fu portato in scena nel Regno Unito, a Parigi e al Barbican Center a Londra per celebrare il venticinquesimo anniversario dello spettacolo. Il cast annoverava John Owen-Jones (Jean Valjean), Earl Carpenter (Enjolras), Jon Robyns (Enjolras) e Gareth Gates (Marius). \nLa produzione del venticinquesimo anniversario \u00e8 stata portata in tourn\u00e9e anche negli Stati Uniti a partire dall'autunno 2010. La produzione fu portata in scena con successo nel Paese per tre anni, incassandro oltre un milioni di dollari alla settimana. La produzione del venticinquesimo \u00e8 stata portata in scena in Asia in occasione del trentesimo anniversario del musical, venendo proposto in Australia, a Manila, Singapore e Dubai tra il 2015 e il 2016.\nNel mondo.\nLes Mis\u00e9rables \u00e8 stato messo in scena in quarantadue Paesi e tradosso in ventun lingue, tra cui una nuova traduzione francese, quella inglese, due tedesche, cinque spagnole, giapponese, ebraico, ungherese, norvegese, polacco, svedese, olanda, danese, finlandese, portoghese, estone, creolo, catalano e coreano. La prima produzione non anglofona dopo il trionfo britannico e americano \u00e8 avvenuta ad Oslo nel 1988, rimanendo in scena per sei mesi al Dt Norske Teatret da marzo a settembre; si calcola che il 10% della popolazione norvegese abbia visto il musical nel 1988. Guri Schanke interpretava Eponine.\nItalia.\nIn Italia \u00e8 stata prodotta una versione \"School Edition\" al Teatro Comunale di Bologna, con scenografie riadattate alle dimensioni pi\u00f9 elevate rispetto al palco londinese.\nLa produzione \u00e8 stata curata dall'accademia professionale The Bernstein School of Musical Theatre, con sede nella stessa citt\u00e0, durante la stagione estiva (2011-2012) delle rappresentazioni del Summer Musical Festival. \u00c8 stato sostenuto per quattro serate consecutive riscontrando un successo clamoroso tanto che si richiese la replica l'anno successivo.\nLo spettacolo \u00e8 stato candidato a nove categorie differenti e ha vinto sette premi dal Broadwayworld Regional Award, l'anno seguente.\nIn concerto.\nIl decimo anniversario.\nL'8 ottobre 1995 il musical ha celebrato il suo decimo anniversario di repliche londinesi con un concerto alla Royal Albert Hall. Il cast, personalmente selezionato da Cameron Mackintosh, comprendeva storici membri del musical nei suoi primi anni di vita: Colm Wilkinson (Valjean), Philip Quast (Javert), Lea Salonga (Eponine), Ruthie Henshall (Fantine), Jenny Galloway (Madame Th\u00e9nardier), Alun Armstrong (Th\u00e9nardier), Michael Maguire (Enjolras), Michael Ball (Marius), Judy Kuhn (Cosette), Anthony Crivello (Grantaire). La partitura fu eseguita dalla Royal Philharmonic Orchestra diretta dal maestro David Charles Abell.\nIl venticinquesimo anniversario.\nDue speciali rappresentazioni sono state messe in scena all'O2 Arena di Londra per festeggiare il venticinquesimo del musical in un allestimento replicato due volte il 3 ottobre 2010. Laurence Connor e James Powell, gi\u00e0 registi del tour del venticinquesimo anniversario, curavano la regia e il cast comprendeva Alfie Boe (Valjean), Norm Lewis (Javert), Lea Salonga (Fantine), Nick Jonas (Marius), Jenny Galloway (Madame Th\u00e9nardier), Matt Lucas (Th\u00e9nardier), Earl Carpenter (vescovo), Katie Hall (Cosette) e Samantha Barks (Eponine). L'orchestra fu ancora una volta condotta da David Charles Abell.\nIl concerto \"all Star\".\nDal 10 agosto al 30 novembre 2019 un adattamento concertistico e semiscenico \u00e8 andato in scena al Gielgud Theatre del West End londinese tra la chiusura della produzione originale e l'apertura di quella nuova nel dicembre dello stesso anno. Con un cast e orchestra di oltre sessantacinque membri, il concerto \u00e8 rimasto in scena per sedici settimane con un cast che comprendeva Michael Ball (Javert), Carrie Hope Fletcher (Fantine), Matt Lucas (Th\u00e9nardier), Katy Secombe (Madame), Shan Ako (Eponine) Earl Carpenter (Bamatabois) e Simon Bowman (vescovo); nel ruolo di Jean Valjean si alternavano Alfie Boe e John Owen Jones.\nIl concerto \u00e8 stato riproposto con lo stesso cast per otto settimane tra il dicembre 2020 e il gennaio 2021; la regia \u00e8 stata parzialmente rivisitata affinch\u00e9 il cast e l'orchestra sul palco (cos\u00ec come il pubblico in platea) potesse osservare il distanziamento sociale previsto per contrastare la diffusione del COVID-19. L'edizione concertistica \u00e8 tornata al Gielgud Theatre nell'estate del 2021, con un cast composto da Jon Robyns (Jean Valjean), Bradley Jaden (Javert), Lucie Jones (Fantine), Shan Ako (Eponine), Earl Carpenter (Vescovo), Jamie Muscato (Enjolras) e Josefina Gabrielle (Madame Th\u00e9nardier).\nRiconoscimenti.\nOlivier Award 1985\nTony Awards 1987\nJohn Kraaijkamp Musical Award 2008\n London LifeStyle Award 2010 \nMusical Theater Award, Spagna 2010\nOlivier Award 2012\nAdattamento cinematografico.\nSi parla di una transposizione cinematografica del musical sin dagli anni '80, quando gi\u00e0 si pensava di affidare la regia del film ad Alan Parker.\nNel 1992, Cameron Mackintosh ha annunciato che sarebbe stato realizzato un film con la regia di Bruce Beresford e co-prodotto dalla Tri-Star Pictures, ma il progetto fu abbandonato poco dopo.\nDopo l'uscita in DVD e Blu-Ray del concerto del venticinquesimo anniversario del musical, \u00e8 stata annunciata una trasposizione cinematografica dello spettacolo, con la sceneggiatura di William Nicholson e prodotto da Cameron Mackintosh, il quale aveva gi\u00e0 confermato che alcune scelte di tipo tecnico-amministrativo erano ancora in corso.\nNel marzo 2011 Tom Hooper cominci\u00f2 a contrattare per la direzione del film con sceneggiatura di William Nicholson, e a giugno fu annunciata l'uscita del film nel 2012. Lo stesso mese, Jackman cominci\u00f2 le contrattazioni per interpretare Valjean, mentre Paul Bettany fece lo stesso per il ruolo di Javert. Altri attori i cui nomi sono apparsi legati alla lavorazione di questo film furono Anne Hathaway, Helena Bonham Carter e Geoffrey Rush.\nIl 9 settembre 2011 \u00e8 stato confermato che Hugh Jackman per ricoprire la parte di Valjean, mentre Russell Crowe ottenne il ruolo di Javert. Il 17 ottobre \u00e8 stata confermata la presenza della Hathaway.\nIl 1\u00ba novembre 2011 fu confermato che Eddie Redmayne interpreter\u00e0 Marius Pontmercy. Tra le attrici conseiderate per il ruolo di Eponine, Lea Michele, Taylor Swift, Scarlett Johansson e Evan Rachel Wood, fu scelta Samantha Barks, l'attrice che aveva gi\u00e0 interpretato questo ruolo nel 25\u00ba anniversario. Amanda Seyfried \u00e8 Cosette. Le riprese cominciarono agli inizi del 2012 e il film \u00e8 stato distribuito il 7 dicembre 2012."}
{"id": "1392714", "revid": "38120", "url": "https://it.wikipedia.org/wiki?curid=1392714", "title": "Maria Luisa Mangini", "text": ""}
{"id": "1392721", "revid": "767487", "url": "https://it.wikipedia.org/wiki?curid=1392721", "title": "Il pozzo e il pendolo (film 1991)", "text": "Il pozzo e il pendolo (\"The Pit and the Pendulum\") \u00e8 un film del 1991 diretto da Stuart Gordon. Distribuito dalla Eagle Pictures e presentato in Europa in Portogallo al Fantasporto Film Festival nel febbraio 1991. Pellicola vietata ai minori di 14 anni a causa delle forti riprese a livello emotivo.\nTrama.\nIl film comincia con un prologo ambientato nel 1492.\nLa pellicola narra poi della condanna a morte di Maria Alvares (che per\u00f2 morir\u00e0 in libert\u00e0, e solo nel 1546), in Spagna al tempo dell'inquisizione; ella viene arrestata con l'accusa di stregoneria. Torquemada ha un progetto per lei ed ordina di torturarla fino alla morte. Il marito di Maria, Antonio, spera al contrario che sia liberata. Torquemada sottopone anche il marito di Maria ad ogni sorta e genere di tortura; sar\u00e0 invece l'inquisitore a morire nel 1498 (poco prima della fine del film)."}
{"id": "1392724", "revid": "729019", "url": "https://it.wikipedia.org/wiki?curid=1392724", "title": "Horseshoe Gaming Holding Corporation", "text": "La Horseshoe Gaming Holding Corporation, costituita nel 1993, \u00e8 stata un'azienda attiva nel settore della gestione di casin\u00f2 e di hotel, oggi \u00e8 una sussidiaria della Harrah's Entertainment, creata per gestire il marchio Horseshoe.\nLa societ\u00e0 ha organizzato le World Series of Poker sino al 2004, quando cio\u00e8 \u00e8 stata venduta alla Harrah's Entertainment.\nStoria.\nNel 1994, l'azienda acquist\u00f2 l'\"Horseshoe Casino Bossier City\". Nel 1995 costru\u00ec e apr\u00ec l'\"Horseshoe Casino Tunica\". Nel 1999 l'azienda si espanse ulteriormente acquistando la \"Empress Casinos\", proprietaria di due strutture.\nNel 2001, l'\"Empress Casino Joliet\" venne venduto e l'\"Empress Casino Hammond\" venne ristrutturato e ribattezzato \"Horseshoe Casino Hammond\", aprendo il 4 maggio 2001.\nNel 2004 la compagnia venne venduta alla \"Harrah's Entertainment\", che mantenne la societ\u00e0 in vita per gestire le propriet\u00e0 a marchio \"Horseshoe\".\nNell'aprile 2006 la Harrah's Entertainment ha inaugurato l'\"Horseshoe Council Bluffs\", restaurando il precedente Bluffs Run Casino."}
{"id": "1392725", "revid": "124421492", "url": "https://it.wikipedia.org/wiki?curid=1392725", "title": "Mario Giobbe", "text": "Biografia.\n\u00c8 una delle voci pi\u00f9 note del panorama radiofonico italiano. Entrato in Rai nel 1968, dopo avere vinto un concorso nazionale per radio-telecronisti, vi ha lavorato per quasi quarant'anni. Inizi\u00f2 la sua carriera dalla redazione Rai di Genova, interessandosi anche di argomenti non sportivi. \nDal 1972 al 1987 ha condotto su Radiodue la trasmissione \"Domenica Sport\", all'epoca suddivisa in due parti: la prima (dopo il 1976) era dedicata alla cronaca dei primi tempi delle partite di calcio (per i secondi tempi andava in onda su Radiouno \"Tutto il calcio minuto per minuto\" con Roberto Bortoluzzi); la seconda era riservata alle interviste ed ai commenti dei protagonisti raccolti negli spogliatoi. Condusse anche alcune puntate dedicate alla serie B di Tutto il calcio minuto per minuto su Radiouno, soprattutto nelle domeniche seguenti la conclusione del campionato di serie A.\nNel settembre 1987, dopo essere stato nominato caporedattore del Pool sportivo, lasci\u00f2 la conduzione della trasmissione a Paolo Carbone. Fu lui a permettere l'esordio della prima voce femminile in una radiocronaca calcistica nel 1988, Nicoletta Grifoni. Tale scelta non fu inizialmente ben vista in Rai e neanche dalla stampa sportiva. Lo stesso Roberto Bortoluzzi mostr\u00f2 qualche scetticismo\nMario Giobbe fu l'autore dell'ultima intervista radiofonica di Gaetano Scirea (campione del mondo 1982) realizzata poche settimane prima della sua scomparsa, nel 1989.\nDopo un primo matrimonio con l'annunciatrice Rai Roberta Giusti, \u00e8 stato sposato anche con Marina Sbardella, popolare giornalista di Telemontecarlo (oggi LA7)."}
{"id": "1392727", "revid": "125321876", "url": "https://it.wikipedia.org/wiki?curid=1392727", "title": "Frankie Kazarian", "text": "\u00c8 noto per aver lavorato nella Ring of Honor, dove ha detenuto tre volte il ROH World Tag Team Championship (due con Christopher Daniels e una con Scorpio Sky) e una volta il ROH World Six-Man Tag Team Championship (con Daniels e Sky) e con la Total Nonstop Action Wrestling, dove con i ring name Kazarian, Suicide e Kaz, ha detenuto cinque volte l'X Division Championship e tre volte il World Tag Team Championship (due con Christopher Daniels e una con Eric Young).\nHa inoltre lavorato in molte federazioni appartenente al circuito indipendente, ma ha lottato principalmente nella Pro Wrestling Guerrilla, dove ha detenuto per due volte il PWG World Championship.\nCarriera.\nCircuito indipendente e WWE (1998-2006).\nHa vinto numerosi titoli nel panorama indipendente e cinque volte l'X Division Championship di cui uno nelle vesti di Suicide.\nNella sua breve parentesi in WWE, durata quattro mesi, ha combattuto tre volte per sconfiggere Scotty 2 Hotty, Funaki e Paul London, prima di decidere di lasciare la federazione per incomprensioni con la dirigenza.\nTotal Nonstop Action Wrestling (2006-2019).\nTornato nella TNA, sul finire del 2006 come heel, entr\u00f2 a far parte della stable di Raven, i Serotonin, assieme a Martyr e Havok, con il nome Kaz. L'esperimento Serotonin per\u00f2 si rivel\u00f2 un fallimento. Fu il primo dei componenti del gruppo a ribellarsi a Raven, staccandosi definitivamente dalla stable il 12 luglio 2007, diventando face e tornando ad assumere come ring name Kazarian, ed aprendo un feud con il gruppo e con il suo leader . La rivalit\u00e0 si trascin\u00f2 fino a Hard Justice 2007, in un match che fu vinto da Kazarian su Raven.\nSuicide (2008-2010).\nDopo un periodo d'assenza a causa di un infortunio (nelle storyline disse di voler lasciare il wrestling a causa di una serie di sconfitte subite), segna il suo ritorno al Pay Per View Final Resolution il 7 dicembre 2008 con la gimmick di Suicide, ispirata al personaggio omonimo apparso nel videogame ufficiale della TNA ed attaccando i Motor City Machineguns (Chris Sabin e Alex Shelley) saliti in precedenza sul ring per protestare contro Jim Cornette.\nSempre nei panni di Suicide, durante il Pay per view di Destination X conquista il suo terzo titolo dell'X-Division Championship; titolo che perder\u00e0 qualche settimana dopo durante un combattimento contro Homicide.\nLa sua ultima apparizione come Suicide avviene l'11 febbraio 2010, dove perde un match contro Matt Morgan valido per la qualificazione di un otto Card Stud Tournament ed infine, anche la stessa gimmick di Suicide viene cancellata da Hulk Hogan, nuovo GM della TNA, a cui non piaceva.\nIl ritorno di Kaz e varie faide (2010-2012).\nRiassumendo il ring name di Kazarian, il 18 febbraio 2010 forma un tag team di quattro wrestler con i Amazing Red ed i Generation Me (i fratelli Matt e Nick Massie) per sconfiggere, in un match tra otto wrestler, il campione dell'X Division i Doug Williams a sua volta affiancato dai Motor City Machineguns e Brian Kendrick.\nAl Lockdown conquista il TNA X Division Championship per la quarta volta.\nSuccessivamente a TNA Sacrifice perde il titolo in favore di Duoglas Williams. Dopo ci\u00f2 effettua un turn heel, quando durante la X Division Battle Royal approfitta dell'aiuto di Ric Flair per vincere. In seguito tra i due si former\u00e0 un'alleanza. A TNA Slammiversary VIII, affronter\u00e0 Kurt Angle. Al PPV, Kazarian viene sconfitto. Nella puntata di \"iMPACT!\" successiva al PPV, entra a far parte del team Fortune, capitanato da Ric Flair. Al TNA Genesis vince per la quinta volta il TNA X Division Championship contro Jay Lethal. Durante la puntata di \"iMPACT!\" del 3 febbraio insieme al resto dei Fortune effettua un Turn Face, aiutando Mr. Anderson a sconfiggere Jeff Hardy. Ad Against All Odds sconfigge Robbie E mantenendo la corona X-Division. Al Victory Road mantiene ancora la corona battendo Robbie E ed i Generation Me in un Ultimate X. Al Lockdown successivo, il team Fortune (dove Kazarian \u00e8 compreso) sconfigge il team Immortal. Al Sacrifice mantiene il titolo contro Max Buck. Nella puntata di \"iMPACT!\" del 19 maggio perde il titolo X-Division contro Abyss. A Slammyversary IX ebbe la rivincita, ma vinse ancora Abyss, per\u00f2 nel match era compreso anche Brian Kendrick. A Destination X sconfigge Samoa Joe.\nAd Hardcore Justice, il trio formato tra lui, AJ Styles e Christopher Daniels sconfigge Abyss, Scott Steiner e Gunner.\nNei primi mesi del 2012 crea un'alleanza con Christopher Daniels per combattere AJ Styles. A Sacrifice sconfigge insieme al compagno Christopher Daniels Samoa Joe e Magnus vincendo il TNA World Tag Team Championship.A Slammyaniversary per\u00f2 il duo perde i titoli contro la coppia Angle-Styles salvo poi riconquistarli qualche giorno dopo. A fine match viene reso conto che il tag team si chiamer\u00e0 The World Tag Team Champions of the World . Finita la Storyline con la Dixie Carter il team pensa alla loro collaborazione, continuando comunque la rivalit\u00e0 con A.J. e Angle.\nRing of Honor.\nDopo aver debuttato forma un tag team con Christopher Daniels con il nome \"The Addiction\". Nel marzo 2015 vincono i titoli di coppia battendo i ReDragons (Bobby Fish e Kyle O' Reilly)\nAll Elite Wrestling (2019-presente).\nDebutta nel primo pay-per-view della federazione \"Double or Nothing\" con la stable SCU assieme a Christopher Daniels e Scorpio Sky, imponendosi con un buon team.\nCon la SCU partecipa al torneo per l'assegnazione del titolo di coppia e durante i vari turni la SCU riesce ad imporsi raggiungendo la semifinale (Ottobre 2019).\nVita privata.\nIl 7 gennaio 2010 ha sposato la collega Traci Brooks."}
{"id": "1392738", "revid": "86599", "url": "https://it.wikipedia.org/wiki?curid=1392738", "title": "Crateri di Oberon", "text": "Segue una lista dei crateri d'impatto presenti sulla superficie di Oberon. La nomenclatura di Oberon \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Oberon portano i nomi di personaggi e luoghi delle opere di William Shakespeare."}
{"id": "1392743", "revid": "131358", "url": "https://it.wikipedia.org/wiki?curid=1392743", "title": "VfB Leipzig", "text": ""}
{"id": "1392750", "revid": "729019", "url": "https://it.wikipedia.org/wiki?curid=1392750", "title": "Carl Gustaf Wrangel", "text": "Egli nacque nel Castello di Skokloster, vicino ad Uppsala, dalla baronessa Margareta Grip av Vin\u00e4s e da Herman Wrangel, e discendeva per via paterna dalla famiglia Wrangel, di origine baltico-tedesca, che aveva rami in Svezia, Russia e Germania.\nBiografia.\nCresciuto, Carl Gustaf scelse di arruolarsi nell'esercito svedese, e all'et\u00e0 di vent'anni si distinse nel ruolo di capitano di cavalleria durante la Guerra dei trent'anni; tre anni dopo fu promosso a colonnello, e nel 1638 a maggiore-generale. Nel 1644 comand\u00f2 una flotta durante la Guerra di Torstenson contro la Danimarca, riuscendo a sconfiggere gli avversari a Fehmarn il 23 ottobre.\nNel 1646 torn\u00f2 in Germania, con il grado di feldmaresciallo, e successe come comandante in capo delle forze svedesi a Lennart Torstenson, costretto ad abbandonare l'incarico per motivi di salute. Con questo ruolo condusse le ultime campagne della guerra, durante le quali, collaborando con le forze francesi del Visconte di Turenne, combatt\u00e9 in Baviera e nel W\u00fcrttemberg. La regina Cristina di Svezia, per i suoi meriti, lo nomin\u00f2 conte di Salmi e Suistamo, in Carelia; in seguito fu anche barone di Lindeberg, nella provincia svedese di Halland.\nAllo scoppio della Seconda guerra del nord, nel 1655, fu inizialmente posto al comando di una flotta, ma nel 1656 fu nuovamente messo al comando di un esercito, e insieme al re di Svezia Carlo X e al Grande Elettore Federico I Guglielmo di Brandeburgo partecip\u00f2 alla Battaglia di Varsavia (1656), durata tre giorni. Nel 1657 invase lo Jutland e l'anno successivo attravers\u00f2 gli stretti gelati e conquist\u00f2 la fortezza di Kronborg; lo stesso anno venne nominato Grande Ammiraglio di Svezia. Partecip\u00f2 inoltre alla guerra contro la citt\u00e0 tedesca di Brema del 1666, ma non riusc\u00ec a conquistarla, e il 15 novembre fu costretto a firmare la pace di Habenhausen, che metteva fine al conflitto.\nNel 1664 fu nominato Conestabile nel Consiglio Reale di Svezia, e nel 1675 condusse la sua ultima sfortunata campagna, contro il Brandeburgo; le operazioni furono condizionate dalla sua cattiva salute e alla sconfitta subita dal suo fratellastro, barone Waldemar Wrangel, nella battaglia di Fehrbellin. Carl Gustaf mor\u00ec a R\u00fcgen, nella Pomerania svedese, il 5 luglio 1676."}
{"id": "1392754", "revid": "287204", "url": "https://it.wikipedia.org/wiki?curid=1392754", "title": "Mini-Futbol'nyj Klub Dinamo Moskva", "text": "La Dinamo Mosca, ufficialmente Mini-Futbol'nyj Klub Dinamo Moskva, \u00e8 la sezione di calcio a 5 della omonima societ\u00e0 polisportiva avente sede a Mosca.\nStoria.\nLa sezione di calcio a 5 \u00e8 stata fondata nel 2002; disputa la \"Superliga\" russa, nella quale ha trionfato per sei stagioni consecutive. La societ\u00e0 moscovita, tra le pi\u00f9 prestigiose e la pi\u00f9 vincente nel decennio 2000, ha messo in bacheca anche due Coppe Nazionali. Il momento pi\u00f9 importante \u00e8 stato tuttavia nel marzo 2007 quando la squadra ha battuto per 2-1 l'Inter nella finale di Coppa UEFA di Murcia, laureandosi campione d'Europa dopo le due finali perse nel 2005 e nel 2006. Nel 2017, a seguito della grande crisi finanziaria, il club non si iscrive nella massima serie ripartendo dalla seconda divisione del campionato. Partecipa comunque alla Coppa UEFA."}
{"id": "1392764", "revid": "94902", "url": "https://it.wikipedia.org/wiki?curid=1392764", "title": "Les miserable (musical)", "text": ""}
{"id": "1392765", "revid": "78273", "url": "https://it.wikipedia.org/wiki?curid=1392765", "title": "Natrum muriaticum", "text": ""}
{"id": "1392777", "revid": "124123", "url": "https://it.wikipedia.org/wiki?curid=1392777", "title": "Fr\u00e9d\u00e9ric Delcourt", "text": "Specializzato nel dorso, ha vinto la medaglia d'argento nei 200\u00a0m dorso alle Olimpiadi di Los Angeles 1984."}
{"id": "1392784", "revid": "709565", "url": "https://it.wikipedia.org/wiki?curid=1392784", "title": "Malafemmena", "text": "Malafemmena \u00e8 una canzone napoletana scritta e musicata nel 1951 da Tot\u00f2 con edizione La Canzonetta.\nStoria.\n\"Malafemmena\" \u00e8 una canzone scritta da Tot\u00f2 nel 1951 in occasione del concorso di Piedigrotta La Canzonetta 1951 e fu assegnata a Mario Abbate che la incise su disco Vis Radio. Fu, in seguito, portata al successo da Giacomo Rondinella e da Antonio Basurto.\nEbbe un grande successo anche l'interpretazione di Teddy Reno nel film \"Tot\u00f2, Peppino e la... malafemmina\" di Camillo Mastrocinque (1956).\nLa canzone, scritta in napoletano durante un soggiorno presso l'hotel Miramare di Formia, parla in termini drammatici di un amore contrastato per una \"malafemmena\", che in questo caso assume il significato di donna affascinante e che fa soffrire, quasi insensibile, malvagia, indifferente alle pene d'amore che infligge al proprio innamorato.\nChi fosse la vera musa ispiratrice della canzone Malafemmena si \u00e8 saputo decenni dopo grazie alle dichiarazioni di Liliana de Curtis, figlia dell'autore. A lungo si era creduto che Malafemmena fosse stata scritta per l'attrice Silvana Pampanini, che Tot\u00f2 avevo conosciuto sul set di \"47 morto che parla\" e che aveva rifiutato la sua offerta di matrimonio. Liliana de Curtis ha affermato che la canzone fu scritta in realt\u00e0 per la madre, Diana Rogliani, moglie di Tot\u00f2, come risulta anche dalla dedica acclusa al testo della canzone depositato dall'autore presso la SIAE: \"A Diana\". La moglie Diana sarebbe stata colpevole di essere venuta meno a una promessa che i coniugi si erano scambiati: anche se ufficialmente separati avevano concordato di convivere nella stessa casa e condividere anche il talamo come fidanzati sino al raggiungimento del diciottesimo compleanno della figlia Liliana; ci\u00f2 di fatto concedeva all'uomo Tot\u00f2 una situazione di considerevole vantaggio mentre alla ex moglie Diana una posizione di sudditanza anche per dover subire le infedelt\u00e0 da parte del marito; dopo l'ennesimo tradimento Diana lasci\u00f2 invece Tot\u00f2 per sposare l'avvocato Michele Tufaroli.\nLa canzone \u00e8 considerata il maggior successo musicale di Tot\u00f2 ed \u00e8 stata riproposta in una grande quantit\u00e0 di interpretazioni."}
{"id": "1392785", "revid": "228587", "url": "https://it.wikipedia.org/wiki?curid=1392785", "title": "OmniPage", "text": "OmniPage \u00e8 un software commerciale di tipo OCR per il riconoscimento automatico del testo a partire da una immagine digitalizzata. Il programma era realizzato e distribuito inizialmente da Caere Corporation, poi da Scansoft, poi divenuta Nuance Communications, e infine da Kofax.\nIl software, in produzione dalla fine degli anni '80, \u00e8 arrivato alla diciottesima versione.\nLa funzionalit\u00e0 principale di questo software consiste nella conversione di immagini e testi in formato non modificabile elettronicamente (come per esempio scansioni di testo su carta, riproduzioni fotografiche, testi in formato PDF) in documenti elettronici editabili e modificabili con i principali strumenti di elaborazione, come Microsoft Word ed Excel, oppure in documenti HTML per la pubblicazione su web.\nIl software \u00e8 compatibile con i dispositivi di scansione tipo TWAIN e di tipo WIA, coprendo quindi la quasi totalit\u00e0 degli scanner e dei dispositivi multi-funzione in commercio e viene spesso fornito in bundle con molti modelli dei produttori principali.\nIn termini di riconoscimento automatico del testo, il software supporta circa 120 linguaggi differenti.\nIl software viene commercializzato in due versioni distinte, una di tipo professionale, orientata principalmente all'uso industriale o professionale di alto livello, corredata di una serie di funzionalit\u00e0 aggiuntive avanzate tra i quali un software di conversione vocale per la produzione di audio-libri, e una versione di base, orientata per l'uso personale. Inoltre viene prodotto in versioni multipiattaforma (varie versioni dei sistemi operativi Windows e macOS).\nIn termini di diffusione di mercato, OmniPage \u00e8 tra i primi tre software OCR pi\u00f9 diffusi al mondo (il pi\u00f9 venduto al mondo, secondo il produttore), insieme a Readiris e Abbyy Fine Reader e viene impiegato come strumento ufficiale da molte industrie ed enti, tra i quali l'FBI."}
{"id": "1392790", "revid": "742538", "url": "https://it.wikipedia.org/wiki?curid=1392790", "title": "Michela Gisotti", "text": "Alternativamente chiamata Michaela Gisotti o Michaela Gisotti-Natalucci o Michaela Gisotti Natalucci.\nBiografia.\nMichaela Gisotti \u00e8 una costumista di fama internazionale. Ha lavorato per numerosi film cinematografici anche ad Hollywood."}
{"id": "1392796", "revid": "177641", "url": "https://it.wikipedia.org/wiki?curid=1392796", "title": "Michaela Gisotti", "text": ""}
{"id": "1392800", "revid": "177641", "url": "https://it.wikipedia.org/wiki?curid=1392800", "title": "Michaela Gisotti-Natalucci", "text": ""}
{"id": "1392801", "revid": "177641", "url": "https://it.wikipedia.org/wiki?curid=1392801", "title": "Michaela Gisotti Natalucci", "text": ""}
{"id": "1392802", "revid": "5456", "url": "https://it.wikipedia.org/wiki?curid=1392802", "title": "Davis Cup", "text": ""}
{"id": "1392803", "revid": "110157", "url": "https://it.wikipedia.org/wiki?curid=1392803", "title": "Cameron Henning", "text": "Specializzato nel dorso, ha vinto la medaglia di bronzo nei 200\u00a0m ale Olimpiadi di Los Angeles 1984."}
{"id": "1392804", "revid": "1948203", "url": "https://it.wikipedia.org/wiki?curid=1392804", "title": "Contrada Querciola", "text": "La Contrada \u00e8 situata tra Fucecchio e la frazione di Ponte a Cappiano, ai margini del padule ed \u00e8 una delle meno popolate. Il suo nome deriva da \"via della Querciola\", una strada che si trova nel territorio della Contrada.\nLa Contrada ha un gruppo Musici e Sbandieratori, attivi rispettivamente dal 1986 e 1996. I suoi colori sono l'arancio ed il verde, che simboleggiano speranza, fede e felicit\u00e0 pubblica.\nLa Contrada oggi.\nLa Contrada ha il merito di aver fatto esordire i fantini Andrea Mari, Luca Minisini e Giuseppe Pes, oggi stimati professionisti ma al tempo completi sconosciuti. Giuseppe Pes \u00e8 tornato nel 2006 a correre per la Querciola, con cui ha vinto il suo primo Palio di Fucecchio nel 1994 e con la quale ha corso in totale altri 7 Palii.\nHa corso 16 finali e vinto cinque Palii (nel 1982, 1994, 1997, 2014 e 2015).\nIl 18 maggio 2014 vince, con Simone Mereu su Bomario da Clodia, il suo quarto Palio davanti alle contrade Sant'Andrea e Massarella. Il 24 maggio 2015 riacquisisce il successo ottenuto l'anno prima, con ancora Simone Mereu, questa volta su Tavel Pontadour, portando in contrada il prestigioso \"cappotto\"."}
{"id": "1392814", "revid": "124123", "url": "https://it.wikipedia.org/wiki?curid=1392814", "title": "Donato Bendicenti", "text": "Biografia.\nCalabrese di nascita, si trasfer\u00ec a Roma per motivi di studio. Laureatosi in giurisprudenza, rimase nella Capitale per esercitare la professione di avvocato. Successivamente spos\u00f2 Elisa Tedeschi e si iscrisse al Partito comunista clandestino.\nDopo l'8 settembre 1943 entr\u00f2 nella Resistenza come partigiano della \"Banda del Trionfale\" e membro del Comitato forense d'agitazione. In tale veste mise a disposizione la sua casa per le riunioni del PCI clandestino.\nIl 3 marzo 1944 fu arrestato mentre usciva dalla sua abitazione dove, da alcuni minuti, era terminata una riunione della Direzione del PCI. Seviziato per ventuno giorni, non riuscirono a fargli confessare nulla della sua attivit\u00e0 clandestina. Consegnato alle SS di Herbert Kappler, il 24 marzo successivo venne fucilato alle Fosse Ardeatine."}
{"id": "1392816", "revid": "113880", "url": "https://it.wikipedia.org/wiki?curid=1392816", "title": "Enichem Fibre", "text": ""}
{"id": "1392822", "revid": "124123", "url": "https://it.wikipedia.org/wiki?curid=1392822", "title": "Jan K\u0159titel Va\u0148hal", "text": "Biografia.\nNato a Nechanice in Boemia in una famiglia ceca di agricoltori, Vanhal dovette la sua prima formazione a un musicista locale. Dopo questi umili esordi riusc\u00ec a sbarcare il lunario come organista e maestro del coro. La contessa Schaffgotsch, che l'aveva sentito suonare il violino, nel 1760 lo condusse a Vienna dove gli fece prendere lezioni di composizione dal grande Carl Ditters von Dittersdorf. Altri sostegni finanziari gli consentirono di viaggiare e acquisire ulteriori cognizioni musicali, tanto che a 35 anni era nella cerchia dei musicisti pi\u00f9 illustri: suon\u00f2 quartetti con Haydn, Mozart e Dittersdorf. Memorabile l'esecuzione del 12 febbraio 1785, quando esegu\u00ec con loro tre dei sei Quartetti mozartiani dedicati a Haydn.\nSi dice che avesse patito una non meglio specificata \"malattia nervosa\" (forse si trattava di depressione, o una psicosi maniaco-depressiva) dalla quale riusc\u00ec a guarire, ma pare che la qualit\u00e0 delle sue composizioni sia peggiorata dopo la scomparsa della malattia.\nDivenne talmente famoso che fu probabilmente il primo musicista a poter vivere interamente grazie alle sue composizioni, senza bisogno di nomine n\u00e9 protezioni. Doveva essere un autore prolifico per soddisfare tutte le richieste, e gli vengono attribuiti 100 quartetti, almeno 73 sinfonie, 95 composizioni di musica sacra e un gran numero di opere strumentali e vocali. Le sinfonie, in particolare, sono state incise sempre pi\u00f9 spesso su CD ultimamente, e le migliori sono paragonabili a molte di Haydn.\nIl successo conseguito era tale che le sue sinfonie, pochi anni dopo essere state scritte, venivano eseguite in tutto il mondo, anche negli Stati Uniti. Negli ultimi anni della sua vita, tuttavia, si spost\u00f2 raramente da Vienna, dove svolgeva attivamente mansioni di insegnante."}
{"id": "1392823", "revid": "671029", "url": "https://it.wikipedia.org/wiki?curid=1392823", "title": "Mini-Futbol'nyj Klub Sinara", "text": "Il Mini-futbol'nyj klub Sinara () \u00e8 una squadra russa di calcio a 5 con sede a Ekaterinburg.\nStoria.\nFondata nel 1992 come VIZ, dal nome dell'omonima azienda siderurgica VIZ-Stal', nel 2001 ha aggiustato la propria denominazione in VIZ-Sinara per riflettere il sostegno della societ\u00e0 di investimento Sinara. Dal settembre del 2010 la denominazione \u00e8 solamente Sinara. Grazie alla vittoria della Dinamo Mosca nell'edizione precedente, nella stagione 2007-08 il VIZ-Sinara debutta nella Coppa UEFA in qualit\u00e0 di detentore della Coppa di Russia. La squadra degli Urali centra immediatamente la qualificazione alla fase finale ai danni dei romeni del CIP Deva e degli ucraini dell'Enerhija L'viv. Nella finale di Mosca, il VIZ-Sinara conquista il suo primo trofeo internazionale superando gli spagnoli del ElPozo Murcia per 7-6 dopo i calci di rigore, diventando la prima squadra a vincere la competizione senza aver mai conquistato il proprio campionato nazionale.Nell'edizione successiva la squadra raggiunge di nuovo la finale continentale ma \u00e8 sconfitta dall'InterMovistar Alcal\u00e1. Si consola a distanza di un mese conquistando il suo primo titolo nazionale che interrompe l'egemonia della MFK Dinamo Moskva che durava da 6 anni. Nella successiva stagione, dove la Superliga russa sperimenta le gare da 50', il VIZ-Sinara bissa il titolo concludendo la stagione regolare con tre punti di vantaggio sul MFK Tyumen."}
{"id": "1392824", "revid": "666668", "url": "https://it.wikipedia.org/wiki?curid=1392824", "title": "Viz-Sinara Ekaterinburg", "text": ""}
{"id": "1392825", "revid": "287204", "url": "https://it.wikipedia.org/wiki?curid=1392825", "title": "Marina Abramovic", "text": ""}
{"id": "1392830", "revid": "228587", "url": "https://it.wikipedia.org/wiki?curid=1392830", "title": "Serbatoio cilindrico", "text": "Per serbatoio cilindrico s'intende una struttura piana (piastra) a semplice curvatura.\nConsiderazioni iniziali.\nL'ipotesi iniziale riguarda il carico inteso assialsimmetrico, ovvero sia il carico che la geometria dell'elemento presentano simmetria assiali in corrispondenza di sezioni normali all'asse stesso.\nSi schematizza il comportamento della struttura come delle travi longitudinali (meridiani) che sopportano la pressione interna, irrigidite dalle fibre trasversali (paralleli)\nQuindi il comportamento d'insieme pu\u00f2 esser studiato attraverso lo schema di trave su suolo elastico alla Winkler, in cui il movimento di ogni elemento longitudinale \u00e8 contrastato da molle.\nPer valutare come agiscono tali molle, occorre caratterizzare la costante di sottofondo formula_1, che associa il comportamento alla trave alla Winkler.\nLo sforzo normale di parallelo.\nIn un elemento infinitesimo, lo sforzo normale di parallelo d\u00e0 luogo ad una risultante che per simmetria ha componente soltanto radiale e vale:\nche altri non \u00e8 che la forza radiale che si oppone allo spostamento formula_3 e che rappresenta l'effetto molla.\nL'entit\u00e0 della deformazione assiale nata nei paralleli quando si dilatano di formula_3 \u00e8 pari a:\nEssendo formula_6 si ottiene:\nNota formula_8 si pu\u00f2 ricavare la componente radiale che genera l'effetto molla:\nSi definisce quindi la costante di sottofondo formula_10 e pertanto la fibra longitudinale pu\u00f2 esser considerata a tutti gli effetti una trave su suolo alla Winkler, la cui equazione risolvente \u00e8 del tipo:\nEquazione differenziale risolvente.\nRispetto alla trave su suolo alla Winkler, il serbatoio cilindrico assume una costante di sottofondo e una rigidit\u00e0 flessionale differenti.\nIl comportamento assialsimmetrico della deformazione fa s\u00ec che le facce laterali della fibra longitudinale non presentino deformazioni, quindi c'\u00e8 un aumento della rigidit\u00e0 flessionale che assume il seguente valore:\nIl primo parametro \u00e8 indicativo per l'acciaio, il secondo per il calcestruzzo.\nConsiderando il momento d'inerzia formula_13 la rigidezza flessionale assume la forma formula_14.\nPertanto l'equazione differenziale diventa:\ne ponendo formula_16 l'equazione differenziale diventa:\nIl valore di formula_18 e riscontrabile attraverso la seguente relazione:\nSoluzione dell'equazione differenziale.\nPreliminare.\nData l'equazione del tipo formula_20 si hanno due casi da analizzare:\nPosto il carico del tipo formula_24. L'integrale particolare dovendo garantire l'equilibrio indefinito, sar\u00e0 formula_25, che sostituito nell'equazione differenziale fondamentale\nPertanto l'integrale generale assume la seguente forma:\ncon formula_24, formula_29\nConsiderando una posizione di tubo di dimensione unitaria lungo la direzione longitudinale, per l'equilibrio si ha:\ndetta formula di Mariotte, da cui si ricava l'espressione di deformazione e spostamento:\nConfrontando questo risultato con l'integrale particolare formula_32, si pu\u00f2 osservare che l'integrale, dal punto di vista fisico, rappresenta lo \"spostamento\" dovuto al solo sforzo di trazione nei paralleli (comportamento a membrana).\nPertanto:\nCondizioni al contorno o di continuit\u00e0.\nEstremit\u00e0 libera scarica formula_35\nEstremit\u00e0 libera carica formula_35\nEstremit\u00e0 appoggiata formula_35\nEstremit\u00e0 incastrata \nCasistica: Tubi infinitamente lunghi.\nPer tubi indefinitamente lunghi l'espressione dell'integrale generale:\ncon formula_24, formula_29\nassume, come nel caso della trave su suolo elastico alla Winkler, una forma pi\u00f9 semplice, dovuto al fatto che oltre un tratto formula_49 dal punto di applicazione della causa perturbatrice, spostamenti e sue derivate si annullano, diventando:\nIn particolare il valore della lunghezza d'onda formula_49 \u00e8 pari a:\nPer capire meglio il funzionamento del modello, si analizza l'esempio di un \"serbatoio cilindrico soggetto a carico idrostatico\". Il dato del problema \u00e8 il carico idrostatico formula_53 ed \u00e8 noto a priori il valore di formula_18. In questo caso possiamo ricondurre la casistica a due situazioni:\nTubo corto.\nCaso con formula_55.\nLe perturbazioni che si hanno alla base si risentono fino all'estremit\u00e0 libera e viceversa, occorre quindi considerare la formula generale:\nLe condizioni al contorno sono:\nTubo lungo.\nCaso con formula_61.\nSe la lunghezza d'onda \u00e8 minore della distanza tra due cause di perturbazione, i campi degli spostamenti, sforzi e deformazioni possono essere ottenute come sovrapposizione di due analisi svolte con la teoria dei tubi infinitamente lunghi, dividendo in tre situazioni:\nIn conclusione un serbatoio caricato con carico isostatico, nelle zone attorno al bordo superiore (libero da vincoli) si ha comportamento a membrana cio\u00e8 lavorano solo le fibre trasversali, mentre in prossimit\u00e0 del bordo inferiore (vincolato) si a comportamento a membrana e a flessione cio\u00e8 lavorano sia le fibre trasversali, sia le fibre longitudinali."}
{"id": "1392843", "revid": "1226", "url": "https://it.wikipedia.org/wiki?curid=1392843", "title": "Catherine Moore", "text": ""}
{"id": "1392844", "revid": "729019", "url": "https://it.wikipedia.org/wiki?curid=1392844", "title": "Castello di Agazzano", "text": "Il castello di Agazzano \u00e8 una fortificazione situata ad Agazzano, in provincia di Piacenza.\nIl castello si trova sul limitare del centro abitato di Agazzano, non lontano dalla piazza principale alla cui difesa era preposto, e si trova nel cuore della val Luretta, a breve distanza dal corso del torrente, in un punto di leggero dislivello, dove le ultime propaggini collinari dell'Appennino ligure lasciano il posto alla pianura Padana.\nIl complesso, che fa parte del circuito Associazione dei Castelli del Ducato di Parma, Piacenza e Pontremoli, \u00e8 composto da due edifici con storia, uso e aspetto completamente diversi: la rocca rinascimentale e il palazzo settecentesco.\nStoria.\nLe origini del complesso fortificato risalgono al XIII secolo per volont\u00e0 di Giovanni Scotti che fece di Agazzano il centro dei possedimenti famigliari.\nA partire dal XIV secolo si assistette all'accrescimento della potenza della famiglia Scotti, che aveva costruito la propria fortuna su traffici mercantili, tramite una compagnia, la \"Societas Scotorum\" che da Genova raggiunge le principali piazze dell'Europa e del vicino e medio oriente. L'aumento del potere famigliare permise il parallelo accrescimento dell'importanza del centro di Agazzano, piccola capitale del feudo che, tuttavia, non divenne mai un importante centro a livello politico a causa della posizione decentrata. All'inizio del secolo il figlio di Giovanni, Alberto Scotti, che fu anche capace di diventare signore di Piacenza e, per un breve periodo, Milano, fece completare i lavori di costruzione.\nNel settembre 1412 il castello, insieme a diverse altre propriet\u00e0 della famiglia Scotti tra cui il castello di Sarmato e il feudo di Castel San Giovanni, venne confiscato ai fratelli Alberto, Pietro e Giovanni Scotti da parte del duca di Milano Filippo Maria Visconti e assegnato a Bartolomeo e Filippo Arcelli che avevano accusato gli Scotti di essere parte di una ribellione antiviscontea, fortemente avversata dagli Arcelli, i quali detenevano numerose propriet\u00e0 nella vicina val Tidone.\nTre anni pi\u00f9 tardi, i fratelli Scotti riuscirono a dimostrare la loro estraneit\u00e0 dalle accuse mosse dagli Arcelli, riottenendo i loro feudi; tra questi non era incluso, per\u00f2, il castello di Agazzano, entrato a far parte dei beni della famiglia Figliagaddi, che venne riacquistato dal conte Alberto Scotti nel luglio 1431.\nLa ricostruzione vera e propria del complesso risale al 1475 quando la famiglia Scotti, dopo che un incendio aveva pesantemente danneggiato il castello medievale, avvi\u00f2 la realizzazione di un complesso a scopo difensivo formato da due edifici contigui: il castello e la rocca. I lavori portarono l'aspetto del complesso verso uno stile prettamente rinascimentale, attento ai dettami dell'estetica, ingentilendo i caratteri tipicamente militari. In questo periodo la famiglia Scotti si un\u00ec con la famiglia Gonzaga per mezzo del matrimonio del conte di Vigoleno Giovanni Maria Scotti con Luigia Gonzaga di Novellara, come testimoniato dalla presenza all'interno del complesso dei simboli di entrambe le casate.\nNel 1529 il castello venne conquistato da parte di Pier Maria Scotti detto il \"Buso\" che era dovuto ricorrere all'utilizzo di alcuni pezzi di artiglieria per espugnare il forte, di propriet\u00e0 del conte Giuseppe Scotti. In seguito alla conquista Pier Maria saccheggi\u00f2 la zona depredando diverso materiale. Tuttavia, lo Scotti venne ucciso poco dopo da Astorre Visconti, un fuoriuscito milanese che aveva stretto con lui un rapporto di alleanza, il quale si era sentito tradito da Pier Maria durante la divisione di quanto saccheggiato. Dopo l'uccisione, il cadavere venne gettato dal Visconti nel fossato del castello, tuttavia, esso non venne mai pi\u00f9 ritrovato.\nNel 1529 nel fossato del castello fu gettato il cadavere di Pier Maria Scotti, detto il \"Buso\", che era stato ucciso da Astorre Visconti in una locanda situata ad Agazzano; nonostante questo, il corpo dello Scotti non venne mai trovato nelle vicinanze del castello.\nIl castello pass\u00f2 pi\u00f9 volte di mano tra le famiglie Scotti e Anguissola, fino a quando, a seguito dell'attivit\u00e0 di mediazione svolta da parte della regina Anna di Francia, la famiglia Scotti, che era stata bandita dal Ducato di Parma e Piacenza nel 1606, riusc\u00ec ad ottenere la grazia, rientrando in possesso del castello. Nel 1652 Gaspare Scotti riusc\u00ec a ottenere anche il titolo di conte di Agazzano.\nNel corso del XVIII secolo venne costruita, sulle rovine del castello che affiancava la rocca, una villa, concepita con funzioni esclusivamente residenziali. Il complesso rimase tra i beni famigliari degli Scotti fino a che, nel 1741, dopo la morte dell'ultimo erede Ranuccio, pass\u00f2 alla figlia primogenita Margherita che lo port\u00f2 in dote al marito, il conte Girolamo Anguissola di Podenzano il quale, a seguito di ci\u00f2, decise di aggiungere il cognome Scotti al proprio cognome.\nIl complesso rimase alla famiglia Anguissola-Scotti fino al XX secolo quando, dopo il matrimonio dell'ultima erede Luisa Anguissola-Scotti con il generale Ferrante Vincenzo Gonzaga, membro del ramo di Vescovato della famiglia Gonzaga, con la quale, peraltro, gli Scotti di Agazzano erano imparentati fin dal XV secolo, il complesso pass\u00f2 al figlio Corrado.\nStruttura.\nLa rocca.\nL'aspetto della rocca risale al 1475, anno in cui venne ricostruita dopo che un incendio l'aveva pesantemente danneggiata. Essa presenta una coesistenza di elementi appartenenti a un'architettura militare difensiva tipicamente medievale con elementi dalle spiccate caratteristiche residenziali rinascimentali. Originariamente circondata da un fossato, a seguito delle modifiche settecentesche la rocca \u00e8 contornata da un giardino. Presenta una struttura rettangolare delimitata da mura scarpate decorate da una cordonatura trasversale marcapiano. Delle quattro torri angolari rotonde presenti in origine, rimangono solo le due che danno sulla facciata d'ingresso.\nL'accesso alla rocca \u00e8 permesso tramite un rivellino che era dotato di ponte levatoio del quale rimangono visibili gli scassi, che venne, poi, sostituito da un ingresso in muratura. Un secondo rivellino era posto sulla facciata opposta in direzione del corpo chiamato il castello, poi sostituito nel corso del Settecento dalla villa. Il cortile interno, dotato di un pozzo di forma esagonale posto in un'edicola, presenta in tre lati su quattro al piano rialzato un loggiato con volta a crociera al quale si accede dall'ingresso tramite due rampe di scale. Il quarto lato, realizzato verso la fine del Rinascimento, ospitava gli alloggi della guarnigione militare del castello e \u00e8 dotato di saloni con camini e cucine in ottimo stato di conservazione. Una scala posta nel cortile conduce a un passaggio che, secondo la leggenda permetterebbe di raggiungere il castello di Lisignano, posto sull'altra sponda del Luretta, nel territorio del comune di Gazzola.\nLa villa settecentesca.\nL'accesso alla villa \u00e8 permesso tramite un cancello realizzato in stile francese, tipico del Settecento, che permette l'accesso a un cortile ad U dotato di portico in tre lati su quattro, mentre la facciata \u00e8 di gusto neoclassico. L'interno presenta al piano terra una serie di saloni decorati a paesaggio e dotati di mobili risalenti al Settecento e all'Ottocento.\nAll'interno della sala da pranzo si trova una collezione di ceramiche di diversa produzione, tra cui antica Savona, Vecchia Lodi e giapponesi, nonch\u00e9 alcune porcellane Maissen e S\u00e8vres. Nella stessa sala \u00e8 presente anche un tavolo da biliardo dotato di un segnapunti risalente al Seicento.\nIl giardino.\nLe due parti del complesso sono circondate da un giardino, opera del botanico Luigi Villoresi e risalente anch'esso al XVIII secolo, come la villa. Esso sorge dove erano originariamente presenti una vigna e il fossato che circondava l'esterno della rocca. Nel giardino \u00e8 presente una parte a parco formata da diverse essenze arboree antiche, e un'altra parte a giardino, dotata di statue e di una fontana in cui \u00e8 chiara l'influenza dell'architettura francese dell'epoca. Del vigneto inizialmente presente, rimane una porzione, ampia circa , che viene utilizzata per la produzione di vini che vengono, in seguito, invecchiati all'interno delle cantine del vecchio castello, poste al di sotto della villa."}
{"id": "1392847", "revid": "125980999", "url": "https://it.wikipedia.org/wiki?curid=1392847", "title": "Societ\u00e0 Sportiva Lazio 2004-2005", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 2004-2005.\nStagione.\nIl precario quadro economico in cui versava la societ\u00e0 determin\u00f2 un impoverimento dell'organico, a cominciare dallo smantellamento del pacchetto arretrato: Stam fu ceduto al Milan, con Mihajlovi\u0107 e Favalli trasferitisi all'Inter. Il tecnico Roberto Mancini si accas\u00f2 a sua volta sulla panchina nerazzurra, mentre Fiore e Corradi passarono al Valencia. A scongiurare il rischio di fallimento contribu\u00ec l'acquisizione del club da parte dell'imprenditore romano Claudio Lotito, cui venne concessa una rateizzazione ventennale per il pagamento del debito.\nScelto Caso in veste di allenatore, la Capitale riaccolse Di Canio dopo 14 anni: tra i nuovi volti in rosa spiccarono poi Siviglia, Dabo, i gemelli Filippini e Rocchi. Sconfitta dal Milan in Supercoppa italiana per una tripletta di \u0160ev\u010denko \u2014 il quale, nel corso dell'annata, realizz\u00f2 altri 3 gol ai biancocelesti \u2014 la squadra accedette al tabellone principale della Coppa UEFA eliminando l'ucraino Metalurh Donec'k: dopo un pareggio col Villarreal all'esordio nella fase a gruppi, il knock-out rimediato a Middlesbrough compromise la qualificazione.\nI romani impattarono quindi con Partizan e Egaleo, abbandonando la manifestazione al primo turno. Un iniziale scorcio di campionato vissuto nei bassifondi comport\u00f2 l'esonero di Caso, con 17 punti ottenuti in 16 giornate: alla guida tecnica subentr\u00f2 Papadopulo, vittorioso nella stracittadina del 6 gennaio 2005 al suo debutto. Apparsa in grado di scampare alla retrocessione al giro di boa, la Lazio si arrese al Cagliari negli ottavi di finale della Coppa Italia.\nUna serie d'incertezze nella tornata conclusiva ripiomb\u00f2 i capitolini in scenari pericolanti, comportando tra l'altro un aggancio in classifica da parte del Lecce dopo il rocambolesco 5-3 sub\u00ecto in terra salentina. Archiviato senza reti il derby di ritorno contro una Roma parimenti inguaiata, la formazione pareggi\u00f2 quindi con la Fiorentina: al risultato \u00e8 legato l'episodio di un fallo di mano commesso da Zauri nel tentativo di sventare un possibile gol a porta sguarnita, col direttore di gara che non ravvis\u00f2 tuttavia la scorrettezza.\nSalvatasi aritmeticamente all'ultima giornata, la compagine \u2014 giunta al tredicesimo posto con 44 punti \u2014 conobbe addirittura la qualificazione all'Intertoto per la rinuncia espressa dal Messina e la domanda presentata dal Livorno all'infuori dei termini di scadenza.\nMaglie e sponsor.\nLo sponsor tecnico per la stagione 2004-2005 \u00e8 Puma, mentre lo sponsor ufficiale \u00e8 Parmacotto solo in campionato, non essendo previsto sia per la Coppa Italia che per la Coppa UEFA. In occasione della finale di Supercoppa italiana Milan-Lazio del 21 agosto 2004 lo sponsor ufficiale \u00e8 invece Errebian.\nOrganigramma societario.\nArea direttiva\nArea tecnica\nStatistiche.\n\"Statistiche aggiornate al 29 maggio 2005\"."}
{"id": "1392860", "revid": "1745361", "url": "https://it.wikipedia.org/wiki?curid=1392860", "title": "Casamance", "text": "La Casamance (in portoghese: Casaman\u00e7a, dall'espressione in malink\u00e9 \"Kasa mansa\" che significa Re dei Kasa, in wolof: Kaasamaas) \u00e8 una regione geografica del Senegal meridionale, compresa fra i territori del Gambia e della Guinea-Bissau, ed estesa sul bacino idrografico del fiume Casamance; \u00e8 suddivisa fra bassa Casamance (Baixa Casaman\u00e7a) (regione di Ziguinchor) ed alta Casamance (Alta Casaman\u00e7a) (regione di Kolda). Il maggiore centro urbano \u00e8 Ziguinchor.\nCaratterizzata da caldo con montagne e colline a sud-est, la Casamance ha una media di precipitazioni pi\u00f9 alta che nel resto del Senegal e raggiunge in alcune zone i 1.524 mm annui. \nL'economia della Casamance si basa largamente sulla coltivazione del riso e sul turismo. Ha anche delle eccellenti spiagge lungo la costa, particolarmente a Cap Skirring.\nStoria.\nNella bassa Casamance, alla fine del XV secolo, si svilupp\u00f2 il regno di Kasa (conosciuto anche come Kasanga). La zona, tra la fine del XVI secolo e l'inizio del XVII secolo, cadde sotto il dominio dell'impero Kaabu.\nLa regione fu soggetta agli interessi coloniali francesi e portoghesi, prima di definire un confine che fu negoziato nel 1888 tra la colonia francese del Senegal e la Guinea Portoghese (ora Guinea-Bissau) al sud. Il Portogallo perse il possesso della Casamance, poi il commercio principale della loro colonia, ma ottenne in cambio una parte del territorio senegalese francese che aggreg\u00f2 alla sua colonia guineiana.\nLa popolazione del clan Jola \u00e8 il gruppo etnico dominante Casamance, sebbene siano economicamente svantaggiati come nel resto del Senegal. La loro condizione economica ha contribuito al movimento separatista per l'indipendenza o autonomia della Casamance, Mouvement des forces d\u00e9mocratiques de Casamance (MFDC). Il Conflitto di Casamance ha, a volte, portato a scontri violenti con le forze senegalesi ed uccisioni per decenni alla fine del ventesimo secolo."}
{"id": "1392864", "revid": "2169270", "url": "https://it.wikipedia.org/wiki?curid=1392864", "title": "Societ\u00e0 Sportiva Lazio 2003-2004", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 2003-2004.\nStagione.\nIl campionato 2003-04 inizi\u00f2 con 2 vittorie consecutive, seguite per\u00f2 da una sconfitta con il Parma e un pareggio con l'Empoli. Nel girone di Champions League, i biancocelesti vinsero la prima gara ma nella seconda furono bloccati sul 2-2 dallo Sparta Praga. Il 5 ottobre 2003 sconfissero per 1-0 il Chievo, con rete di Mihajlovi\u0107 su punizione: nei 4 precedenti in Campionato non avevano mai battuto i veronesi. Non super\u00f2 il girone europeo, sconfitta dai cechi nell'ultima partita.\nIn Coppa Italia approd\u00f2 in finale, superando il Milan. Il trofeo fu vinto contro la Juventus, con il punteggio complessivo di 4-2. 4 giorni dopo, la Lazio chiuse il suo campionato ottenendo il sesto posto e l'ingresso in Coppa UEFA: la vittoria sul cost\u00f2 la retrocessione agli emiliani.\nMaglie e sponsor.\nLo sponsor tecnico per la stagione 2003-2004 \u00e8 Puma, mentre lo sponsor ufficiale \u00e8 Parmacotto in campionato (dalla 4\u00aa giornata) ed Indesit in Coppa Italia e dalla fase a gironi di Champions League.\nOrganigramma societario.\nArea direttiva\nArea tecnica\nRosa.\n\"Aggiornata al 31 gennaio 2004.\"\nStatistiche.\n\"Statistiche aggiornate al 16 maggio 2004\"."}
{"id": "1392880", "revid": "88740", "url": "https://it.wikipedia.org/wiki?curid=1392880", "title": "Massacro di Rechnitz", "text": "Il massacro di Rechnitz fu uno degli ultimi episodi dell'olocausto durante la seconda guerra mondiale, avvenuto nella notte tra il 24 ed il 25 marzo 1945 nella localit\u00e0 di Rechnitz (oggi in Austria). Nell'eccidio persero la vita circa 200 ebrei ungheresi, mentre i principali responsabili riuscirono a sfuggire alla giustizia.\nIl contesto.\nIl luogo dei fatti, il castello di Rechnitz, \u00e8 collegato con la storia dei Thyssen, la potente dinastia imprenditoriale tedesca dell'acciaio. Heinrich Thyssen, che nel primo Novecento era l'erede di quello che era uno dei maggiori gruppi industriali dell'epoca, aveva sposato nel 1906 la baronessa ungherese Margit Bornemisza de K\u00e1szon e in seguito al matrimonio aveva acquisito - oltre alla cittadinanza ungherese - il titolo di barone, mutando il cognome in Thyssen-Bornemisza. Il magnate tedesco acquist\u00f2 anche un castello a Rohonc (l'attuale Rechnitz), in Ungheria occidentale, dove si stabil\u00ec con la famiglia e dove conserv\u00f2 la propria importante collezione d'arte.\nNel 1938 Thyssen lasci\u00f2 il castello di Rechnitz alla primogenita Margit (che vi risiedeva col marito, il conte Ivan Batthy\u00e1ny) e con l'inizio della seconda guerra mondiale si ritir\u00f2 prudentemente in Svizzera, nella villa \"La Favorita\" di Lugano, da cui continu\u00f2 tuttavia a gestire il suo immenso impero, rifornendo il Terzo Reich di carbone, acciaio, sommergibili e siluri aerei. Lo stretto contatto tra Thyssen e le alte gerarchie naziste non si limitava alle forniture per l'industria bellica ma si estendeva a finanziamenti internazionali tramite la August-Thyssen-Bank di Berlino: nell'agosto 1941 fu finanziata la manutenzione del castello di Rechnitz, che nel frattempo era stato requisito dalle SS. Ci\u00f2 non imped\u00ec a Margit von Batthy\u00e1ny di continuare a risiedere nel castello e di organizzare ricevimenti, i cui ospiti erano spesso alti esponenti civili e militari.\nNegli ultimi mesi del 1944, a fronte dello spostamento del fronte in Ungheria, migliaia di ebrei ungheresi e zingari andarono ad accrescere le file dei 100.000 lavoratori forzati impiegati per la costruzione del \"Vallo Sudorientale\" (\"S\u00fcdostwall\"), nel disperato tentativo di arrestare l'avanzata dell'Armata Rossa. Seicento ebrei, che si trovavano a Rechnitz per fortificarne le difese, vennero alloggiati nelle cantine del castello dei Batthy\u00e1ny in condizioni disumane.\nIl fatto.\nNella primavera del 1945, quando per la Germania la guerra era oramai persa e le truppe russe erano oramai a 15 chilometri da Rechnitz, Margit von Batthy\u00e1ny organizz\u00f2 un ricevimento nel castello, invitando trenta-quaranta persone tra cui importanti personalit\u00e0 del partito nazista locale, delle SS, della Gestapo e della Giovent\u00f9 hitleriana. La festa fu accompagnata da ampie libagioni e dur\u00f2 fino all'alba.\nPer offrire agli ospiti un \"diversivo\", intorno a mezzanotte duecento ebrei in stato di denutrizione e valutati come inabili al lavoro vennero caricati su camion e condotti al Kreuzstadel, un fienile raggiungibile a piedi dal castello. Franz Podezin, un membro della Gestapo e del partito nazista locale, riun\u00ec in una stanza del castello una quindicina di ospiti e, dopo aver consegnato loro armi e munizioni, li invit\u00f2 a \"uccidere un paio di ebrei\".\nLe vittime predestinate furono obbligate a svestirsi prima di essere uccise dagli ospiti ubriachi della festa, che poi tornarono al castello e proseguirono i festeggiamenti fino all'alba. All'indomani alcuni di loro si sarebbero addirittura vantati delle loro atrocit\u00e0, mentre le salme vennero interrate da quindici prigionieri ebrei che erano stati risparmiati esclusivamente per questo lavoro. Questi ultimi furono poi condotti al mattatoio comunale, dove vennero uccisi da Podezin e Joachim Oldenburg, un membro locale del partito nazista.\nSecondo lo storico Josef Hotwagner i russi arrivarono a Rechnitz nella notte tra il 29 e il 30 marzo 1945, e nella stessa notte il castello dei Batthy\u00e1ny fu distrutto dalle fiamme (anche se non \u00e8 chiaro se furono i russi ad appiccare il fuoco, oppure gli stessi nazisti nell'intento di occultare le prove dell'eccidio). Nei giorni successivi il misfatto venne tuttavia alla luce: secondo un rapporto redatto dalle autorit\u00e0 sovietiche, vennero trovate ventuno fosse comuni, ciascuna misurante cinque metri per uno e contenente dalle dieci alle dodici persone. I cadaveri erano stati finiti con colpi alla nuca o con armi automatiche e presentavano, oltre ad un generale deperimento, molteplici ematomi, segno di violenze subite immediatamente prima dell'uccisione.\nIl processo.\nIl protocollo russo venne pubblicato sul giornale militare sovietico \"Stella Rossa\" (\"Krasnaya Zvjezda\") il 12 aprile 1945, ma bollato come propaganda da molti austriaci. Alcuni processi vennero instaurati presso il Tribunale del Popolo di Oberwart, ma molteplici disguidi (perdita di prove, assassinio di due importanti testimoni e conseguenti ritrattazioni per paura) minarono lo svolgimento degli stessi, al punto che le poche sentenze che non furono emesse in contumacia risultarono estremamente blande.\nIl principale accusato, Podezin, riusc\u00ec a dileguarsi in Germania ed infine nella Repubblica Sudafricana. Oldenburg invece sarebbe riuscito a fuggire in Argentina.\nIl coinvolgimento della contessa Batthy\u00e1ny nel massacro di Rechnitz non venne mai provato, almeno a livello processuale, e la contessa stessa si ritir\u00f2 in Svizzera. Nel 2007, il giornalista inglese David R. L. Litchfield (legato personalmente alla famiglia Thyssen-Bornemisza e autore di un libro biografico sulla stessa) ha gettato pesanti ombre sulla contessa Batthy\u00e1ny, in particolare puntando il dito sulla sua relazione sentimentale con entrambi gli accusati principali e sul successivo favoreggiamento nella fuga di questi ultimi."}
{"id": "1392886", "revid": "767487", "url": "https://it.wikipedia.org/wiki?curid=1392886", "title": "Hugo Largo", "text": "Gli Hugo Largo sono stati un gruppo musicale statunitense attivo negli anni ottanta, noto soprattutto per una \"line-up\" estremamente originale, composto di due bassi, un violino (e molto occasionalmente una chitarra) e il canto di Mimi Goese.\nStoria.\nLa band si forma nel 1984, inizialmente come duo (Tim Sommer e la Goese). Successivamente, ad essa si uniscono il violinista Hahn Rowe e il bassista Adam Peacock. Il quartetto cos\u00ec composto pubblica l'EP \"Drum\" (prodotto da Michael Stipe, il quale canta anche in due tracce). Con l'aggiunta di altro materiale \"Drum\" viene poi ripubblicato come album dalla casa discografica di Brian Eno, la Opal. Il loro secondo album, \"Mettle\", esce pure per la Opal e, successivamente, per la All Saints Records.\nLa vita del gruppo dura poco. Sommer diventa un dirigente della Atlantic Records, mentre la Goese e Rowe proseguono con fruttifere carriere soliste."}
{"id": "1392890", "revid": "484362", "url": "https://it.wikipedia.org/wiki?curid=1392890", "title": "Guyver", "text": ""}
{"id": "1392892", "revid": "767487", "url": "https://it.wikipedia.org/wiki?curid=1392892", "title": "Dorsum Bucher", "text": "Il Dorsum Bucher \u00e8 una catena di creste lunari intitolata al geologo e paleontologo tedesco-statunitense Walter Hermann Bucher. Si trova nella regione di confine tra l'Oceanus Procellarum e il Mare Imbrium e ha una lunghezza di circa 90\u00a0km."}
{"id": "1392896", "revid": "91475", "url": "https://it.wikipedia.org/wiki?curid=1392896", "title": "I Guardiani della Notte", "text": ""}
{"id": "1392902", "revid": "91475", "url": "https://it.wikipedia.org/wiki?curid=1392902", "title": "I Guardiani del Giorno", "text": ""}
{"id": "1392903", "revid": "767487", "url": "https://it.wikipedia.org/wiki?curid=1392903", "title": "Kevin Valentine", "text": "Biografia.\nIl suo esordio musicale avvenne nel 1980, come membro attivo della band Donnie Iris and the Cruisers.\nNel 1991 form\u00f2 gli Shadow King insieme al cantante Lou Gramm, il chitarrista Vivian Campbell e il bassista Bruce Turgon. Sempre nel 1991 prese il posto di Fred Coury nei Cinderella, mantenendolo fino al 1994.\nSeppur mai come membro ufficiale, Valentine ha pi\u00f9 volta collaborato con i Kiss e appare negli album \"Hot in the Shade\" (1989) e \"Revenge\" (1992). Nel 1998 riprender\u00e0 la sua collaborazione con i Kiss suonando quasi tutte le parti di batteria nell'album \"Psycho Circus\", in sostituzione del batterista originale Peter Criss. Oltre ai Kiss, Valentine ha lavorato, sempre in veste di turnista, al fianco di altri artisti famosi come Paul Stanley e Bob Dylan."}
{"id": "1392906", "revid": "339392", "url": "https://it.wikipedia.org/wiki?curid=1392906", "title": "Asmodaeus", "text": ""}
{"id": "1392907", "revid": "11680026", "url": "https://it.wikipedia.org/wiki?curid=1392907", "title": "Alfa Canis Maioris", "text": ""}
{"id": "1392910", "revid": "47767", "url": "https://it.wikipedia.org/wiki?curid=1392910", "title": "Chiesa di Santa Maria Annunziata", "text": ""}
{"id": "1392913", "revid": "287204", "url": "https://it.wikipedia.org/wiki?curid=1392913", "title": "Imperatorskij Sportivnyj Klub Dina Moskva", "text": "LImperatorskij Sportivnyj Klub Dina Moskva (in russo: \"\u0418\u043c\u043f\u0435\u0440\u0430\u0442\u043e\u0440\u0441\u043a\u0438\u0439 \u0441\u043f\u043e\u0440\u0442\u0438\u0432\u043d\u044b\u0439 \u043a\u043b\u0443\u0431 \u00ab\u0414\u0438\u043d\u0430\u00bb \u041c\u043e\u0441\u043a\u0432\u0430\"), noto semplicemente come Dina Mosca, \u00e8 una squadra russa di calcio a 5 con sede a Mosca. Disputa la Superleague russa.\nStoria.\nLa Dina Mosca, fondata nel 1991, ha rappresentato per il decennio degli anni 1990 la punta pi\u00f9 alta del calcio a 5 europeo, oltre ad aver vinto nove titoli consecutivi, il primo per la Comunit\u00e0 degli Stati Indipendenti nel 1992-1993, i successivi nella neonata \"Premiere League\" di Russia; sette Coppe nazionali e cinque Supercoppe, i gialloverdi hanno vinto tre European Champions Tournament, equivalenti alla Coppa dei Campioni calcistica, ed una Coppa Intercontinentale di calcio a 5 nell'ottobre del 1997 battendo dopo tre gare i brasiliani dell'Inter Ulbra Porto Alegre. La Dina ha poi raggiunto altre tre volte la finale dell'Intercontinentale, uscendone per\u00f2 sempre sconfitta dalle formazioni brasiliane: nel 1998 fu l'Atletico Pax de Minas a battere i russi a domicilio, l'anno successivo l'Ulbra si prese la rivincita dell'ottobre '97.\nLa Dina, dopo la fine del suo periodo d'oro che l'ha resa la formazione pi\u00f9 titolata di Russia, ha comunque mantenuto un alto livello di qualit\u00e0, ha raggiunto ancora una volta la seconda piazza in campionato e per due volte si \u00e8 classificata quarta, ha raggiunto inoltre una semifinale di Coppa nazionale nella stagione 2004-2005.\nEremenko.\nLa storia dei successi della Dina Mosca \u00e8 indissolubilmente legata a quella di Konstantin Er\u00ebmenko, suo giocatore di punta e poi capitano rimasto tale sino al ritiro nel 2001, con Emerenko la Dina ha conquistato in pratica tutti i suoi allori, tra cui spiccano ovviamente i titoli continentali e la coppa intercontinentale del 1997, prima squadra europea a tagliare questo traguardo."}
{"id": "1392915", "revid": "4175", "url": "https://it.wikipedia.org/wiki?curid=1392915", "title": "Stadio Constant Vanden Stock", "text": "Lo Stadio Constant Vanden Stock (; ) \u00e8 un impianto calcistico belga di Anderlecht, comune della regione di Bruxelles.\nDi propriet\u00e0 del RSC Anderlecht, societ\u00e0 calcistica della capitale belga della quale ospita gli incontri interni fin dalla sua costruzione nel 1917, \u00e8 intitolato allo storico presidente del club Constant Vanden Stock, alla cui gestione sono legati i maggiori successi della formazione bianco-malva.\nDal 2019 \u00e8 noto anche con il nome commerciale di Lotto Park per via del contratto di \"naming\" stipulato con De Nationale Loterij.\nLo stadio ha una capacit\u00e0 di posti e nella sua storia secolare \u00e8 stato sottoposto a due ristrutturazioni, nel 1983 e nel 1991."}
{"id": "1392917", "revid": "767487", "url": "https://it.wikipedia.org/wiki?curid=1392917", "title": "Dorsum Buckland", "text": "Il Dorsum Buckland \u00e8 un'ampia catena di creste lunari intitolata al geologo e paleontologo inglese William Buckland. Si trova nel Mare Serenitatis e ha una lunghezza di circa 380\u00a0km. &lt;br&gt;\nLe creste hanno un'altezza che va dai 200 ai 300 metri e si sono formate a causa di sforzi di compressione vicino al centro del mare, forse sopra strutture sepolte del bacino."}
{"id": "1392923", "revid": "767487", "url": "https://it.wikipedia.org/wiki?curid=1392923", "title": "Guyver (film)", "text": "Guyver \u00e8 un film del 1991 diretto da Screaming Mad George e Steve Wang. La pellicola \u00e8 ispirata al manga Guyver di Yoshiki Takaya.\nTrama.\nIl film racconta la vicenda che ruota attorno all'azienda Cronos e all'unit\u00e0 di controllo Guyver. L'unit\u00e0 Guyver \u00e8 un parassita biorganico che ingloba corpi umani trasformandoli in mostri corazzati. La Cronos \u00e8 in realt\u00e0 la copertura di una razza di alieni mutanti, che da secoli progetta di conquistare il pianeta Terra. Il detective Max Reed (Mark Hamill), il giovane Sean Barker (Jack Armstrong) esperto in arti marziali e Fulton Balcus (David Gale) capo della Cronos, sono i protagonisti dell'epica lotta.\nPremi.\nFantasporto.\n1 Nomination (1993): Premio Internazionale del Film Fantasy Miglior Film"}
{"id": "1392924", "revid": "767487", "url": "https://it.wikipedia.org/wiki?curid=1392924", "title": "Dorsum Cayeux", "text": "Il Dorsum Cayeux \u00e8 una catena di creste lunari intitolata al petrografo francese Lucien Cayeux nel 1976. Si trova nel Mare Fecunditatis e ha una lunghezza di circa 84\u00a0km."}
{"id": "1392933", "revid": "767487", "url": "https://it.wikipedia.org/wiki?curid=1392933", "title": "Dorsum Cloos", "text": "Il Dorsum Cloos \u00e8 una catena di creste lunari intitolata al geologo tedesco Hans Cloos nel 1976. Si trova nel Mare Smythii e ha una lunghezza di circa 100\u00a0km."}
{"id": "1392935", "revid": "287204", "url": "https://it.wikipedia.org/wiki?curid=1392935", "title": "Libro Verde (Mu'ammar Gheddafi)", "text": "Il Libro Verde (arabo: \u0627\u0644\u0643\u062a\u0627\u0628 \u0627\u0644\u0627\u062e\u0636\u0631 \"al-Kit\u0101b al-A\u1e2b\u1e0dar\") \u00e8 un testo pubblicato in lingua araba nel 1975 da Mu\u02bfammar Gheddafi. Il titolo prende ispirazione dal \"Libretto Rosso\" o \"Citazioni dalle Opere del presidente Mao Zedong\" di Mao Zedong, uscito nel 1966.\nL'opera.\nNel testo Gheddafi espone in maniera succinta la sua visione della democrazia e dell'economia. Rigettando l'insieme dei principi della democrazia liberale, propone delle nuove idee basate sul Socialismo nazionale, Panarabismo, Democrazia diretta e Conservatorismo\nIl libro \u00e8 diviso nelle seguenti partizioni: \nGheddafi nel testo accusa i sistemi antecedenti di non essere democratici, poich\u00e9 in questi sistemi al popolo viene concesso solo di eleggere i loro rappresentanti. Questi rimangono distanti e indipendenti nel loro agire; di qui, Gheddafi asserisce che non vi \u00e8 diretto influsso del popolo sul sistema politico n\u00e9 della democrazia n\u00e9 del comunismo. Quindi fa una proposta di sistema: la partecipazione del popolo al processo politico deve essere assicurata attraverso gli strumenti del \"Congresso popolare\" e dei \"Comitati popolari\".\nGheddafi defin\u00ec la sua come la \"Terza teoria universale\", che si proponeva come alternativa al capitalismo e al comunismo, nel solco del socialismo arabo. Negli anni successivi, i principi del libro verde saranno messi in pratica nell'organizzazione della Giamahiria libica. Tuttavia Gheddafi fu largamente accusato di usare il concetto di \"comitato popolare\" come alibi per una politica autocratica e repressiva.\nIl testo venne pubblicato in un'edizione bilingue (inglese-arabo) nel 1976 da Brian e Martin O'Keeffe; l'edizione tedesca venne pubblicata nel 1988."}
{"id": "1392936", "revid": "104485", "url": "https://it.wikipedia.org/wiki?curid=1392936", "title": "Brompton Oratory", "text": "La chiesa del Cuore Immacolato di Maria (in inglese: \"Church of the Immaculate Heart of Mary\"), comunemente nota come Brompton Oratory, \u00e8 una chiesa cattolica di Londra, sita in Brompton Road, nell'omonimo quartiere all'interno del borgo di Kensington e Chelsea.\nLa chiesa appartiene alla congregazione dell'Oratorio di san Filippo Neri, introdotta in Inghilterra dal cardinal John Henry Newman nel 1847.\nStoria.\nFrederick William Faber, nel novembre del 1852, acquist\u00f2 un terreno nei pressi di Charing Cross per costruirvi un oratorio cattolico. Il primo edificio che venne costruito fu la sede dell'oratorio, poi la chiesa; nel 1874, venne indetto il concorso per la costruzione di un nuovo edificio di culto, pi\u00f9 grande.\nIl concorso fu vinto nel 1876 dall'architetto; tuttavia, la costruzione non cominci\u00f2 che nel giugno 1880, quando venne solennemente posata la prima pietra. Il giorno 16 aprile 1884, mercoled\u00ec dell'ottava di Pasqua, quando la chiesa non era stata ancora portata a termine; la fine della costruzione si ebbe soltanto nel 1896, quando venne completata la cupola.\nLa chiesa \u00e8 stata oggetto di pi\u00f9 campagne di restauro: una prima, nel 1895, per l'allestimento interno dell'abside; una seconda, tra il 1927 e il 1932 su progetto dell'architetto italiano, durante la quale vennero realizzate le decorazioni in stucco e in legno che adornano l'interno dell'edificio; una terza nel 1984 per il centenario della consacrazione della chiesa. Nel 2006 \u00e8 stato realizzato un nuovo altare dedicato a san Giuseppe ed uno dedicato al beato John Henry Newman nel 2010.\nDescrizione.\nArte e architettura.\nLa chiesa del Cuore Immacolato di Maria si trova in \"Brompton Street\".\nL'edificio \u00e8 imponente, in stile neobarocco, con pianta a croce latina, volte a botte, cappelle laterali e ampio transetto con cupola all'incrocio dei bracci. L'interno ospita alcune opere d'arte, tra cui sono di particolare rilievo le dodici statue marmoree degli Apostoli, opera dello scultore italiano Giuseppe Mazzuoli gi\u00e0 nel Duomo di Siena, e la pala d'altare seicentesca della \"Lady Chapel\" (cappella dedicata a Maria), anch'essa opera proveniente dall'Italia.\nNel transetto destro la \"Carit\u00e0\" e la \"Fede\", due \"Profeti\" e tre \"Angioletti\", uno dei due angeli sopra la nicchia centrale, \"San Domenico\" e \"Santa Caterina da Siena\" in due nicchie laterali sono dello scultore Tommaso Rues: sculture tutte provenienti dalla chiesa di San Domenico demolita nel 1867 a Brescia.\nAnnesso alla chiesa principale si trova il \"Little Oratory\" (in inglese: \"Oratorio Piccolo\"), costituito dalla prima chiesa dell'oratorio.\nOrgani a canne.\nOrgano della chiesa.\nL'organo a canne della chiesa, situato sulla cantoria in controfacciata, \u00e8 stato costruito dalla ditta organaria J. W. Walker &amp; Sons Ltd tra il 1952 e il 1954, con cassa neoclassica disegnata da Ralph Downes.\nLo strumento, a trasmissione mista, ha tre tastiere di 58 note ciascuna ed una pedaliera di 30, e la seguente disposizione fonica:\nOrgano del \"Little Oratory\".\nNel \"Little Oratory\", vi \u00e8 un organo a canne costruito nel 1975 dall'organaro olandese Dirk Andries Flentrop.\nLo strumento \u00e8 a trasmissione meccanica, ha due tastiere di 56 note ciascuna ed una pedaliera di 32. La sua disposizione fonica \u00e8 la seguente:"}
{"id": "1392938", "revid": "767487", "url": "https://it.wikipedia.org/wiki?curid=1392938", "title": "Dorsum Cushman", "text": "Il Dorsum Cushman \u00e8 una catena di creste lunari intitolata al geologo e paleontologo statunitense Joseph Augustine Cushman nel 1976. Si trova nel Mare Fecunditatis e ha una lunghezza di circa 80\u00a0km."}
{"id": "1392950", "revid": "171670", "url": "https://it.wikipedia.org/wiki?curid=1392950", "title": "Il libro verde", "text": ""}
{"id": "1392951", "revid": "119983191", "url": "https://it.wikipedia.org/wiki?curid=1392951", "title": "Dipartimenti della Colombia", "text": "I dipartimenti della Colombia (in spagnolo: \"departamentos\", sing. \"Departamento\") costituiscono la suddivisione territoriale di primo livello del Paese e sono pari a 32; ad essi \u00e8 equiordinato il distretto della capitale, Bogot\u00e0 (\"Distrito Capital de Bogot\u00e1\", gi\u00e0 \"Distrito Capital de Santa Fe de Bogot\u00e1\").\nCiascun dipartimento comprende a sua volta pi\u00f9 comuni.\nProfili istituzionali.\nOgni dipartimento \u00e8 guidato da un governatore (\"gobernador\") ed un'assemblea dipartimentale (\"Asamblea Departamental\") eletta a suffragio universale con un mandato di 4 anni. Il governatore non pu\u00f2 essere rieletto.\nL'attuale configurazione risale al 5 luglio 1991 quando \u00e8 entrata in vigore la nuova Costituzione che ha abolito le precedenti suddivisioni (dipartimenti, commissariati, intendenze e distretti speciali) per dare un'uniformit\u00e0 politica alla geografia e all'amministrazione dello Stato.\nLista.\n\"I dati relativi alla popolazione derivano da stime elaborate sulla base delle risultanze del censimento del 2005.\""}
{"id": "1392952", "revid": "339392", "url": "https://it.wikipedia.org/wiki?curid=1392952", "title": "Daegu Sports Complex", "text": ""}
{"id": "1392954", "revid": "964734", "url": "https://it.wikipedia.org/wiki?curid=1392954", "title": "Dorsum Gast", "text": "Il Dorsum Gast \u00e8 una catena di creste lunari intitolata al geologo e geochimico statunitense Paul Werner Gast nel 1973. Si trova nel Mare Serenitatis e ha una lunghezza di circa 60\u00a0km."}
{"id": "1392962", "revid": "666668", "url": "https://it.wikipedia.org/wiki?curid=1392962", "title": "Sportyvnyj Klub Enerhija L'viv", "text": "Lo Sportyvnyj Klub Enerhija L'viv \u00e8 una squadra ucraina di calcio a 5 con sede a Leopoli.\nStoria.\nNella stagione 2007-08 ha partecipato, per la prima volta, alla Coppa UEFA giungendo al turno \u00e9lite, ovvero tra le migliori sedici formazioni d'Europa. Tuttavia, l'Enerhija \u00e8 giunta terza nel proprio girone, mancando la qualificazione alle semifinali."}
{"id": "1392967", "revid": "666668", "url": "https://it.wikipedia.org/wiki?curid=1392967", "title": "MFK Dinamo Moskva", "text": ""}
{"id": "1392968", "revid": "1718925", "url": "https://it.wikipedia.org/wiki?curid=1392968", "title": "Grasshopper (cocktail)", "text": "Il Grasshopper \u00e8 un after dinner cocktail a base di Cr\u00e8me de menthe, Cr\u00e8me de cacao e Cr\u00e8me fra\u00eeche, servito in coppetta da cocktail. \u00c8 un cocktail riconosciuto ufficialmente dall'IBA dal 1961.\nComposizione.\nPreparazione.\nVersare gli ingredienti in uno shaker ricolmo di ghiaccio. Shakerare energicamente per diversi secondi e servire attraverso uno strainer in una coppetta da cocktail ben fredda."}
{"id": "1392970", "revid": "767487", "url": "https://it.wikipedia.org/wiki?curid=1392970", "title": "Dorsum Grabau", "text": "Il Dorsum Grabau \u00e8 una catena di creste lunari intitolata al geologo e paleontologo tedesco-statunitense Amadeus William Grabau nel 1976. Si trova nel Mare Imbrium e ha una lunghezza di circa 121\u00a0km."}
{"id": "1392972", "revid": "1516087", "url": "https://it.wikipedia.org/wiki?curid=1392972", "title": "\u0160koda Octavia", "text": "La \u0160koda Octavia \u00e8 una berlina a tre volumi appartenente al segmento C costruita dalla casa ceca \u0160koda dal 1996 ad oggi. Per quanto fosse il primo modello della casa dopo la sua acquisizione da parte di Volkswagen, nella scelta del nome l'azienda decise di riprendere la denominazione gi\u00e0 in uso su una serie di autovetture prodotte dal 1959 al 1971. Le nuove serie prodotte, derivate in parte dal progetto in comune con Volkswagen Golf, Audi A3 e SEAT Le\u00f3n, sono quattro. La prima \u00e8 stata prodotta dal 1996 al 2004, la seconda dal 2004 al 2012, la terza del 2012 al 2019 mentre la quarta ha debuttato nel 2019.\nSul mercato greco la vettura \u00e8 chiamata Octavia5 mentre sul mercato indiano diventa \u0160koda Laura.\nPrima serie (1996-2004).\nLa prima generazione della \u0160koda Octavia viene presentata alla fine del 1996, per essere poi lanciata sul mercato all\u2019inizio dell\u2019anno successivo.\nIl progetto della nuova vettura inizia gi\u00e0 all\u2019inizio degli anni \u201990, quando ancora lo Stato ceco era partner di \u0160koda. Il design iniziale viene quindi affidato a Giorgetto Giugiaro, ma successivamente il progetto viene accantonato dall\u2019allora primo ministro ceco Vaclav Klaus. Successivamente, con il passaggio del marchio al gruppo Volkswagen, il progetto viene rispolverato e il design della nuova vettura affidato a Luc Donckerwolke, che realizza una linea moderna e di aspetto solido. Il progetto di Giugiaro viene invece dirottato per la Seat Toledo di seconda generazione.\nLa prima generazione di Octavia \u00e8 basata su una piattaforma condivisa con il gruppo Volkswagen (PQ34 nota anche come A4) che ha debuttato su Audi A3 nel 1996, e che \u00e8 stata usata per numerosi modelli del gruppo tra cui la Volkswagen Golf IV. La Octavia viene per\u00f2 costruita nello stabilimento \u0160koda modernizzato a Mlad\u00e1 Boleslav, nella Repubblica Ceca. Essa viene quindi commercializzata inizialmente in versione berlina a tre volumi (ma con 5 porte) con tre allestimenti: \"LX\", \"GLX\" e \"SLX\".\nQuest'auto, che ha ricevuto 4 stelle nel crash test dell'Euro NCAP del 2001, aveva una dotazione di serie convincente sia per quanto riguarda la sicurezza automobilistica sia per il comfort. Gi\u00e0 di serie sulla base ABS, doppio airbag e barre anti-intrusione laterali.\nI motori inizialmente sono il 1.6 (con 75cv, non commercializzato in Italia, o 102cv) e il 1.8 20V 125cv a benzina e il 1.9 diesel in versione aspirata (SDI da 68cv, non disponibile in Italia) e turbocompressa (TDI da 90cv poi ri-tarato a 110cv). \nNel 1998 debutta la versione familiare, denominata \"Combi\" o \"Wagon\" a seconda dei mercati. Questa versione \u00e8 stata quella maggiormente venduta, probabilmente viste le sue generose capacit\u00e0 di carico in relazione agli ingombri esterni e alle caratteristiche prestazionali e di consumi. Sempre nel 1998 il motore 1.8 20V viene affiancato da una versione turbocompressa da 150cv affianca il 1.8 20V da 125cv; quest\u2019ultimo sar\u00e0 sostituito l\u2019anno successivo da un 2.0 con 116cv.\nDal 1999, inoltre, la versione Wagon poteva essere equipaggiata con motori 1.9 TDI e 1.8 T in abbinamento alla trazione integrale con viscofrizione a lamelle Haldex di origine Volkswagen. Tali versioni hanno una maggiore altezza da terra e un serbatoio del carburante pi\u00f9 grande (63 litri anzich\u00e9 55).\nNel 1999 viene commercializzato poi il modello speciale \"Laurin &amp; Klement\", che diventa il modello top di gamma, con numerosi accessori di serie quali lavafari, cerchi in lega leggera da 16 pollici, tetto in vetro scorrevole/sollevabile elettricamente, interni in pelle beige con sedili riscaldati per conducente e passeggero anteriore, rivestimenti interni in simil radica, volante in pelle, cruise control, climatizzatore automatico \"Climatronic\" e sistema audio \"Symphony\". Questo modello speciale era disponibile solo in combinazione con i due motori superiori (1.9 TDI con 81 kW/110cv e 1.8 T 20 V con 110 kW/150cv).\nNel frattempo, durante il 2000 le versioni pi\u00f9 ricche \"SLX\" e \"Laurin &amp; Klement\" vengono caratterizzate da una plancia interna ridisegnata e con materiali di maggiore qualit\u00e0, mentre le altre versioni continuano a montare la precedente plancia.\nNell\u2019autunno 2000 la \u0160koda Octavia viene sottoposta ad un restyling. Esternamente le modifiche sono ridotte e si limitano a nuovi paraurti completamente verniciati e nuovi fari. Internamente invece tutte le versioni montano la plancia ridisegnata che aveva debuttato l\u2019anno precedente sulle versioni pi\u00f9 ricche. Sono stati apportati anche cambiamenti strutturali, ovvero principalmente ulteriori irrigidimenti del tetto tra i montanti B e agli angoli nel vano motore. Inoltre debuttano nuovi optional disponibili a richiesta come i fari allo xeno, il navigatore satellitare o i sensori pioggia.\nVengono inoltre rinominati gli allestimenti che diventano \"Comfort\", \"Ambiente\" ed \"Elegance\".\nInfine, debuttano nuovi motori come un 1.4 16 valvole (55kW \u2013 75cv) che sostituisce il 1.6 nella sua versione meno potente (non commercializzata in Italia e con scarse prestazioni) e il nuovo diesel 1.9 che adotta la tecnologia pompa-iniettore per le versioni pi\u00f9 potenti da 101cv e 130cv, le medesime montate su Audi e Volkswagen. Tutte le versioni di questo motore, diffusissimo su tutte le auto del gruppo VAG, montavano 8 valvole in totale. I consumi extraurbani del TDI iniettore-pompa erano nell'ordine dei 20\u00a0km a litro, grazie alla notevole pressione del complesso sistema di iniezione. Il 1.9 TDI 101cv iniettore-pompa garantiva una coppia massima superiore al precedente 1.9 TDI 110cv con pompa rotativa: 240\u00a0Nm contro 230\u00a0Nm. Inoltre con l\u2019aggiornamento vengono previsti pi\u00f9 abbinamenti con versioni a trazione integrale.\nNel 2001 debutta la \u0160koda Octavia RS realizzata in versione berlina inizialmente e poi anche in versione familiare. Montava un propulsore 1.8 Turbo a benzina che eroga 180cv (lo stesso montato sulla versione di serie, con un aumento di potenza di 30cv) accoppiato ad un cambio a 5 marce. Facevano parte dell'allestimento l'assetto ribassato ed i cerchioni in lega leggera da 17 pollici, sedili sportivi, volante a tre razze e numerosi altri dettagli che conferivano un aspetto pi\u00f9 \"cattivo\" e aggressivo alla berlina ceca.\nNel 2004 debutta la nuova generazione di Octavia, tuttavia la prima generazione continua ad essere offerta in alcuni mercati come modello speciale \"Tour\" (in Austria \"Drive\") parallelamente alla Octavia II fino alla fine del 2010 con una gamma di motori semplificata.\nSeconda serie (2004-2012).\nLa seconda serie della media ceca viene prodotta dal 2004.\nLa nuova serie si presenta completamente rinnovata rispetto alla prima in quanto \u00e8 costruita sulla piattaforma PQ35 (nota anche come A5) del gruppo Volkswagen su cui sono state realizzate svariate automobili del gruppo, tra cui si cita la Volkswagen Golf di V serie. \nLa linea \u00e8 stata completamente ridisegnata, pur mantenendo l\u2019impostazione di berlina a tre volumi e cinque porte della serie precedente. Ad ogni modo l\u2019aspetto della vettura appare pi\u00f9 importante, complici anche le dimensioni aumentate soprattutto in lunghezza (+70mm) e in larghezza (+40mm). Anche questa serie offre diverse possibilit\u00e0 di personalizzazione con quattro allestimenti: \"Classic\", \"Ambiente\", \"Elegance\" ed \"RS\". Si aggiunger\u00e0 poi anche la versione offroad \"Scout\".\nDal punto di vista dei motori a benzina, alcuni propulsori sono rimasti invariati, come il 1.4 16v a benzina (poi soppresso), ed il 1.6 MPI leggermente aggiornato. Del tutto inediti su questo modello altri motori a benzina, come il 2.0 FSI da 150cv, ordinabile con le versioni di serie, ed un motore simile ma sovralimentato (TFSI, antenato dell'odierno TSI) da 200cv, ordinabile solo con l'allestimento RS. Entrambi i motori utilizzano la tecnologia, sviluppata da Audi e diffusa in seno al gruppo VAG per tutti i motori di fascia medio-alta, FSI, acronimo di iniezione diretta di benzina. \nPer quanto riguarda i motori a gasolio troviamo un \"classico\" 1.9 TDI con sistema iniettore-pompa tarato a 105cv piuttosto brillante, ed un 2.0 TDI in versione da 140cv (tecnologia iniettore-pompa, considerabile come \"fratello maggiore\" del 1.9) o 170cv, sempre iniettore-pompa ma dotato dei sofisticati iniettori piezo-elettrici che garantiscono una maggiore precisione di iniezione e una inferiore rumorosit\u00e0. \nNel 2004 \u00e8 stata sottoposta di nuovo al crash test dell'Euro NCAP, anche in questa nuova versione totalizzando quattro stelle.\nNel 2005, un anno dopo la berlina, viene presentata anche la variante familiare (denominata \"Combi\" o \"Station Wagon\" a seconda dei mercati), che diventa ben presto la variante pi\u00f9 venduta. Nello stesso anno debuttano le versioni sportive RS, equipaggiate con un motore 2.0 TFSI (TSI per la versione aggiornata) nella configurazione a benzina da 200cv o con motore 2.0 turbo diesel a iniezione diretta con sistema common-rail da 170cv, da cui trae spunto dalla versione da competizione che gareggia nel Rally nella classe WRC insieme ad altri modelli \u0160koda quali Felicia (classe kit car) e Fabia (classe WRC). Entrambi i motori sono possono essere equipaggiata con il cambio automatico DSG a 6 rapporti Al momento dell'uscita, l'Octavia RS di seconda serie era la \u0160koda pi\u00f9 potente e veloce mai prodotta.\nNel 2006 debutta la versione \"Scout\", disponibile solamente in versione Station-Wagon. Si tratta di una versione speciale a trazione integrale caratterizzata da parafanghi non verniciati e da una maggiore altezza da terra (+40mm rispetto alle versioni a due ruote motrici).\nAl Salone di Parigi del 2008 \u00e8 stato presentato un aggiornamento dell'Octavia, che sar\u00e0 commercializzato a partire dall\u2019anno successivo. I gruppi ottici anteriori sono stati ridisegnati e ingranditi e le versioni RS sono caratterizzate da da quattro LED per ogni proiettore frontale che, posti tra i proiettori principali ed i fendinebbia, fungono da luci diurne. I paraurti vengono ridisegnati e non presentano pi\u00f9 le strisce di protezione in gomma, mentre nella parte posteriore compaiono nuovi catadiottri integrati nel paraurti. \nAll\u2019interno vengono rivisti i rivestimenti, il disegno del volante e alcuni rivestimenti, ma senza modifiche sostanziali al layout complessivo.\nOltre a cambiamenti estetici, l'Octavia si presenta con un set di accessori pi\u00f9 ampio: due tipi di navigatore satellitare con schermo tattile, lettore di schede di memoria, ingresso per apparecchi multimediali; dodici altoparlanti con equalizzatore digitale; riscaldamento dei sedili anteriori e posteriori; fari allo Xenon autoadattativi. I vari accessori sono stati ripartiti nelle varie versioni in modo da mantenere la possibilit\u00e0 di scelta tra un modello spartano ed economico ed uno pi\u00f9 elaborato e lussuoso.\nAnche sotto il cofano e nella meccanica sono state introdotte novit\u00e0: a partire dalla fine del 2008 la media ceca abbandona la tecnologia iniettore-pompa per i TDI ed abbraccia il sistema common-rail. In un periodo di alcuni mesi i nuovi motori 1.6 TDI 105cv, 2.0 TDI 140cv e 2.0 TDI 170cv sostituiscono le precedenti unit\u00e0 di pari potenza.\nCi sono inoltre i motori turbo a benzina sovralimentati ad iniezione diretta, sviluppati dal gruppo Volkswagen. Le \"new entries\", il 1.4 ed il 1.8 TSI sviluppano rispettivamente 122cv e 160cv. Nonostante i valori di potenza, l'accoppiamento con il cambio a doppia frizione automatico a sette marce rende questi motori parchi nei consumi ma brillanti nelle prestazioni. Con il 1.4 l'Octavia raggiunge i 200\u00a0km/h, mentre con il 1.8 raggiunge i 220; per i tempi 0-100 si parla di 9,7 secondi per il motore pi\u00f9 piccolo e 7,8 secondi per il pi\u00f9 grande. Dal punto di vista tecnico/storico dei cambi automatici \u00e8 opportuno rilevare che sul motore 1.8, il fatto che se quest'ultimo \u00e8 accoppiato al cambio DSG, i consumi sono leggermente inferiori, le prestazioni rimangono invariate (aumenta di un decimo di secondo lo stacco 0-100 per la Wagon e, sempre per la versione pi\u00f9 grossa, diminuisce di 1\u00a0km/h la velocit\u00e0 massima) e le emissioni diminuiscono.\nL\u2019anno successivo anche il motore 1.6 da 102cv viene sostituito da un motore sovralimentato; in particolare si tratta di un motore 1.2 TSI da 105cv.\nNel 2013 viene sostituita dalla Octavia di terza generazione \nTerza serie (2012-2019).\nAlla fine del 2012 \u00e8 presentata la nuova serie della \u0160koda Octavia, entrata in commercio all'inizio del 2013. \nL'auto \u00e8 stata rinnovata sia nella meccanica che sotto il profilo estetico, ora pi\u00f9 spigoloso e lineare. In particolare la nuova Octavia, disegnata da Jozef Kaba\u0148, ricorda la concept car VisionD presentata nel 2011. Anche con questa terza serie si ha un incremento dimensionale rispetto alla precedente sia in lunghezza (+90mm) sia in larghezza (+45mm). Inoltre il passo \u00e8 stato allungato di 80mm; come sonseguenza si ha un incremento nella spaziosit\u00e0 interna sia per quanto riguarda i sedili posteriori sia per il baule (590 L), ai vertici della categoria per cubatura e per sfruttabilit\u00e0 grazie al portellone posteriore.\nIl nuovo modello si basa sul pianale modulare trasversale MQB, in comune con tutte le nuove nate del gruppo Volkswagen (in particolare VW Golf VII, Seat Leon e Audi A3). Lo stesso vale per tutta la linea dei propulsori e dei cambi che pur avendo cilindrate e prestazioni simili alla generazione precedente sono stati completamente riprogettati da zero. Grazie al nuovo pianale e all\u2019uso di acciai ad alta resistenza, la terza generazione risulta pi\u00f9 leggera fino a 102kg rispetto alla precedente, favorendo cos\u00ec sia la dinamica di guida, ma soprattutto i consumi.\nLe motorizzazioni al debutto ricalcano quelle della serie precedente. Per quanto riguarda i motori a benzina sono confermate le unit\u00e0 sovralimentate 1.2 TSI da 105cv, 1.4 TSI da 140cv e 1.8 TSI da 180cv. Per quanto riguarda i diesel, con tecnologia common-rail, sono invece disponibili il 1.6 TDI da 90cv o 105cv e il 2.0 TDI da 150cv.\nAnche questa serie \u00e8 stata sottoposta nel 2013 ai crash-test dell'Euro NCAP, ottenendo in questo caso il risultato di 5 stelle.\nLa terza generazione Octavia \u00e8 poi la prima vettura \u0160koda dotata di radar anteriore e di una videocamera multifunzione. Il sensore radar nel paraurti anteriore controlla l'area di fronte al veicolo e valuta continuamente la distanza, la direzione e la velocit\u00e0 di tutti gli oggetti davanti ad essa (quindi non considera solo il traffico). Questo radar fornisce dati per due assistenti presenti all' interno dell'automobile: il primo \u00e8 il Front Assistant (avviso di collisione frontale e frenata di emergenza) il secondo \u00e8 l'Adaptive Cruise Assistant (controllo adattivo della velocit\u00e0). Una telecamera multifunzione monocromatica a fuoco fisso \u00e8 montata sul parabrezza davanti allo specchietto retrovisore e consente di svolgere le seguenti funzioni: il Lane Assistant (sistem di mantenimento della corsia), l'Intelligent Light Assistant (controllo automatico degli abbaglianti) e il Traffic Sign Recognition (riconosce e mostra segnali stradali sui display del computer di bordo e della navigazione satellitare). Seguendo il motto della casa, il celebre simply clever, la Octavia offre degli oggetti per semplificare la vita di tutti i giorni: \u00e8 presente il raschietto per il ghiaccio all'interno del coperchio del bocchettone di rifornimento del carburante, un piccolo cestino per la spazzatura all'interno del pannello della portiera e un tappetino a doppio lato (in gomma / tessuto) nel bagagliaio. Il tettuccio apribile panoramico \u00e8 disponibile come optional (singolo per la versione berlina e doppio per la familiare).\nLa gamma di allestimenti \u00e8 poi molto ampia: al debutto le versioni disponibili sono \"Active\", \"Ambition\" ed \"Elegance\". Si aggiungeranno poi anche le versioni sportive \"RS\", la versione offroad \"Scout\" e gli allestimenti \"Executive\", con navigatore satellitare di serie.\nDa maggio 2013, viene commercializzata anche la versione Station Wagon (Combi) con una capacit\u00e0 di carico di 610 L, superiore alla maggior parte delle sue concorrenti dirette. \nAlla fine del 2013 debutta anche la versione RS, sia in versione berlina che station wagon. I motori disponibili sono due: un diesel 2.0 common-rail da 184cv e un benzina 2.0 da 220cv, gli stessi propulsori della VW Golf VII che equipaggiano rispettivamente le versioni \"GTD\" e \"GTI\".\nAll'inizio del 2014, \u0160koda ha rivelato la versione Scout, variante Station-Wagon con sospensioni rialzate, rivestimenti in plastica e trazione integrale. \nNel 2015 vengono riviste alcune motorizzazioni con lievi aumenti di potenza: i motori 1.2 TSI e 1.6 TDI erogano ora 110cv, mentre il 1.4 TSI guadagna 10cv arrivando a 150cv. Inoltre debutta la 1.4 G-Tec alimentata a metano con una variante depotenziata del 1.4 che eroga 110cv.\nImportanti aggiornamenti ai motori a benzina si hanno anche nel corso del 2016 quando il 1.2 TSI viene sostituito da un 1.0 TSI da 116cv.\nAll\u2019inizio del 2017 viene presentato il restyling. La modifica pi\u00f9 evidente riguarda il frontale, dove i fanali vengono ridisegnati e sdoppiati, con una parte adiacente alla mascherina, ingrandita rispetto alla versione precedente. \nDal punto di vista meccanico il 1.6 TDI guadagna ulteriori 5cv raggiungendo cos\u00ec i 115cv; inoltre per la versione RS viene aggiornato il 2.0 TSI a benzina che raggiunge cos\u00ec i 230cv. \u00c8 stata inoltre inclusa una versione da 245cv, come per la cugina Golf GTI restyling.\nNel 2018 il 1.4 TSI da 150cv viene rimpiazzato dal 1.5 TSI ACT di pari potenza con disattivazione parziale dei cilindri. Negli anni successivi non si hanno importanti novit\u00e0 e la gamma rimane inalterata fino al 2019 quando viene presentata la quarta generazione di Octavia.\nQuarta serie (2019-).\nAlla fine del 2019 \u00e8 presentata la nuova serie della \u0160koda Octavia, entrata in commercio all'inizio del 2020.\nCome la VW Golf VIII, l'Octavia IV si basa sull'ulteriormente sviluppato pianale modulare trasversale del Gruppo Volkswagen.\nProfondamente rinnovata sul fronte degli interni dove molte funzioni sono integrate nel touch screen nella console centrale con una diagonale dello schermo da 8,25 a 10 pollici.\nDal punto di vista motoristico, dopo la Superb IV, Octavia IV \u00e8 il secondo modello \u0160koda con una trazione ibrida plug-in , composta da un motore a benzina TSI da 1,4 litri con 110 kW (150 CV) e un motore elettrico da 85 kW. La potenza del sistema \u00e8 di 150 kW. Inoltre, diversi motori a benzina sono dotati di tecnologia Mild Hybrid."}
{"id": "1392976", "revid": "86599", "url": "https://it.wikipedia.org/wiki?curid=1392976", "title": "Dorsum Guettard", "text": "Il Dorsum Guettard \u00e8 una catena di creste lunari intitolata al naturalista e mineralogista francese Jean-Etienne Guettard nel 1976. Si trova nel Mare Cognitum e ha una lunghezza di circa 40\u00a0km."}
{"id": "1392982", "revid": "22643", "url": "https://it.wikipedia.org/wiki?curid=1392982", "title": "Puntini", "text": ""}
{"id": "1392984", "revid": "86599", "url": "https://it.wikipedia.org/wiki?curid=1392984", "title": "Dorsum Heim", "text": "Il Dorsum Heim \u00e8 una catena di creste lunari intitolata al geologo svizzero Albert Heim nel 1976. Si trova nel Mare Imbrium e ha una lunghezza di circa 148\u00a0km."}
{"id": "1392987", "revid": "834", "url": "https://it.wikipedia.org/wiki?curid=1392987", "title": "Red Alert", "text": "Red Alert (\"allarme rosso\" in inglese) pu\u00f2 significare:"}
{"id": "1392988", "revid": "122995619", "url": "https://it.wikipedia.org/wiki?curid=1392988", "title": "Singapore Sling", "text": "Il Singapore Sling \u00e8 un cocktail ufficiale International Bartenders Association. Venne creato nel 1915 da Ngiam Tong Boon, barman dell'hotel Raffles di Singapore.\nPreparazione.\nNel bicchiere di preparazione aggiungere 3 cl di gin, 1,5 cl di Heering Cherry Liqueur, 0,75 cl di triple sec, 0,75 cl di benedictine, 1 cl di granatina, 1,5 cl di succo di lime, 12 cl di succo d'ananas, uno spruzzo di angostura. Versare il tutto in uno shaker pieno di ghiaccio ed agitare. Filtrare in un bicchiere highball precedentemente riempito di ghiaccio. Guarnire con una fettina d'ananas e con una ciliegia al maraschino."}
{"id": "1392994", "revid": "767487", "url": "https://it.wikipedia.org/wiki?curid=1392994", "title": "Dorsum Higazy", "text": "Il Dorsum Higazy \u00e8 una catena di creste lunari intitolata allo scienziato egiziano Riad Higazy nel 1976. Si trova nel Mare Imbrium e ha una lunghezza di circa 60\u00a0km."}
{"id": "1392995", "revid": "37401", "url": "https://it.wikipedia.org/wiki?curid=1392995", "title": "Dustin Rhodes", "text": ""}
{"id": "1392996", "revid": "169913", "url": "https://it.wikipedia.org/wiki?curid=1392996", "title": "Groff (software)", "text": "groff \u00e8 il rimpiazzo GNU per i formattatori di testo chiamati troff e nroff. \u00c8 l'implementazione originale scritta inizialmente in C++ da James Clark ed \u00e8 modellata su ditroff, ma include anche molte estensioni.\nStoria.\nGroff fu sviluppato come free software per fornire un facile rimpiazzo del pacchetto standard AT&amp;T troff/nroff, che al secolo era proprietario, e non era disponibile generalmente sui sistemi UNIX. La prima versione, 0.3.1, fu pubblicata nel giugno 1990. La prima versione stabile, 1.04, venne annunciata nel novembre 1991.\nNel 1999, Werner Lemberg e Ted Harding assunsero il mantenimento e lo sviluppo del programma.\nCaratteristiche.\n\u00c8 uno dei programmi che permette la creazione delle pagine di manuale (\"man pages\"), ovvero documentazione online frequentemente utilizzato da utenti Linux.\nGroff contiene un grande numero di utilities d'aiuto, preprocessori, e postprocessori come eqn, tbl, pic e soelim. Ci sono diversi macro package, compresi quelli standard di troff, oltre ovviamente a numerosi aggiornamenti quantitativi e qualitativi.\nCasi storici di utilizzo.\nFino a molto recentemente, O'Reilly Media e associati erano editori che facevano pesantemente affidamento su groff per il layout delle pagine e il workflow, un fatto notato nelle colophons di molti dei suoi libri. (Adesso invece la casa realizza i suoi libri principalmente tramite Adobe FrameMaker e QuarkXPress)."}
{"id": "1392998", "revid": "86599", "url": "https://it.wikipedia.org/wiki?curid=1392998", "title": "Dorsum Nicol", "text": "Il Dorsum Nicol \u00e8 una catena di creste lunari intitolata al fisico e geologo scozzese William Nicol nel 1976. Si trova nel Mare Serenitatis e ha una lunghezza di circa 40\u00a0km."}
{"id": "1393003", "revid": "86599", "url": "https://it.wikipedia.org/wiki?curid=1393003", "title": "Dorsum Niggli", "text": "Il Dorsum Niggli \u00e8 una catena di creste lunari intitolata al cristallografo svizzero Paul Niggli nel 1976. Si trova nell'Oceanus Procellarum e ha una lunghezza di circa 50\u00a0km."}
{"id": "1393012", "revid": "486946", "url": "https://it.wikipedia.org/wiki?curid=1393012", "title": "Ethica (Spinoza)", "text": ""}
{"id": "1393017", "revid": "1543377", "url": "https://it.wikipedia.org/wiki?curid=1393017", "title": "Dmitrovsk", "text": "Dmitrovsk \u00e8 una cittadina della Russia europea sudoccidentale, situata nell'Oblast' di Or\u00ebl, 89 chilometri a sudovest del capoluogo Or\u00ebl, sulle rive del fiume Ob\u0161\u010derica; \u00e8 il capoluogo del distretto di Dmitrovskij.\nFondata nel 1711 con il nome di \"Dmitrievka\" (), venne poi ribattezzata \"Dmitrovka\"; ricevette lo \"status\" di citt\u00e0 nel 1782. Seguirono poi altri due cambi di nome, il primo dei quali nel 1929, quando venne ribattezzata \"Dmitrovsk-Orlovskij\" (russo \u0414\u043c\u0438\u0442\u0440\u043e\u0432\u0441\u043a-\u041e\u0440\u043b\u043e\u0432\u0441\u043a\u0438\u0439), il secondo nel 2005, quando prese il nome attuale.\nGeografia fisica.\nClima.\nLa citt\u00e0 di Dmitrovsk ha un clima continentale freddo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1393019", "revid": "86599", "url": "https://it.wikipedia.org/wiki?curid=1393019", "title": "Dorsum Oppel", "text": "Il Dorsum Oppel \u00e8 una catena di creste lunari intitolata al geologo e paleontologo tedesco Albert Oppel nel 1976. Si trova nel Mare Crisium e ha una lunghezza di circa 268\u00a0km.\nCollegamenti esterni.\nImmagini del Dorsum Oppel dall'Atlante Lunare LPI"}
{"id": "1393021", "revid": "80339", "url": "https://it.wikipedia.org/wiki?curid=1393021", "title": "Dmitrovsk-Orlovskij", "text": ""}
{"id": "1393024", "revid": "80339", "url": "https://it.wikipedia.org/wiki?curid=1393024", "title": "Dmitrovsk-Orlovsky", "text": ""}
{"id": "1393027", "revid": "767487", "url": "https://it.wikipedia.org/wiki?curid=1393027", "title": "Visions from the Enchanted Lands", "text": "Visions from the Enchanted Lands \u00e8 il primo DVD live pubblicato dalla symphonic power metal band italiana Rhapsody of Fire. \u00c8 stato registrato nel 2005, durante il tour nord americano della band. Include anche performance estratte dal Masters of Rock in Repubblica Ceca e dall'Earthshaker Festival 2005 in Germania.\nTracce.\nDVD 1.\nTra il materiale bonus sono inclusi i video di \"Unholy Warcry\" e The Magic of the Wizard's Dream. Inoltre sono incluse le due tracce inedite \"Age of the Red Moon\" e \"Power of Thy Sword\" (cover dei Manowar)."}
{"id": "1393029", "revid": "2039709", "url": "https://it.wikipedia.org/wiki?curid=1393029", "title": "Dollaro della Guyana", "text": "Il dollaro (codice ISO 4217 \"GYD\") \u00e8 la valuta delle Guyana (l'ex-Guyana britannica) dal 1839. Normalmente \u00e8 abbreviato con il simbolo di dollaro $, o a volte con GY$ per distinguerlo da altre valute che si chiamano dollaro. Dal 1955 \u00e8 stato suddiviso in 100 cent, anche se a causa dell'inflazione le monete espresse in cent non sono pi\u00f9 usate.\nStoria.\nIl dollaro fu introdotto nel 1839. Valeva 4 shilling e 2 penny della sterlina britannica e sostituiva il precedente guilder con un tasso di 1 dollaro = 3\u215b guilder.\nDal 1935 il dollaro della Guiana britannica era equivalente al Dollaro delle Indie occidentali britanniche (British West Indies dollar, BWI$). La produzione di cartamoneta specifica della Guiana britannica termin\u00f2 nel 1942 e le banconote locali furono sostituite dalle banconote del BWI$ nel 1951. Nel 1955, il BWI$ fu decimalizzato e la monetazione fu emessa a nome dei \"British Caribbean Territories, Eastern Group\". Nel 1965, il dollaro dei Caraibi orientali (East Caribbean dollar - EC$) sostitu\u00ec il BWI$ e circol\u00f2 nella Guiana britannica per un anno finch\u00e9, a seguito all'indipendenza del 1966, fu introdotto il dollaro della Guyana in sostituzione del dollaro dei Caraibi orientali alla pari.\nMonete.\nDopo l'introduzione del dollaro nel 1839, le monete britanniche continuarono a circolare accanto alla monete da 2 e 4 penny emesse negli altri paesi delle Indie occidentali britanniche. Le monete da 2 penny emesse nel 1838, 1843 e 1848 erano dello standard delle Maundy money, mentre le monete da 4 penny recavano l'immagine della Britannia. Tra il 1891 ed il 1916, furono emesse monete da 4 penny specifiche per \"British Guiana and West Indies\" e tra il 1917 ed il 1945 per la \"British Guiana\". Nel 1916 ci fu anche la prima emissione di carta moneta del Governo della British Guiana, nei valori di 1, 2, 5, 20 e 100 dollari.\nNel 1966 furono introdotte monete dai valori di 1, 5, 10, 25 e 50 cent. Le monete da 1 e 5 cent furono coniate in nichel-ottone, e gli altri valori in cupronichel. Nel 1996 l'inflazione elevata caus\u00f2 l'introduzione delle monete da 1, 5 e 10 dollari. Le moneta da 1 e 5 dollari sono battute in acciaio rivestito di rame. Le monete da 10 dollari sono battute in acciaio rivestito di nichel ed hanno forma di ettagono.\nBanconote.\nLe banconote private sono state introdotte alla fine del XIX secolo dalla British Guiana Bank e dalla Colonial Bank. Entrambe emisero biblietti da 5, 20 e 100 dollari. La British Guiana Bank emise banconote fino al 1907, e la Colonial Bank fino al 1917. La Colonial Bank fu acquisita dalla Barclays Bank, che emise banconote nei valori da 5, 10, 20 e 100 dollari tra il 1926 ed il 1941.\nNel 1909 la Royal Bank of Canada introdusse banconote da 100 dollari, seguite nel 1913 da banconote da 5 e 20 dollari. Dal 1920, le banconote avevano anche il valore in sterline. I 100 dollari furono emessi fino al 1920, ed i 5 ed i 20 dollari fino al 1938.\nNel 1966, con l'indipendenza, furono introdotte le nuove banconote con i valori da 1, 5, 10, e 20 dollari. Una seconda serie \u00e8 stata emessa tra il 1989 ed il 1992 ed \u00e8 formata da biglietti da 20, 100 e 500 dollari. La serie 1996-1999 comprende i 20, 100, 500 e 1000 dollari. La serie 2000-2002 comprende banconote da 500 e 1000 dollari. Nuove banconote da 100 e 1000 dollari sono state emesse nel 2005 con nuove caratteristiche di sicurezza."}
{"id": "1393036", "revid": "767487", "url": "https://it.wikipedia.org/wiki?curid=1393036", "title": "Dorsum Owen", "text": "Il Dorsum Owen \u00e8 una catena di creste lunari intitolata al naturalista e antiquario gallese George Owen nel 1976. Si trova nel Mare Serenitatis e ha una lunghezza di circa 50\u00a0km."}
{"id": "1393038", "revid": "585241", "url": "https://it.wikipedia.org/wiki?curid=1393038", "title": "Ciprioti", "text": ""}
{"id": "1393039", "revid": "125670186", "url": "https://it.wikipedia.org/wiki?curid=1393039", "title": "Gracie Films", "text": "Gracie Films, Inc, nota come Gracie Films, \u00e8 una societ\u00e0 statunitense di produzione cinematografica e televisiva, fondata dal regista James L. Brooks nel 1986."}
{"id": "1393045", "revid": "651874", "url": "https://it.wikipedia.org/wiki?curid=1393045", "title": "Campionato cileno di calcio", "text": "Il campionato di calcio cileno si suddivide in una serie di categorie interconnesse tra loro in modo gerarchico. La massima divisione del calcio in Cile \u00e8 il Campeonato Nacional de Primera Divisi\u00f3n del F\u00fatbol Profesional.\nStruttura.\nIl campionato di calcio in Cile \u00e8 articolato in questi livelli:"}
{"id": "1393046", "revid": "123211703", "url": "https://it.wikipedia.org/wiki?curid=1393046", "title": "Contrada Samo", "text": "La Contrada \u00e8 compresa nella zona tra il Comune di Fucecchio e il confine con il Comune di Santa Croce sull'Arno. Confina con le Contrade Borgonovo, Porta Bernarda, Querciola ed \u00e8 divisa dal fiume Arno dalla Contrada San Pierino.\nI suoi colori sono il rosso ed il azzurro, che simboleggiano la forza, il coraggio e l'ardire.\nStoria della Contrada.\nSi pensa \nLa Contrada oggi.\nLa Contrada Samo \u00e8 campione in carica nel Palio di Fucecchio. Il successo \u00e8 arrivato domenica 23 maggio 2011 col fantino esordiente Simone Mereu sul cavallo Narcisco. Non ha corso le carriere del 2002, 2005 e 2010 per infortuni ai cavalli. Ha conquistato complessivamente 13 finali (ma non ha preso parte a quella del 2002). La Contrada \u00e8 anche una delle plurivincitrici dei Premi legati alla Sfilata Storica (riconosciuta a livello regionale e giudicata da una giuria scelta)."}
{"id": "1393048", "revid": "1522738", "url": "https://it.wikipedia.org/wiki?curid=1393048", "title": "Elayne Trakand", "text": ""}
{"id": "1393049", "revid": "123694958", "url": "https://it.wikipedia.org/wiki?curid=1393049", "title": "One\u0219ti", "text": "One\u0219ti \u00e8 un municipio della Romania di 51.681 abitanti, ubicato nel distretto di Bac\u0103u, nella regione storica della Moldavia.\nFanno parte dell'area amministrativa anche le localit\u00e0 di Borze\u0219ti e Slobozia. Borze\u0219ti \u00e8 la sede di un'importante chiesa e luogo di nascita di \u0218tefan cel Mare.\nLa citt\u00e0 \u00e8 famosa per avere dato i natali a Nadia Com\u0103neci, stella della ginnastica artistica negli anni 70.\nStoria.\nLa citt\u00e0 venne fondata il 14 dicembre 1458 e venne chiamata One\u0219ti in onore di Oana, figlia di \u0218tefan cel Mare, nei cui possessi si trovava. Tra il 1965 ed il 1996, la citt\u00e0 assunse il nome di \"Gheorghe Gheorghiu-Dej\", ex Presidente della Romania.\nPatrono della citt\u00e0 \u00e8 San Nicola ed il 6 dicembre, giorno dedicato al Santo, \u00e8 la festa patronale.\nEconomia.\nOne\u0219ti \u00e8 una citt\u00e0 prevalentemente industriale, con un'economia piuttosto sviluppata; i settori industriali pi\u00f9 importanti sono la petrolchimica, la produzione di abbigliamento e la lavorazione del legno."}
{"id": "1393051", "revid": "767487", "url": "https://it.wikipedia.org/wiki?curid=1393051", "title": "Revenir", "text": "Revenir \u00e8 un cortometraggio del 2007 diretto da Francis Leclerc.\nTrama.\nIl film racconta la storia dell'improvviso ritorno, dopo 4 anni, dell'ex-moglie di un fabbricante di formaggi.\nProduzione.\nIl regista Francis Leclerc ha voluto per questo film l'attore ed amico Roy Dupuis. Il film \u00e8 stato realizzato per il concorso di cortometraggi Regard sur le court m\u00e9trage au Saguenay, a Saguenay. La sera di gioved\u00ec 8 febbraio 2007 nel bar La Voie Malt\u00e9e a Jonqui\u00e8re venne annunciato alla squadra che avrebbe girato il film ed al regista stesso, i vari parametri che il cortometraggio doveva rispettare:\nIn aggiunta il film avrebbe dovuto comprendere l'apparizione del sindaco di Saguenay, Jean Tremblay.\nInoltre Roy Dupuis appose egli stesso la condizione che nel film avrebbe dovuto fare la sua prima apparizione negli schermi lo stesso regista Francis Leclerc.\n\"Revenir\" \u00e8 stato realizzato, come previsto da regolamento, in sole 48 ore.\nDistribuzione.\nFu proiettato in anteprima nel tardo pomeriggio di sabato 10 febbraio 2007 in un cinema all'aperto sulla neve, vicino alla stazione degli autobus di Chicoutimi e la sera stessa al festival del cortometraggio, come da programma."}
{"id": "1393053", "revid": "2091899", "url": "https://it.wikipedia.org/wiki?curid=1393053", "title": "Beni Stabili", "text": "Beni Stabili SIIQ S.p.A. (Societ\u00e0 di Investimento Immobiliare Quotata) \u00e8 stata una societ\u00e0 per azioni italiana che operava nel settore immobiliare.\n\u00c8 stata quotata alla Borsa di Milano nell'indice FTSE Italia Mid Cap con ISIN IT0001389631.\nStoria.\n\u00c8 stata fondata il 27 marzo 1904 a Roma, con il nome di \"Istituto Romano di Beni Stabili SA\".\nNel 1940 cambia ragione sociale in \"Sacip, Soc. An. \"Commerciale Immobiliare Padovana -, quotata alla Borsa di Venezia, proprietaria di alcuni compendi immobiliari nei centri storici di Udine e Padova.\nNel 1986 il Gruppo Romagnoli, di cui fa parte Bastogi Irbs SpA, nata a sua volta dalla fusione della Bastogi SpA e dell'Istituto Romano di Beni Stabili, rileva la Sacip nella quale concentra il patrimonio immobiliare gi\u00e0 dell'Istituto Romano di Beni Stabili.\nNel 1987 assume l'attuale denominazione.\nNel 1990 il Gruppo Romagnoli cede il controllo di Beni Stabili a Uno Holding - Unione Operatori Holding SpA. Con l'acuirsi della crisi del settore immobiliare, il Gruppo Uno Holding vede deteriorarsi la propria struttura economico-patrimoniale.\nIl 1997 Beni Stabili passa sotto il controllo del Sanpaolo Imi a seguito di una ristrutturazione economico-finanziaria durata alcuni anni e al ritiro dalla Borsa.\nDal 1999 al 2018 quotata in Borsa.\nNel 1999 nasce la nuova Beni Stabili dallo spin-off immobiliare del Gruppo Sanpaolo Imi, interamente priva di debito, con un patrimonio immobiliare di 800 milioni di euro. Il 2 novembre viene quotata alla Borsa Valori di Milano. La compagine azionaria \u00e8 cos\u00ec composta: 16% a Sanpaolo Imi, 14% a Compagnia San Paolo, 17% attribuito a diverse banche italiane e il 53% di flottante sul mercato.\nIl 2001 la Cfi-Compagnia Finanziaria d'Investimento S.p.A. acquista il 29,4 % del capitale Sociale dai precedenti maggiori azionisti di Beni Stabili, diventandone azionista di riferimento. La Cfi \u00e8 una societ\u00e0 immobiliare il cui azionariato \u00e8 composto da diciannove azionisti del Nord-Est italiano, tra cui spiccano i nomi di Leonardo del Vecchio, Gilberto Benetton e di altri importanti imprenditori.\nNel 2004 la Compagnia Finanziaria di Investimento viene acquistata al 100% da Leonardo Finanziaria Srl (Societ\u00e0 controllata al 100% da Leonardo Del Vecchio). Il 6 settembre la Leonardo Finanziaria srl ( di propriet\u00e0 di Leonardo del Vecchio), avendo superato la soglia del 30% nel capitale sociale di Beni Stabili, ha lanciato una Offerta Pubblica di Acquisto obbligatoria promossa ai sensi dell'art. 106 del Testo Unico ed avente ad oggetto l'intero flottante di Beni Stabili.\nBeni Stabili acquista dalle Ferrovie Real Estate un complesso immobiliare ad uso ufficio-direzionale, composto da 2 torri e una piastra commerciale, nel centro di Milano, adiacente alla Stazione Garibaldi. Le due torri sono affittate a societ\u00e0 del Gruppo Ferrovie dello Stato.\nNel 2007 Leonardo Del Vecchio, azionista di riferimento con il 35%, ha conferito la propria quota alla societ\u00e0 immobiliare francese Fonci\u00e8re des R\u00e9gions che ha successivamente lanciato un Ops sul 100% di Beni Stabili. Fonci\u00e8re des R\u00e9gions ha poi deliberato un aumento di capitale con emissione di nuove azioni offerte in via riservata a Delfin, societ\u00e0 di Leonardo Del Vecchio diventata cos\u00ec azionista di riferimento di Fonci\u00e8re des R\u00e9gions.\n2009 : Nel mese di aprile \u00e8 stato perfezionato l'acquisto da Lehman Brothers International Europe del 10% di Beni Stabili Gestioni S.p.A. SGR. L'operazione \u00e8 stata effettuata attraverso la controllata Beni Stabili Property Management S.p.A., gi\u00e0 proprietaria del 65% del capitale sociale di Beni Stabili Gestioni S.p.A. SGR.\nFusione con Covivio.\nIl 31 dicembre 2018 si fonde con i francesi di \"Fonci\u00e8re des R\u00e9gions\" dando vita a Covivio, con il rapporto di 8,5 azioni della nuova societ\u00e0 ogni 1.000 italiane.\nEx azionariato.\nPrima della fusione l'azionariato era il seguente:"}
{"id": "1393057", "revid": "984922", "url": "https://it.wikipedia.org/wiki?curid=1393057", "title": "Peter Sykes", "text": ""}
{"id": "1393061", "revid": "287204", "url": "https://it.wikipedia.org/wiki?curid=1393061", "title": "Dragon", "text": ""}
{"id": "1393084", "revid": "11681737", "url": "https://it.wikipedia.org/wiki?curid=1393084", "title": "Post-Fascismo", "text": ""}
{"id": "1393085", "revid": "729019", "url": "https://it.wikipedia.org/wiki?curid=1393085", "title": "Shane Douglas", "text": "Conosciuto anche con il ring name Troy Shane Martin, ma soprattutto con quello di \"Shane Douglas, durante la sua carriera ha lottato per le federazioni Extreme Championship Wrestling, World Wrestling Entertainment e World Championship Wrestling.\nCarriera.\nIl suo successo incomincia nell'ECW, dove viene decretato per la prima volta campione della federazione grazie al forfait di Tito Santana, il campione precedente.\nSuccessivamente, Shane inizia feud strepitosi contro Sabu, Terry Funk e altri.\nIl suo regno per\u00f2 \u00e8 breve e perde la cintura un mese dopo averla vinta contro Sabu. \nIl 26 marzo del 1994 Douglas torna campione ECW battendo Terry Funk ed il 12 maggio 94 conquista l'ambita cintura NWA vincendo i tre incontri contro Taz, Dean Malenko e 2 Cold Scorpio, quest'ultimo in finale.\nAppena vinto il torneo, Shane inizia a parlare del titolo NWA, di quello che rappresenta per lui e dei suoi successori mentre, citando lottatori come Ricky Steamboat, Buddy Rogers, Dusty Rhodes e Ric Flair dicendo che possono tutti \"baciargli il culo\" e che non accetta la cintura di una federazione morta da 7 anni. Infine si autoproclama \"Extreme Championship Champion of the World\".\nQuesto segmento sar\u00e0 ricordato come uno dei momenti pi\u00f9 importanti di sempre, perch\u00e9 vide Shane Douglas \"convertire\" la Eastern Championship Wrestling in Extreme Championship Wrestling anche per aver sputato in faccia a lottatori molto popolari.\nQualche settimana dopo crea il \"triple threat\" una stable formata da Shane Douglas, Chris Benoit e Dean Malenko.\nDopo un regno durato oltre un anno perde contro The Sandman grazie al tradimento di Woman."}
{"id": "1393087", "revid": "114644694", "url": "https://it.wikipedia.org/wiki?curid=1393087", "title": "Andreas Vollenweider", "text": "Inizia la sua carriera nel 1979 scoprendo l'arpa come strumento per esprimere la sua creativit\u00e0; strumento che con il tempo modifica da tradizionale in arpa \"elettro-acustica\". Nel 1987 riceve il premio Grammy per il suo album \"Down to the Moon\", a cui seguiranno altre due nomination ai Grammy Award.\n\u00c8 sposato con Beata Vollenweider, con cui ha due figli, Jonathan e Sebastian.\nSua \u00e8 la musica del sottofondo del Meteo del TGR dal 2007, intitolata \"Under The Trees of Hope\", udibile nelle edizioni in onda dopo il TG delle 14:00 e delle 19:30.\nHa collaborato con vari artisti internazionali quali Zucchero Fornaciari, Angelo Branduardi, Bobby McFerrin, Pavarotti, Carly Simon, Milton Nascimento."}
{"id": "1393089", "revid": "110157", "url": "https://it.wikipedia.org/wiki?curid=1393089", "title": "Chiesa dei Santi Biagio e Macario", "text": "La chiesa di San Biagio, si trova a Magliaso, insieme con la canonica ed il castello, su di un'altura dominante il nucleo abitato.\nStoria.\nFu costruita nel 1680 su commissione di Karl Konrad von Beroldingen, feudatario di Magliaso, nel luogo in cui in precedenza si trovava un antico oratorio dedicato a san Quirico.\nDescrizione.\nL'aula \u00e8 a pianta ellittica con coro quadrangolare e due cappelle laterali. A sud si trova un campanile del 1748\nAll'interno si trovano una pala d'altare di Giovanni Ghisolfi raffigurante il \"Miracolo di san Biagio\", tele di Antonio Busca raffiguranti la Sacra famiglia e l'ultima cena, nonch\u00e9 le reliquie di san Macario martire romano, qui traslate il 1\u00ba settembre 1687 dalle catacombe di San Callisto per concessione del papa Innocenzo XI. La festivit\u00e0 di San Macario \u00e8 celebrata ogni anno, unitamente a quella di San Biagio."}
{"id": "1393090", "revid": "834", "url": "https://it.wikipedia.org/wiki?curid=1393090", "title": "Computer-aided design", "text": ""}
{"id": "1393093", "revid": "74801", "url": "https://it.wikipedia.org/wiki?curid=1393093", "title": "Buhu\u0219i", "text": "Buhu\u0219i \u00e8 un paesino della Romania di abitanti, ubicata nel distretto di Bac\u0103u, nella regione storica della Moldavia.\nBuhu\u0219i ha subito diversi cambiamenti di denominazione. Infatti, viene citata da un documento del 1438, con il nome \"Bode\u0219ti\" ed \u00e8 stata successivamente chiamata \"Bode\u0219tii lui Buhu\u0219\", \"Bode\u0219tii Buhu\u0219oaiei\", \"Buhu\u0219\", tutti nomi derivanti da quello della famiglia di boiardi Buhu\u0219, signori della zona. Alcuni studiosi affermano che in passato la citt\u00e0 ha avuto anche nome \"Bucure\u0219ti\", oggi nome in romeno della capitale Bucarest.\nIl fatto storico pi\u00f9 importante della storia di Buhu\u0219i \u00e8 la battaglia avvenuta nella localit\u00e0 \"Orbic\" (oggi quartiere della citt\u00e0), vinta da \u0218tefan cel Mare, mentre marciava verso Suceava, contro Petru Aron il 14 aprile 1457.\nLa citt\u00e0 ha dato i natali allo storico Gheorghe Platon ed a Mircea Grosaru, rappresentante della minoranza etnica italiana in Romania."}
{"id": "1393095", "revid": "287204", "url": "https://it.wikipedia.org/wiki?curid=1393095", "title": "Buhusi", "text": ""}
{"id": "1393100", "revid": "438678", "url": "https://it.wikipedia.org/wiki?curid=1393100", "title": "Formula dell'emisenoverso", "text": "La formula dell'emisenoverso \u00e8 una formula in trigonometria sferica utile alla navigazione.\nDati due punti formula_1 e formula_2 su una sfera, vale la seguente formula:\ndove:"}
{"id": "1393102", "revid": "1305887", "url": "https://it.wikipedia.org/wiki?curid=1393102", "title": "Episodi de Il ritorno di Missione impossibile (seconda stagione)", "text": "La seconda stagione di \"Il ritorno di Missione impossibile\" \u00e8 stata trasmessa originariamente tra il 1989 e il 1990."}
{"id": "1393103", "revid": "119661409", "url": "https://it.wikipedia.org/wiki?curid=1393103", "title": "Focea", "text": "Focea (greco antico: \"\u03a6\u03ce\u03ba\u03b1\u03b9\u03b1\", \"Ph\u1e53kaia\"; latino: \"Phocaea\", in italiano anche \"Fogliavecchia\", desueto) era una citt\u00e0 greca della Ionia, fondata sul sito della odierna citt\u00e0 di Fo\u00e7a (o Eskifo\u00e7a) in Turchia, a circa 60\u00a0km a nord-ovest di Smirne.\nGeografia.\nFocea era la citt\u00e0 pi\u00f9 settentrionale della Ionia. La citt\u00e0 sorgeva alla foce del fiume Ermo sulla penisola che separava a nord il Golfo di Cuma e a sud il Golfo di Smirne.\nLa presenza di due porti naturali permise lo sviluppo della flotta navale e del commercio marino.\nStoria.\nLe origini.\nFocea fu fondata da coloni di Eretria e Teos nell'VIII secolo a.C. Il suo nome proviene dalla parola foca, che fu il simbolo della citt\u00e0, o pi\u00f9 probabilmente dalla Focide, regione della Grecia centrale da cui provenivano alcuni coloni.\nSecondo Pausania i Focei, sotto la guida ateniese, si stabilirono su un territorio ceduto da Cuma Eolica e furono ammessi nella Lega Ionica dopo aver riconosciuto i re della linea di Codro.\nLo sviluppo.\nSecondo Erodoto, i Focei furono i primi Greci ad intraprendere lunghi viaggi marittimi e a scoprire l'Adriatico, la Tirrenia, l'Iberia e Tartesso a bordo di agili penteconteri. Giunti a Tartesso, in Spagna, strinsero amicizia col re Argantonio, che li invit\u00f2 a trasferirsi nel suo paese. I Focei declinarono la proposta. Allora, avuta notizia della potenza dei Medi, Argantonio invi\u00f2 loro una grande somma d'argento per costruire le mura difensive della citt\u00e0.\nI loro viaggi marittimi erano estesi: a sud commerciavano con la colonia greca di Naucrati, in Egitto; a nord aiutarono probabilmente l'insediamento delle colonie di Amiso e Lampsaco, mentre, come sostiene Erodoto, riuscirono a raggiungere l'estremo Occidente e quindi Tartesso, collocato oltre lo stretto di Gibilterra.\nFocea fu un importante porto commerciale e fond\u00f2 colonie nel Mediterraneo occidentale: Massalia (attuale Marsiglia) in Francia, Alalia in Corsica, Olbia in Sardegna, Elea in Magna Grecia, Emporion e Rhode in Spagna (secondo Strabone queste ultime in realt\u00e0 furono fondate da coloni di Massalia).\nLe guerre.\nNella seconda met\u00e0 del VI secolo a.C. Focea perse l'indipendenza politica assieme ad altre citt\u00e0 della Ionia. Infatti il comandante persiano Arpago la assedi\u00f2 dopo aver fatto capitolare la capitale del regno di Lidia Sardi (546 a.C.).\nI Focei si rifugiarono a Chio con l'intenzione di acquistare e stabilirsi sulle isole Enusse, ma, respinta l'offerta, si diressero verso la colonia di Alalia in Corsica.\nPer cinque anni i Focei costruirono templi e saccheggiarono i paesi circostanti, fino a quando Etruschi e Cartaginesi li affrontarono nella battaglia navale di Alalia (540 a.C.). I Focei vinsero, ma riportarono danni cos\u00ec gravi alle loro navi che preferirono trasferirsi a Rhegion (oggi Reggio Calabria) e da l\u00ec risalire la costa per fondare Elea. Tra i fondatori della colonia figurava anche il filosofo Senofane, capostipite della futura Scuola eleatica.\nNel 499 a.C. Focea ader\u00ec alla rivolta ionica contro Dario I di Persia. Dionisio di Focea comand\u00f2 la flotta ionica nella battaglia di Lade (494 a.C.), ma i Focei poterono schierare solo tre navi su un totale di 350. I persiani vinsero la battaglia e poco dopo schiacciarono la rivolta.\nDopo la sconfitta di Serse I nel 480 a.C. nella Seconda guerra persiana, Atene accrebbe la propria potenza e Focea entr\u00f2 nella Lega di Delo pagando ad Atene un tributo di due talenti. Nel 412 a.C., durante la Guerra del Peloponneso, si ribell\u00f2 con le altre citt\u00e0 della Ionia ma re Dario II, alleato di Sparta, la riconquist\u00f2. Nel 367 a.C. la Pace di Antalcida ristabil\u00ec il controllo persiano.\nDurante l'epoca ellenistica pass\u00f2 ai Seleucidi e quindi agli Attalidi.\nMedioevo.\nA Focea \u00e8 legata la figura dell'ammiraglio Benedetto Zaccaria, che ne fu signore nel XIII secolo e che si dedic\u00f2 al commercio con Genova, esportando l'allume di Focea, una merce utile alla concia delle pelli, dopo aver monopolizzato il commercio di questa preziosa sostanza avendo ricevuto la citt\u00e0 in feudo dall'Imperatore di Costantinopoli Michele Paleologo. La citt\u00e0 rimase una colonia genovese fino alla conquista turca nel 1455, appartenendo prima ai Cattaneo (Andreolo Cattaneo) e poi ai Gattilusio.\nMonetazione.\nFocea fu tra le prime citt\u00e0 a coniare e utilizzare monete, probabilmente imitando la Lidia. Le prime monete erano fatte in elettro. Al British Museum \u00e8 esposta una moneta con l'immagine di una foca datata al 600-550 a.C.\nSotto la dominazione genovese dei Cattaneo e dei Gattilusio venivano battuti ducati d'oro e denari di mistura."}
{"id": "1393109", "revid": "3082", "url": "https://it.wikipedia.org/wiki?curid=1393109", "title": "Flavia Massimiana Costanza", "text": ""}
{"id": "1393110", "revid": "122436718", "url": "https://it.wikipedia.org/wiki?curid=1393110", "title": "Adolphe Appia", "text": "Biografia.\nNacque nella Svizzera di lingua francese in una famiglia di rigida fede calvinista.\nIl padre, Louis Paul Amedee Appia, fu uno dei medici fondatori della Croce Rossa Internazionale, il fratello maggiore uno stimato banchiere che non vedeva di buon occhio l'inclinazione artistica e bohemienne di Adolphe.\nSolamente una delle sorelle, Helene, mostr\u00f2 comprensione nei suoi confronti, arrivando ad aiutarlo economicamente, sebbene di nascosto.\nAppia possedeva un carattere introverso e sensibile; studi\u00f2 al collegio di Vevey fino al 1879. In seguito si dedic\u00f2 allo studio della musica, trasferendosi dapprima in un conservatorio di Parigi, indi girovagando per numerose citt\u00e0 europee come Lipsia, Dresda, Zurigo, Vienna, Ginevra.\nColpito dalla musica di Richard Wagner e dalla sua idea di opera d'arte totale (\"Gesamtkunstwerk\"), elabor\u00f2 una personale visione dell'allestimento scenico, nel quale varie arti devono concorrere per un risultato omogeneo e unico: abbandon\u00f2 cos\u00ec l'idea della centralit\u00e0 della parola dell'attore a favore dell'apparato scenografico per una totale compenetrazione del movimento del corpo in uno spazio scenico tridimensionale (dotato quindi di praticabili) accompagnato da musica e da un preciso studio illuminotecnico volto non a fare da semplice sfondo alla rappresentazione, ma a fungere da vero e proprio elemento drammaturgico e significante.\nNel 1911 collabor\u00f2 alla realizzazione della sala per le rappresentazioni dell'Istituto aperto da \u00c9mile Jaques-Dalcroze a Hellerau, per il quale nel 1913 realizz\u00f2 le scenografie dell\"'Orfeo ed Euridice\" di Gluck.\nSebbene non possa considerarsi strettamente un regista teatrale, "}
{"id": "1393115", "revid": "984922", "url": "https://it.wikipedia.org/wiki?curid=1393115", "title": "Hamilton Mitchell", "text": "Biografia.\nCarriera.\nApparso per la prima volta in \"Caddyshack\", Hamilton \u00e8 noto per aver interpretato il vice preside Benjamin Crubbs nella serie di Nickelodeon \"Ned - Scuola di sopravvivenza\".\nHa recitato inoltre in \"Dr. House - Medical Division\", \"Alias\", \"West Wing - Tutti gli uomini del Presidente\", \"E.R.\", \"The O.C.\" e \"Nip/Tuck\".\nLe sue esperienze variano da monologhi umoristici e improvvisazioni al \"The Comedy Store\" e \"Second City\", a regolari apparizioni ai festival di Shakespeare.\n\u00c8 inoltre comparso nella prima stagione della serie Disney \"Zack e Cody sul ponte di comando\" nell'episodio \"Ipnotizzata\". Ricevuta la laurea con lode, Hamilton ha iniziato a lavorare come speaker."}
{"id": "1393117", "revid": "125620831", "url": "https://it.wikipedia.org/wiki?curid=1393117", "title": "Coop Centro Italia", "text": "Coop Centro Italia \u00e8 una cooperativa di consumatori formata da oltre 400.000 soci. Viene fondata il 20 maggio 1997 a Cortona in provincia di Arezzo dalla fusione di cooperative umbre e toscane, Coop Umbria e Unicoop Senese, e persegue la funzione sociale, lo scopo e i principi mutualistici della cooperazione senza fini di speculazione privata. La sede legale si trova nel Comune di Castiglione del Lago in provincia di Perugia.\nDalla sua nascita la Cooperativa si \u00e8 estesa in tutto il Centro Italia con l\u2019obiettivo di rispondere sempre meglio alle esigenze dei soci e di offrire loro prodotti sicuri e di qualit\u00e0 al miglior prezzo possibile. Nel maggio del 2015 la Cooperativa ha acquisito le societ\u00e0 del Gruppo Superconti, rafforzando cos\u00ec la propria presenza nelle zone di tradizionale radicamento ed entrando in nuovi territori.\nCoop Centro Italia \u00e8 una delle sette grandi cooperative di consumatori del sistema Coop. Insieme a Unicoop Firenze e a Unicoop Tirreno (nonch\u00e9 a oltre 75 piccole e medie cooperative toscane) ha deciso di aderire al Distretto Tirrenico e all'ANCC della Lega delle Cooperative e al consorzio cooperativo Coop Italia.\nStoria.\nIntroduzione.\nLa prima cooperativa di consumatori nell'area geografica nella quale oggi opera Coop Centro Italia ha le proprie origini nel novembre 1891.\nNascita e sviluppo di Coop Umbria.\nIl primo nucleo di Coop Umbria nasceva nel 1959 a Castiglione del Lago con il nome di Alleanza Cooperativa del Trasimeno. A partire dal 1962 persegu\u00ec, grazie al suo presidente Leonardo Scarpini, una strategia volta alla razionalizzazione della Cooperativa mediante fusioni, arrivando cos\u00ec nel 1966 a 19 spacci, al secondo posto in regione dopo la cooperativa di consumatori fra lavoratori di Perugia. Quest'ultima per\u00f2 avvertiva maggiormente la concorrenza, per cui si pens\u00f2 cos\u00ec a concentrare le cooperative umbre. Nel 1967 il supermercato di Elce di Perugia, cambi\u00f2 completamente la realt\u00e0 commerciale umbra. Il 30 settembre 1967 viene cos\u00ec incorporata nell'Alleanza del Trasimeno la Cooperativa di Perugia pi\u00f9 altre 3 piccole Coop, modificando la ragione sociale in \"Unione cooperativa di consumo\" con 61 punti vendita di cui 2 supermercati. Nel 1967 il supermercato di Elce di Perugia - cambi\u00f2 completamente la realt\u00e0 del commercio umbro, affermandosi come primo del capoluogo. Il 12 maggio 1969 viene inaugurato il primo supermercato a Foligno, in Via Umberto I.\nA met\u00e0 degli anni settanta, sia a causa di scarsa competenza gestionale, a ritardi negli ammodernamenti della rete, e alla chiusura di piccoli spacci si giunse a costanti perdite di gestione. La cooperativa venne risanata grazie all'esperienza di un dirigente della Unicoop Tirreno, Gino Domenici.\nL'Unione cooperativa cambi\u00f2 denominazione in Coop Umbria e Domenici venne nominato presidente. Il risanamento si complet\u00f2 nei primi anni ottanta, dando inizio ad un timido sviluppo. Nel 1984, con una superficie di 60.000 m\u00b2, venne inaugurato il nuovo magazzino di Castiglione del Lago (PG) controllato dal Consorzio Centro Italia e partecipato da Unicoop Senese, da varie piccole Coop, e da Unicoop Firenze. Nel 1985 apr\u00ec un nuovo supermercato a Terni e, due anni dopo, il centro commerciale \"Agor\u00e0\" di Foligno.\nNascita e sviluppo di Unicoop Senese.\nPrima della fine della guerra, in provincia di Siena vi era gi\u00e0 una Coop forte: la \"Antonio Gramsci\" fondata nel 1944 da 16 soci, che al gennaio 1945 contava gi\u00e0 20 spacci. Successivamente nacquero altre Coop, sia nel Senese che nell'Aretino. Negli anni sessanta, con l'arrivo delle grandi catene distributive, vi furono problemi con la gestione quotidiana. L'Ancc raccomand\u00f2, come in altri casi, di effettuare fusioni e creare consorzi per l'approvvigionamento, e, nell'estate del 1964 nacque la prima cooperativa unificata: L'\"Alleanza cooperative di consumo Valdichiana\". Tuttavia la frammentazione in quell'area era elevata: nel 1965 in provincia di Siena vi erano ancora 62 cooperative e 108 spacci, mente in provincia di Arezzo ven'erano 39, con 65 spacci.\nIl presidente dell'Ancc, Celso Branchelli fece pressioni per creare una Coop unica provinciale, che, parzialmente, nacque nel 1974 con il nome di Unicoop Senese. Gi\u00e0 nell'anno successivo la nuova cooperativa associava 3 supermercati, pi\u00f9 uno in allestimento e otto minimercati. Nel corso del tempo proseguirono le fusioni e le nuove aperture, con l'incorporazione dell'Alleanza Casentinese nel 1983, l'apertura del primo centro commerciale con supermercato, a Monteroni d'Arbia nel 1988, seguito da quello di Cortona, dal supermercato di Castellina in Chianti nel 1990 e dai centri commerciali di Sinalunga e di Monte San Savino, rispettivamente nel 1990 e nel 1992.\nNascita e sviluppo di Coop Centro Italia.\nAlla met\u00e0 degli anni Novanta la Coop Umbria e l'Unicoop Senese, pur avendo espanso negli anni la loro presenza e attivit\u00e0, rimanevano comunque cooperative di medie dimensioni. Si inizi\u00f2 quindi a progettare una fusione, al fine di poter dare alle aree da loro servite, i benefici della grande dimensione. Cos\u00ec nel 1997, al Teatro Signorelli di Cortona (AR), nacque ufficialmente Coop Centro Italia. La fusione avvenne incorporando Coop Umbria in Unicoop Senese, cambiando la denominazione in Coop Centro Italia e trasferendo la sede a Castiglione del Lago. La nuova cooperativa aveva cos\u00ec 186.000 soci, 275 milioni di euro di vendite e 1.196 dipendenti.\nNello stesso anno avvenne l'apertura, con una superficie di vendita di circa 6.000 m\u00b2, del primo IperCoop della cooperativa all'interno del Centro commerciale \"Collestrada\" di Perugia. La presenza della Coop Centro Italia si estese inoltre in provincia dell'Aquila, attraverso l'acquisizione di una piccola catena locale che gestiva spacci e supermercati per un totale di 4.000 m\u00b2 di area vendita. Nel 1999 \u00e8 avvenuta l'incorporazione del Consorzio Centro Italia che gi\u00e0 gestiva il magazzino di Castiglione del Lago.\nDalla sua nascita, Coop Centro Italia ha incrementato la sua presenza soprattutto nel canale supermercati, in prevalenza di medio-grandi dimensioni, sostituendo gradualmente alcuni minimercati e negozi tradizionali con nuovi supermercati. L'interessamento agli ipermercati, in questa fase iniziale, \u00e8 stato inferiore rispetto ad altre Coop, anche perch\u00e9 la Cooperativa opera su un territorio non densamente popolato.\nDal 2002 vi \u00e8 stato un certo aumento di aperture, nonch\u00e9 una revisione nello sviluppo del canale ipermercati. Nuove strutture nel canale \"super\" vengono aperte a Bibbiena (AR), a Rapolano Terme (SI), a Sulmona (AQ), a Torrenieri (SI) e infine a Monteroni d'Arbia (SI). Nel 2005, nell'area ex-Siri, apre il \"Coop&amp;Coop\" di Terni, introducendo in Coop Centro Italia, il modello Coop&amp;Coop di Coop Adriatica con una superficie di 5.500 m\u00b2 di area vendita divisa in due parti: alimentari e non alimentari. Ad inizio 2007, la superficie di vendit\u00e0 equivalente alla superficie di vendita di un ipermercato, convinse i responsabili ad abbandonare il modello Coop&amp;Coop, unificando le due parti della struttura e \"promuovendola\" a ipermercato IperCoop. Contemporaneamente, a fianco di queste aperture, vengono effettuate diverse ristrutturazioni, come a Rieti (2006). Dal 1997 al 2007 vi fu una crescita notevole: i soci passarono da 186.000 del 1997 a 438.000 del 2007, le vendite da 275 a 600,2 milioni di euro, i dipendenti da 1.196 a 2.587, mentre la superficie media di vendita pass\u00f2 dai 863 m\u00b2 del 1997, ai 1.009 del 2004 fino ai 1.144 del 2007.\nNel 2007 vi \u00e8 stata anche una revisione sulle cooperative di piccole superfici, con l'adozione dell'insegna e del formato InCoop di Coop Italia, e il passaggio delle piccole superfici a questa insegna. Il primo nuovo minimercato ad insegna InCoop \u00e8 stato quello di Radda in Chianti (SI), nel marzo 2007.\nNel settembre 2007 vengono completati i lavori di ristrutturazione del Centro Commerciale \"Collestrada\" di Perugia, lavori che hanno comportato, tra le altre cose, l'ampliamento della superficie di vendita dell'IperCoop ad oltre 8.000 m\u00b2, l'ampliamento della galleria commerciale con nuovi negozi, e, per la prima volta nel sistema Coop, l'apertura di \"Collestrada Carburanti\", distributore di carburanti indipendente, non legato ad una compagnia petrolifera.\nNel 2008 viene dato un nuovo impulso allo sviluppo commerciale in Abruzzo, con l'apertura di un supermercato a Capistrello e di due supermercati ad Avezzano. Sempre ad Avezzano, il 24 aprile 2008 viene aperto il terzo IperCoop della Cooperativa, nel centro commerciale \"I Marsi\". Tra il 2009 e il 2013 sono stati aperti 19 nuovi punti vendita e 10 sono stati ristrutturati.\nNel 2013 il presidente Giorgio Raggi organizza una serie di iniziative per promuovere la realizzazione di un ipermercato nell'area dell'ex zuccherificio di Rieti posseduta da Coop, che era gi\u00e0 stata proposta in precedenza al comune di Rieti, ma l'anno successivo Coop rinuncia all'investimento, per via dell'allungarsi dei tempi necessari alla discussione sulla destinazione dell'area.\nIl 2014 vede una forte accelerazione dello sviluppo: il 13 febbraio 2014 viene ristrutturato il negozio di Montalcino, e il 22 marzo 2014 viene aperto il nuovo punto vendita a Passo Corese, rilevato dalla cooperativa Coop 76 fallita nel 2012, con il quale per la prima volta Coop Centro Italia si spinge a sud di Rieti.\nIl 27 marzo 2014 viene riaperto dopo una totale ristrutturazione lo storico supermercato Coop di Castiglion Fiorentino. Il 3 aprile 2014 \u00e8 la volta del punto vendita di Norcia: ristrutturazione completa e restyling del supermercato.\nIl 10 aprile 2014 nel quartiere Villa Reatina di Rieti viene aperto un nuovo supermercato a insegna Coop, rilevato dalla cooperativa Coop 76 fallita nel 2012; si tratta del 70\u00b0 punto vendita della Cooperativa.\nIl 28 giugno 2014 nuova apertura, questa volta in Abruzzo. Nel comune di Scoppito viene aperto un supermercato Coop Centro Italia. Si tratta di un punto vendita ampio circa 1.000 m\u00b2 che va a rafforzare la presenza della Cooperativa nel territorio aquilano.\nIl 16 gennaio 2015 \u00e8 stato aperto un nuovo supermercato a Montopoli di Sabina, rilevato dalla cooperativa Coop 76 fallita nel 2012..\nNel 2015 la Cooperativa ha rafforzato e rinnovato la propria presenza sul territorio di Perugia: il 18 giugno \u00e8 stato aperto un nuovo supermercato nel quartiere di Madonna Alta, mentre il 25 giugno \u00e8 terminata la ristrutturazione del punto vendita di Cortonese. L'8 novembre \u00e8 stato aperto un nuovo punto vendita Coop a Terni in localit\u00e0 Fontana di Polo.\nIl 27 maggio 2015 Coop Centro Italia ha acquisito le quote societarie del gruppo Superconti. Il gruppo Coop Centro Italia \u00e8 composto da oltre 100 punti vendita in 9 province (Arezzo, Siena, Perugia, Terni, Rieti, Macerata, L'Aquila, Viterbo e Roma) con un fatturato di oltre 750 milioni di euro e 3.450 dipendenti.\nIl 28 giugno 2021 si \u00e8 insediato il nuovo consiglio di amministrazione di Coop Centro Italia. Il nuovo CDA rimarr\u00e0 in carica fino al 2024 ed \u00e8 composto da 31 membri. Il CDA ha provveduto alla nomina della presidenza della cooperativa indicando come nuovo presidente Antonio Erminio Bomarsi e come vicepresidenti Lorenzo Ortolani e Lorenzo Pelosi.\nI soci.\nAl 31 dicembre 2021 i soci sono oltre 400.000.\nI soci sono organizzati in 18 Sezioni Soci territoriali (vedi schema sottostante).\nCoop Centro Italia offre ai propri soci il servizio di Prestito Sociale. Da marzo 2012 Coop Centro Italia ha introdotto il \"Prestito Sociale Vincolato\", che permette di avere interessi pi\u00f9 elevati vincolando quote del proprio prestito sociale per 18, 24, 36, 48 mesi.\nNel 2013 l'attivit\u00e0 delle Sezioni Soci sul territorio ha continuato ad espandersi: sono state realizzate 220 iniziative che hanno permesso alla Cooperativa di affermare la propria presenza; da citare inoltre l'impegno nelle attivit\u00e0, promosse in autonomia dalle Sezioni Soci nel corso dell'anno, per la tutela dell'ambiente, per il sostegno alle strutture di solidariet\u00e0 adottate, per le attivit\u00e0 con le scuole, e per l'aiuto concreto alle cooperative di \u201cLibera\u201d. Nel 2014 e nel 2015 l'impegno distintivo dei Soci e dei Lavoratori Coop Centro Italia si concentra sul \"No alla violenza contro le donne\". Tantissime le iniziative realizzate in tutti i territori in cui opera la Cooperativa. Nel 2016 la Cooperativa sceglie di continuare l'impegno nei territori contro la violenza sulle donne e di impegnarsi ancora pi\u00f9 attivamente contro lo spreco alimentare attraverso il progetto Buon Fine. Nel biennio 2017-2018 all'impegno sul Buon Fine si aggiunge il progetto dedicato alla tutela dell'infanzia e dell'adolescenza chiamato \"Insieme per il Nostro Futuro\" e \"La Spesa Sospesa\", un'iniziativa svolta in collaborazione con enti di solidariet\u00e0 dei territori, a favore dei pi\u00f9 bisognosi. Dal 2019 i soci e lavoratori si impegnano attivamente per dare all'ambiente una nuova impronta, organizzando iniziative e collaborando con gli enti preposti sul territorio, in coerenza con l'impegno che Coop porta avanti da anni.\nBuon Fine.\n\u201cBuon Fine\u201d \u00e8 il progetto di Coop Centro Italia per il recupero a fini sociali dei prodotti non pi\u00f9 vendibili per difetti della confezione o perch\u00e9 vicini alla scadenza, ma ancora buoni e perfettamente commestibili dal punto di vista igienico-sanitario, da destinare ad associazioni di solidariet\u00e0 dei territori.\nDal 1\u00ba gennaio al 31 dicembre 2021 sono state effettuate donazioni alle associazioni di solidariet\u00e0 del territorio che partecipano al progetto per un valore di oltre 950.000\u20ac \nLa rete di vendita.\nIl Gruppo Coop Centro Italia conta attualmente 75 punti vendita.\nI punti vendita gestiti con il marchio Coop sono 43 e sono divisi tra minimercati a insegna Incoop (6), supermercati a insegna Coop (33), superstore a insegna Coop.CI (1) e ipermercati a insegna Ipercoop (3).\nQuesto \u00e8 il dettaglio della rete di vendita:\nCome si pu\u00f2 notare, Coop Centro Italia \u00e8 in un'area a intensa sovrapposizione cooperativa: solo nelle province di Perugia, Rieti e L'Aquila \u00e8 l'unica cooperativa presente. Va inoltre precisato che nelle province di Siena ed Arezzo sono presenti anche numerose piccole cooperative.\nOltre 30 punti vendita sono gestiti con l'insegna Superconti."}
{"id": "1393118", "revid": "30274", "url": "https://it.wikipedia.org/wiki?curid=1393118", "title": "Luminosit\u00e0 apparente", "text": ""}
{"id": "1393120", "revid": "767487", "url": "https://it.wikipedia.org/wiki?curid=1393120", "title": "Dorsum Scilla", "text": "Il Dorsum Scilla \u00e8 una catena di creste lunari intitolata al pittore, paleontologo e geologo italiano Agostino Scilla nel 1976. Si trova nell'Oceanus Procellarum e ha una lunghezza di circa 108\u00a0km."}
{"id": "1393126", "revid": "729019", "url": "https://it.wikipedia.org/wiki?curid=1393126", "title": "Maung Aye", "text": "Biografia.\nSi \u00e8 diplomato nel 1954 all'Accademia militare di Pyin U Lwin (gi\u00e0 Maymyo). Dal 1994 fa parte dell'SPDC, l'organismo che detiene il potere in Birmania. Nel 2004 ha fatto arrestare il rivale Khin Nyunt, all'epoca primo ministro. Da allora \u00e8 considerato il numero due della giunta, dopo il generale Than Shwe.\nNegli ultimi anni ha effettuato diversi viaggi a Singapore per curarsi e secondo l'opposizione birmana all'estero sarebbe malato di tumore alla prostata.\nDurante la rivolta dei monaci del 2007, secondo il sito dissidente \"Mizzima\", si sarebbe scontrato con altri membri della giunta perch\u00e9 contrario a sparare sulla folla, ma la voce non \u00e8 mai stata confermata."}
{"id": "1393127", "revid": "6923", "url": "https://it.wikipedia.org/wiki?curid=1393127", "title": "Friedrichstra\u00dfe", "text": "La Friedrichstra\u00dfe \u00e8 una via di Berlino, nei quartieri di Kreuzberg e di Mitte.\n\u00c8 intitolata a Federico I, re di Prussia.\nAttraversa in direzione sud-nord il centro di Berlino, da Mehringplatz (Hallesches Tor) ad Oranienburger Tor.\nStoria.\nFu aperta agli inizi del XVIII secolo come asse principale della nuova citt\u00e0 di Friedrichstadt, perpendicolare all'Unter den Linden e a Leipziger Stra\u00dfe.\nNel XIX secolo divenne uno degli assi commerciali pi\u00f9 trafficati della citt\u00e0.\nI bombardamenti della seconda guerra mondiale distrussero la maggior parte degli edifici. Nel 1961 la strada fu divisa dal muro di Berlino. Il passaggio fra le due parti della citt\u00e0 avveniva al Checkpoint Charlie.\nMentre la parte sud, appartenente a Kreuzberg (Berlino Ovest) fu ricostruita rapidamente con grandi edifici popolari di cemento, la parte nord, appartenente a Mitte (Berlino Est), doveva diventare una strada rappresentativa \"di livello mondiale\". Tuttavia, i lavori procedettero a rilento.\nNel 1990, con la riunificazione tedesca, la strada torn\u00f2 unita. Fu completata la ricostruzione della parte centrale, con grandi edifici commerciali (fra cui le note \"Galeries Lafayette\"), con l'obiettivo di fare concorrenza al Kurf\u00fcrstendamm. Tuttavia, gli sviluppi successivi hanno dimostrato che la strada continua a giocare un ruolo secondario nel panorama commerciale cittadino.\nPer tentare di invertire la tendenza, dal 21 agosto 2020 si sperimenter\u00e0 la chiusura al traffico di parte della strada, trasformandola in un'isola pedonale, seguendo una tendenza gi\u00e0 presente da decenni in molte citt\u00e0 europee, ma ancora poco diffusa a Berlino.\nEdifici notevoli.\nSul lato destro:\nSul lato sinistro:"}
{"id": "1393130", "revid": "78273", "url": "https://it.wikipedia.org/wiki?curid=1393130", "title": "Ottoecinquanta", "text": ""}
{"id": "1393131", "revid": "11682359", "url": "https://it.wikipedia.org/wiki?curid=1393131", "title": "Fiat ottoecinquanta", "text": ""}
{"id": "1393133", "revid": "29244", "url": "https://it.wikipedia.org/wiki?curid=1393133", "title": "Glaucus marinus", "text": ""}
{"id": "1393134", "revid": "3115", "url": "https://it.wikipedia.org/wiki?curid=1393134", "title": "Chiesa dei Santi Giovanni Battista e Provino", "text": "La chiesa dei Santi Giovanni Battista e Provino \u00e8 il principale luogo di culto cattolico di Agno, in Canton Ticino, per secoli sede delle pieve di Agno.\nStoria.\nLa costruzione viene citata per la prima volta in documenti storici risalenti al 735, anche se venne successivamente sostanzialmente rimaneggiata. Nel 1780 l'originario edificio a tre navate venne sostituito da una nuova costruzione progettata da Antonio Boffa . La consacrazione avvenne nel 1829.\nDescrizione.\nLa chiesa \u00e8 stata eretta su disegno a pianta centrale, sovrastata da una cupola e con due cappelle per lato; il coro ha una copertura a semicupola. L'interno \u00e8 ornato da affreschi risalenti al XVIII secolo eseguiti da Giovanni Battista Brenni.\nSulla cantoria in controfacciata si trova l'organo a canne Mascioni \"opus 379\", costruito nel 1926 e restaurato dalla ditta costruttrice nel 2009. Lo strumento, la cui consolle ha due tastiere di 58 note e una pedaliera di 27, \u00e8 a trasmissione elettropneumatica."}
{"id": "1393136", "revid": "1543377", "url": "https://it.wikipedia.org/wiki?curid=1393136", "title": "Organizzazioni rizomatiche", "text": "Le organizzazioni rizomatiche sono un modello organizzativo che ha radici nella biologia e nella struttura di alcuni organismi e si riferisce a varie categorie, come la sociologia, la tecnologia e, soprattutto, l'economia.\nUn rizoma (o rizomi) \u00e8 una struttura biologica lineare orizzontale, su cui a intervalli si formano dei nodi da cui si dipartono altre diramazioni.\nA differenza delle strutture a radice degli alberi, per esempio, i rizomi non sono gerarchici, per cui se si elimina la pianta che ha dato origine al rizoma, quest'ultimo continua a vivere. Per questo si usa il termine per descrivere fenomeni organizzativi che si sviluppano in modo orizzontale e in cui i singoli nodi continuano a fare parte di un insieme ma sono potenzialmente pienamente indipendenti da questo.\nI rizomi hanno una caratteristica di dinamicit\u00e0 intrinseca: nuove connessioni e nuovi nodi nascono in continuazione ed \u00e8 per questo che da un punto di vista economico e tecnologico, l'analogia \u00e8 forte.\nIl concetto di rizoma \u00e8 stato utilizzato gi\u00e0 nel passato, almeno a partire dagli anni sessanta, su elaborazioni filosofiche post-moderne come quelle di F\u00e9lix Guattari e Gilles Deleuze, che sono stati tra i primi a utilizzare il termine \"rizoma\" per caratterizzare fenomeni non biologici ma sociologico-organizzativi, oggi per\u00f2 il termine rizoma, vede una nuova luce per due fondamentali motivi:"}
{"id": "1393137", "revid": "767487", "url": "https://it.wikipedia.org/wiki?curid=1393137", "title": "Dorsum Termier", "text": "Il Dorsum Termier \u00e8 una catena di creste lunari intitolata al geologo francese Pierre-Marie Termier nel 1976. Si trova nel Mare Crisium e ha una lunghezza di circa 90\u00a0km."}
{"id": "1393139", "revid": "104458", "url": "https://it.wikipedia.org/wiki?curid=1393139", "title": "Gianluca Favetto", "text": ""}
{"id": "1393141", "revid": "104458", "url": "https://it.wikipedia.org/wiki?curid=1393141", "title": "Germana Stefanini", "text": ""}
{"id": "1393144", "revid": "767487", "url": "https://it.wikipedia.org/wiki?curid=1393144", "title": "Dorsum Thera", "text": "Il Dorsum Thera \u00e8 una catena di creste lunari designata con questo nome nel 1976; \"Thera\" \u00e8 un nome femminile greco. Si trova nel Mare Imbrium e ha una lunghezza di circa 7\u00a0km."}
{"id": "1393147", "revid": "1522738", "url": "https://it.wikipedia.org/wiki?curid=1393147", "title": "Khin Nyunt", "text": "Proveniente da una famiglia di etnia cinese, ha fatto carriera nell'Esercito Birmano fino a diventare membro dell'CSPC, capo dei servizi di sicurezza e (dal 25 agosto 2003) primo ministro del Myanmar.\nLa sua ascesa tuttavia \u00e8 stata bruscamente interrotta il 18 ottobre 2004, quando - su iniziativa del rivale generale Maung Aye - venne sollevato da tutte le cariche politiche e, subito dopo, arrestato per corruzione.\nSecondo i siti dei dissidenti birmani all'estero, la politica di Khin Nyunt era considerata troppo aperta ai negoziati con l'opposizione di Aung San Suu Kyi.\nCondannato il 21 luglio 2005 a 44 anni di carcere, si trova ora agli arresti domiciliari."}
{"id": "1393153", "revid": "287204", "url": "https://it.wikipedia.org/wiki?curid=1393153", "title": "Sella d\u2019argento", "text": ""}
{"id": "1393157", "revid": "228587", "url": "https://it.wikipedia.org/wiki?curid=1393157", "title": "Rhymes in Rooms", "text": "Rhymes in Rooms \u00e8 un disco live di Al Stewart pubblicato nel 1992\nDisco.\nSecondo \"live\" di Al Stewart (dopo Indian Summer-Live del 1981), in cui l'artista scozzese \u00e8 accompagnato dal solo Peter White.\nTracce.\nTutte le canzoni scritte da Al Stewart salvo dove diversamente indicato.\nNOTA: \"Leave It\" \u00e8 \"If It Doesn't Come Naturally, Leave It\" (da Year of the Cat)."}
{"id": "1393159", "revid": "1543377", "url": "https://it.wikipedia.org/wiki?curid=1393159", "title": "Richard Chace Tolman", "text": "Fu considerato un'autorit\u00e0 nella meccanica statistica e diede un contributo importante allo sviluppo nella nascente cosmologia. Era professore di chimica fisica e fisica matematica al California Institute of Technology.\nNato a West Newton, nel Massachusetts, fratello maggiore dello psicologo Edward Tolman, Richard Tolman studi\u00f2 ingegneria chimica al Massachusetts Institute of Technology, ricevendo il bachelor's degree nel 1903 e il Doctor of Philosophy (dottorato di ricerca) nel 1910.\nNel 1912, due anni dopo aver terminato la scuola, Tolman, pi\u00f9 o meno distintamente, coni\u00f2 il concetto di massa relativistica, affermando: \"\u201cl'espressione m0(1 \u2212 v2/c2)\u22121/2 \u00e8 la pi\u00f9 adatta per la massa di un corpo in movimento\u201d\".\nTolman si iscrisse al California Institute of Technology nel 1922, dove divenne professore di chimica fisica e fisica matematica, e successivamente decano della facolt\u00e0 universitaria. Un precoce studente della facolt\u00e0 era lo statunitense Linus Pauling, al quale egli spieg\u00f2 l'equazione di Schr\u00f6dinger e la meccanica quantistica. A quell'epoca Tolman era un membro della Technical Alliance.\nCome esperto di meccanica statistica, Tolman scrisse un libro nel 1927 nel quale critic\u00f2 l'ambiente scientifico ancora legato alla vecchia teoria quantica. A questo segu\u00ec, nel 1938, un'opera completamente nuova, la quale includeva i dettagli dell'applicazione della meccanica statistica sia al sistema classico sia al sistema quantico. Quest'opera divenne la pi\u00f9 utilizzata nel campo per diversi anni, ed \u00e8 ancora oggi oggetto di studio. Tolman inoltre divenne incredibilmente interessato nelle applicazioni dei sistemi relativistici alla termodinamica e alla cosmologia. I suoi studi in questo campo inclusero indagini sull'ipotesi dell'universo oscillante; inoltre nel 1934 dimostr\u00f2 che le radiazioni di un corpo nero in un universo in espansione si raffreddano ma rimangono termiche - un risultato vitale per le propriet\u00e0 della radiazione cosmica di fondo.\nDurante la seconda guerra mondiale prest\u00f2 servizio come consigliere scientifico del generale Leslie Groves sul Progetto Manhattan, e al tempo della sua morte era capo consigliere di Bernard Baruch, il rappresentante statunitense alla Commissione delle Nazioni Unite per l'Energia Atomica.\nOgni anno la Tolman Medal, chiamata cos\u00ec in onore di Richard Tolman, \u00e8 consegnata dalla sezione della California della American Chemical Society \u00abin riconoscimento di eccezionali contributi alla chimica\u00bb."}
{"id": "1393163", "revid": "15756", "url": "https://it.wikipedia.org/wiki?curid=1393163", "title": "Medivh", "text": "Medivh \u00e8 un personaggio dell'universo di \"Warcraft\", creato da Blizzard Entertainment; nella serie \"Warcraft\", appare in videogiochi, romanzi, fumetti e nel film del 2016 \"Warcraft - L'inizio\"; \u00e8 inoltre un personaggio giocabile in \"Heroes of the Storm\".\nNoto anche come Magna Medivh o il Profeta, fu l'ultimo dei Guardiani di Tirisfal, un'antica linea di protettori dotati di grandi poteri al fine di combattere gli agenti della Legione Infuocata. A Medivh sono legati due importanti artefatti dell'universo di Warcraft: il bastone Atiesh e il Libro di Medivh.\nBiografia.\nLa nascita.\nLa madre di Medivh, Aegwynn, fu una Guardiana di Tirisfal prima di lui. Otto secoli prima della venuta degli orchi, ella combatt\u00e9 e sconfisse, contro tutte le probabilit\u00e0, Sargeras. Questo era in realt\u00e0 in accordo con i piani del Signore dei Demoni, il quale si fece uccidere appositamente per trasferire la sua essenza nel corpo della donna, dove rimase in attesa.\nQuarantacinque anni prima della venuta degli orchi, Aegwynn desider\u00f2 dare alla luce un figlio nel quale trasferire i suoi poteri. Sedusse quindi uno dei componenti della corte del regno di Azeroth, Nielas Aran, il quale era anch'egli un potente mago dell'Ordine. Il bambino fu chiamato Medivh che significa \"custode di segreti\" nel linguaggio degli alti elfi. Aegwynn non era a conoscenza del fatto che Sargeras aveva corrotto il suo bambino quando si trovava ancora nel grembo materno. A Medivh, e quindi a Sargeras, furono conferiti tutti i poteri di Aegwynn, che rimasero dormienti fino all'et\u00e0 adulta.\nInfanzia.\nMedivh ebbe una infanzia felice, trascorsa soprattutto con i suoi amici, il principe Llane Wrynn e Anduin Lothar. Un giorno, mentre era in viaggio, Medivh ed i suoi amici vennero assaliti da tre troll della giungla. Sebbene nessuno di loro fosse stato ferito seriamente, Medivh svenne dopo aver lanciato numerosi incantesimi. Cadde di nuovo in coma al compiersi del suo quattordicesimo compleanno: si svegli\u00f2 nella notte a causa di spaventosi sogni, si mise a disegnare ci\u00f2 che aveva sognato, poi s'intrufol\u00f2 nella stanza di suo padre e gli tocc\u00f2 la fronte. Fu allora che il potere della madre che era in lui si risvegli\u00f2, causando un'esplosione di magia che uccise all'istante Nielas e gett\u00f2 nuovamente in coma il ragazzo. Medivh rimase in quello stato per vent'anni, vegliato dai monaci dell'Abbazia della Contea del Nord e dal suo amico Lothar.\nIl guardiano decaduto.\nQuando si risvegli\u00f2, Medivh assicur\u00f2 ai chierici e a sua madre che stava benissimo, e che aveva il pieno controllo dei suoi poteri. Ma lo spirito oscuro di Sargeras stava corrompendo tutti i suoi pensieri ed emozioni, cercando di soggiogarlo al suo oscuro volere. I poteri di Medivh crescevano in modo esponenziale ogni giorno che passava, cos\u00ec come la sua conoscenza delle arti oscure, fino a riuscire a circondarsi di demoni minori. Inizi\u00f2 a cercare un metodo per distruggere gli umani di Azeroth, visti come l'unica cosa che avrebbe potuto contrastare i suoi poteri e ambizioni, e riusc\u00ec a trovare un nuovo potere nel mondo di Draenor. Dopo un confronto con lo stregone Gul'dan nella sua torre di Karazhan, Medivh gli promise di rivelargli la locazione della tomba di Sargeras, se Gul'dan avesse portato la sua Orda di orchi ad Azeroth, con lo scopo di distruggere gli umani. Fu cos\u00ec che Medivh apr\u00ec il Portale Oscuro tra il mondo di Draenor e Azeroth, anche grazie ai consigli dello stesso Gul'dan.\nQuando vide ci\u00f2 che suo figlio aveva fatto, Aegwynn lo raggiunse furiosa. Cerc\u00f2 di farlo ragionare, di fargli capire che stava prendendo la strada sbagliata, ma lui non l'ascolt\u00f2. Cominciarono a combattersi, Medivh vinse e le ordin\u00f2 di sparire dalla sua vista. La battaglia per\u00f2 l'aveva stremato, cos\u00ec Medivh tent\u00f2 di trarre il potere dalla terra stessa. Aegwynn sopravvisse alla battaglia, e lui prontamente innalz\u00f2 delle guardie magiche per far s\u00ec che sua madre potesse vivere in pace. Aegwynn non fu l'unica a confrontarsi col guardiano: il drago blu Arcanagos and\u00f2 a Kharazan, tentando di sviare Medivh dal percorso che lo stava portando alla rovina. Il drago si risolse infine ad usare la forza, ma il potere di Medivh era tale che lo bruci\u00f2 dall'interno, uccidendolo.\nPoco dopo, i maghi del Kirin Tor di Dalaran inviarono a Medivh un apprendista, di nome Khadgar. Il giovane Khadgar visse assieme a Medivh, studiando le arti arcane, e a pochi altri: il maggiordomo Moroes e la cuoca (di cui non si conosce il nome).\nIn quel tempo, scoppi\u00f2 anche lo scontro tra umani e orchi, e le loro scorribande, che partivano dalla Palude Nera, erano sempre in aumento. Medivh era conscio di ci\u00f2 che accadeva nel mondo, dato che l'aveva pianificato lui stesso. Khadgar e Garona la Mezz'Orchessa furono i primi a scoprire che la colpa di tutto ci\u00f2 che stava succedendo era di Medivh.\nSempre in quel periodo, Khadgar e Garona, emissaria dell'Orda, ottennero udienza da Re Llane e Anduin Lothar. Fu in quest'occasione che anche Lothar si convinse della corruzione di Medivh. Fu cos\u00ec che il cavaliere guid\u00f2 una spedizione a Kharazan, assieme a Khadgar e a Garona e ad alcuni soldati, per farla finita con il folle guardiano. Nella torre trovarono i corpi senza vita di Moroes e della cuoca, ma stanarono Medivh solo in fondo all'edificio. Durante la battaglia che ne scatur\u00ec, Khadgar, invecchiato magicamente da un incantesimo di Medivh, afferr\u00f2 la spada di Lothar e la conficc\u00f2 nel petto del Guardiano, squarciandone il cuore. Il demone dentro di lui si risvegli\u00f2, fino a quando Lothar, ripresa la sua spada, con un colpo di grazia decapit\u00f2 Medivh, cacciando Sargeras nella Distorsione Fatua.\nMedivh non era morto, come nemmeno Sargeras, visti i loro poteri. Medivh combatt\u00e9 contro Sargeras nella torre di Karazhan e lo scontro tra i due poteri fu tale che l'energia scaturita dalla morte di Medivh trasform\u00f2 la torre e tutto ci\u00f2 che la circondava in un maledetto e brullo luogo, ora chiamato Valico Ventomorto. La torre divenne un luogo maledetto, pieno di esseri malvagi e chiunque vi entri non ne esce pi\u00f9.\nResurrezione.\nQuando Lothar uccise Medivh e distrusse lo spirito di Sargeras, lo spirito del mago fugg\u00ec. Medivh previde l'incombente caduta di Lordaeron, e con l'aiuto di sua madre diede forma al suo spirito e risorse grazie all'ultima magia che ad Aegwynn restava.\nMedivh fece brevemente ritorno a Karazhan, dove interag\u00ec con una versione passata di Khadgar (anche se dal punto di vista di quest'ultimo, ovviamente, era Medivh ad arrivare dal futuro). Spieg\u00f2 al suo ex apprendista che dopo gli avvenimenti del passato il bene e il male dentro di lui (ovvero il Guardiano e Sargeras) erano stati distrutti e che lui era, forse per la prima volta, solo Medivh.\nIl Profeta.\nMolto dopo la Seconda Guerra, uno strano profeta capace di trasformarsi in un grosso corvo apparve a diversi abitanti di Azeroth. Il suo scopo era di avvertire il mondo di un'apocalittica minaccia che si profilava all'orizzonte. Il giovane capo dell'Orda Thrall percep\u00ec la verit\u00e0 nelle sue parole e salp\u00f2 verso le antiche terre di Kalimdor, ad ovest oltre il Grande Mare. Con gli umani, per\u00f2, Medivh trov\u00f2 parecchie difficolt\u00e0.\nSia re Terenas di Lordaeron che Antonidas di Dalaran considerarono il profeta come un pazzo. Anche il figlio del re, il principe Arthas, si rifiut\u00f2 di seguire il suo consiglio. Solo Jaina, la giovane figlia dell'Ammiraglio Daelin Marefiero e apprendista di Antonidas, sent\u00ec che Medivh aveva ragione. Subito dopo la distruzione della citt\u00e0 di Stratholme ad opera di Arthas l'incantatrice raccolse pi\u00f9 gente che poteva e lasci\u00f2 Lordaeron, subito prima che il Flagello devastasse la regione.\nIl Profeta svan\u00ec per un po' di tempo, fino a che si present\u00f2 a Thrall e a Jaina che all'interno di una grotta stavano per darsi battaglia l'uno con l'altra. Disse loro che dovevano mettere da parte le differenze ed unirsi, se volevano avere qualche possibilit\u00e0 di sconfiggere la Legione. I due capi, anche se riluttanti, accettarono.\nAlla fine il Profeta rivel\u00f2 la sua identit\u00e0 quando giunse il momento di radunare le forze, apparendo in sogno sia all'orco che all'umana, e anche agli elfi della notte Malfurion Grantempesta e Tyrande Soffiabrezza. Comand\u00f2 loro di unire le forze contro la Legione, che stava marciando sul Monte Hyjal, e spieg\u00f2 di essere lo spirito di Medivh, l'ultimo Guardiano di Tirisfal, che sua madre aveva riportato in vita usando l'ultima magia che le restava quando cap\u00ec che la Legione stava per minacciare nuovamente Azeroth. Seguendo il consiglio di Medivh, i tre popoli si riunirono per difendere l'Albero del Mondo, permettendo cos\u00ec agli spiriti della natura di prepararsi a loro volta e conducendo alla sconfitta della Legione e alla morte di Archimonde. Fatto questo, il Profeta svan\u00ec, sapendo che almeno per ora il mondo era ancora salvo, e grazie a queste sue azioni Medivh aveva trovato almeno in parte la redenzione.\nMorte.\nLa morte di Medivh \u00e8 unica, dato che \u00e8 stata provata dai giocatori in almeno tre differenti modi. Nel gioco originale \"\" toccava al giocatore entrare nel suo covo, pieno di non morti, bestie e demoni, e sconfiggerlo: Lothar, Khadgar e Garona non sono presenti. La morte di Medivh \u00e8 descritta chiaramente nel libro \"L'ultimo Guardiano\", dove sono stati i tre personaggi sopra citati ad ucciderlo (pi\u00f9 nello specifico, Khadgar lo pugnal\u00f2 al cuore mentre Lothar lo decapit\u00f2 subito dopo). Questa versione \u00e8 supportata da diverse fonti.\nIn ogni caso, la sua morte non pone la parola fine alla storia di Medivh, e anche in seguito alla sparizione del suo fantasma dopo la battaglia del Monte Hyjal non \u00e8 chiaro cosa gli succeda in realt\u00e0. Le ipotesi pi\u00f9 probabili sono che sia in effetti definitivamente morto e che abbia lasciato il piano materiale. In \"World of Warcraft\" attorno alla sua torre di Kharazan si vede circolare senza sosta un corvo, il che ha condotto alcuni a pensare che si tratti dello spirito di Medivh. Tuttavia non pervengono notizie certe sul suo fato finale.\nDiscendenza.\nDopo diverso tempo, \u00e8 stato rivelato che Medivh ha lasciato almeno un erede: si tratta di Med'an, un figlio che ha avuto da Garona, mentre lei si trovava sua ospite a Karazhan. Med'an \u00e8 il portatore del bastone magico Atiesh, che venne impugnato da suo padre prima di lui.\nPresenza in \"World of Warcraft\".\nNell'espansione di \"World of Warcraft\", \"The Burning Crusade\", ci sono tre instance legate a Medivh: la prima \u00e8 la sua torre nel Valico Ventomorto, Kharazan, che dalla sua morte \u00e8 stata abbandonata. Le altre due sono all'interno delle caverne del tempo: si tratta della battaglia del Monte Hyjal, dove Medivh convince l'Orda e l'Alleanza ad unirsi contro la Legione, e l'apertura del Portale Oscuro, dove i giocatori devono difenderlo mentre compie il rito per aprire il portale e permettere all'Orda di invadere Azeroth. Medivh compare anche come fantasma (o \"eco\") nella stanza degli scacchi di Karazhan, dove i giocatori iniziano una partita contro di lui.\nAltri media.\nNel film Warcraft - L'inizio Medivh \u00e8 interpretato da Ben Foster. Nel film, all'inizio, svolge il suo dovere di protettore di Azeroth, ma, durante una spedizione, quando usa il Vil per uccidere degli Orchi, viene da questo contagiato, e a poco a poco infettato. Si scopre che col passare del tempo abbia aiutato gli Orchi senza rendersene conto, e, dopo aver ucciso Moroes, diventando ormai corrotto dal demone che \u00e8 dentro di lui, cerca di aprire il Portale Oscuro, ma viene fermato dagli sforzi del suo vecchio amico Lothar e dal suo successore Khadgar che riescono a bloccarlo sotto il peso di un golem; Khadgar riuscir\u00e0 a purificarlo dal Vil, disperdendolo per le terre intorno a Karazhan. Con le sue ultime forze, Medivh si redime usando il Portale Oscuro per mandare le truppe di Roccavento e i prigionieri degli Orchi alla citt\u00e0."}
{"id": "1393167", "revid": "86599", "url": "https://it.wikipedia.org/wiki?curid=1393167", "title": "Dorsum Zirkel", "text": "Il Dorsum Zirkel \u00e8 una catena di creste lunari intitolata al geologo e petrografo tedesco Ferdinand Zirkel nel 1976. Si trova nel Mare Imbrium e ha una lunghezza di circa 193\u00a0km."}
{"id": "1393169", "revid": "767487", "url": "https://it.wikipedia.org/wiki?curid=1393169", "title": "Hard Sensation", "text": "Hard Sensation \u00e8 un film del 1980, diretto da Joe D'Amato e scritto da Tom Salina (\"alias\" Luigi Montefiori).\nFa parte del cosiddetto \"periodo esotico-erotico\" di Joe D'Amato, costituito da una serie di film erotici-pornografici girati a Santo Domingo e contaminati con vari generi quali l'Horror, l'exploitation e qui la sexploitation e i revenge movie.\nTrama.\nDue ragazze, figlie del padrone d'uno zuccherificio, partono con un'amica e l'insegnante Susan per una \"vacanza-premio\" sull'isola di Taumatoa, di propriet\u00e0 del padre; l\u00e0 s'annoiano e iniziano ad avere rapporti saffici tra loro. Improvvisamente, nella villa irrompono tre evasi, che uccidono i due marinai/guardie del corpo delle ragazze, il loro capo Bobo le violenta a turno, mentre Clyde, il \"buono\" dei tre, tenta inutilmente di farlo desistere: Bobo infatti lo costringe ad avere un rapporto sessuale con una ragazza, Corinne, e prende di mira soprattutto Susan, costringendola a pi\u00f9 rapporti. Clyde tenta di fare fuggire le ragazze, ma viene scoperto e ucciso. Le quattro allora ritentano la fuga, riuscendo a uccidere prima l'altro evaso e infine Bobo con una fucilata sparata da ognuna.\nProduzione.\nIl film fu girato a \"Santo Domingo\" contemporaneamente con \"Porno Holocaust\" e \"Sesso nero\", spostandosi nelle varie localit\u00e0 gli attori recitavano le battute di un film, si cambiavano i vestiti e recitarono le battute dell'altro film, e dopodich\u00e9 cambiavano localit\u00e0.\nLe parti \"hard\" della pellicola non sono numerose: qualche scena di lesbismo, alcune fellatio e pochi rapporti completi. Le sequenze \"hard\" furono girate da Mark Shanon, Annj Goren e Lucia Ramirez."}
{"id": "1393175", "revid": "287204", "url": "https://it.wikipedia.org/wiki?curid=1393175", "title": "Chiesa di San Maurizio (Bioggio)", "text": "La chiesa parrocchiale di San Maurizio \u00e8 il principale luogo di culto cattolico del borgo di Bioggio.\n\u00c8 considerata un importante esempio del primo stile neoclassico nel Cantone Ticino. \u00c8 posto tra i beni culturale di importanza regionale dalla Confederazione Svizzera.\nStoria.\nLa chiesa \u00e8 documentata storicamente dal 1261, ma la presenza di resti di una villa romana e di un tempietto romano come anche di una necropoli nell'area in cui sorge il complesso, lascia supporre che essa sia sorta molti anni prima del XIII secolo, probabilmente su un'area sacra che doveva risalire all'invasione nordetrusca testimoniata da alcune steli rinvenute nella zona archeologica.\nIl primo documento \u00e8 datato 14 settembre 1261 e indica una \"ecclesie Sancti Mauricii di Biegio\"..\nLe origini altomedievali della chiesa primitiva sono state scoperte mediante gli scavi archeologici degli anni 1997-1998 che ne hanno individuato i resti murari.\nIl primo edificio risaliva probabilmente al V-VI secolo ed era una semplice aula di culto, forse legata alla villa romana, sicuramente sorgeva in un'area adibita a necropoli, individuata grazie al rinvenimento di diverse tombe.\nNel VII-VIII secolo si aggiunse l'abside semicircolare a cui segu\u00ec la costruzione romanica, con campanile, poi ampliata in epoca gotica.\nNella seconda met\u00e0 del XV secolo la chiesa venne ampliata ancora a portata a tre navate.\nLa chiesa venne eretta in viceparrocchia dalla vicinanza di Bioggio il 13 marzo 1708 con approvazione del vescovo Francesco Bonesana. Primo parroco fu Giovanni Staffieri (1639-1719).\nA causa dello stato fatiscente, la vicinanza di Bioggio, il 14 luglio 1773 decretava l'abbattimento della chiesa vecchia e la creazione di una nuova.\nLa chiesa venne integralmente ricostruita, orientata in senso opposto e posta quasi in maniera speculare a quella pi\u00f9 antica rispetto al tracciato della strada. Venne progettata dall'architetto Girolamo Grossi (1749-1809) di Bioggio, divenuto in seguito monaco dell'Ordine della Beata Vergine del Monte Carmelo, nell'odierna forma a pianta centrale e venne completata nel 1783, mentre la vecchia era gi\u00e0 distrutta.\nDell'edificio precedente resta visibile solo il campanile seicentesco con cupola ottagonale e qualche oggetto posto nella nuova chiesa come il fonte battesimale.\nIl sagrato della chiesa \u00e8 stato completamente rifatto su progetto dell'architetto Piero Conconi tra il 1996 e il 1999, al di sotto si trovano i resti della originaria aula di culto.\nCostruzione della chiesa.\nLa costruzione della chiesa procedette molto a rilento in quanto si sovvenzionava con le elemosine e con le donazioni (\"piis elargionibus\"). Le maestranze erano di Gaggio, frazione di Bioggio, mentre la parte decorativa venne assegnata a decoratori locali come gli Staffieri e i Grossi.\nLa consacrazione avvenne il 7 luglio 1791 ad opera del vescovo di Como monsignor Giuseppe Maria Bertieri, che effettu\u00f2 anche la visita pastorale, ma l'edificio non era completo. Mancavano la facciata, che era allo stato grezzo, le stuccature del catino e del battistero e la cantoria. Il campanile non venne mai costruito, ma si recuper\u00f2 quello della vecchia chiesa.\nIl vescovo cos\u00ec descrisse la nuova chiesa:\nRestauri.\nLa chiesa fu sottoposta a restauri nel 1949 effettuati sui marmi e con il completamento dei pavimenti. Nel 1953 venne demolita la casa parrocchiale che era addossata alla chiesa sul lato sinistro alla facciata. Negli anni 1960-1970 vennero effettuati lavori al tetto e ad altre parti dell'edificio. Tra il 1981 e il 1983 sub\u00ec un restauro generale.\nDescrizione.\nStruttura.\nLa struttura della chiesa \u00e8 a pianta centrale (a croce greca). Il corpo centrale \u00e8 ottagonale e dai lati maggiori si dipartono le due cappelle laterali, il presbiterio e l'atrio. Questa caratteristica rende i lati perpendicolari e paralleli alla strada pi\u00f9 lunghi rispetto ai lati obliqui dell'ottagono. I corpi laterali sono delle stesse dimensioni volumetriche a parte il presbiterio che \u00e8 molto pi\u00f9 lungo delle cappelle, grazie ad un piccolo coro semicircolare che lo chiude ad un'estremit\u00e0.\nL'atrio comunica con l'esterno direttamente sulla strada che separa la chiesa dal sagrato e dal campanile.\nIl corpo centrale \u00e8 coperto da una cupola a pennacchi ed \u00e8 scandito da paraste corinzie sostenenti una trabeazione perimetrale avvolgente. I quattro archi delle volta a cupola sono strombati e si collegano alle volte a botte lunettate delle cappelle e a quella del presbiterio che \u00e8 chiusa all'estremit\u00e0 dal catino del coro.\nL'esterno della chiesa si presenta grezzo e con materiale di costruzione a vista, mentre solo la facciata \u00e8 stuccata.\nLa struttura della chiesa presenta molte similitudini con la vicina chiesa dei Santi Giovanni Battista e Provino di Agno, ricostruita circa 20 anni dopo di quella di Bioggio, che ha anch'essa una facciata stuccata, rivolta verso la valle del Vedeggio, e con la rimanente parte esterna grezza e con materiale a vista.\nLa facciata.\nLa facciata monumentale \u00e8 a due ordini di lesene accoppiate, separati da trabeazione. Il primo ordine \u00e8 formato da lesene corinzie e il secondo da lesene ioniche, su cui poggia un frontone triangolare.\nLa facciata venne compiuta solamente nel 1908, dall'architetto Paolo Zanni su commissione di Pietro Grossi. Gli \"stucchi\" sono di Pietro Ramelli di Grancia. Lo stesso Pietro Grossi finanzi\u00f2 il tinteggio di tutta la chiesa.\nSul portale lunettato \u00e8 visibile un affresco dei primi anni del secolo XX di Fausto Bernasconi di Bedano, raffigurante \"San Maurizio a cavallo davanti alla legione tebea\", episodio che ricorda il martirio del santo avvenuto nei pressi di \"Agaunum\" insieme a tutta la sua legione. Venne eseguito su legato di Giovanni Battista Staffieri (1861-1904), scultore di Bioggio che viveva a Rosario.\nLa gradinata di accesso in granito venne eseguita su commissione della famiglia Rusca.\nIl campanile.\nIl campanile \u00e8 quello seicentesco gi\u00e0 appartenente alla precedente chiesa. Si erge sul sagrato staccato dal corpo principale della chiesa. Vi sono ospitate tre campane del 1870 della fonderia Bizzozero di Varese. Venne mantenuto e salvato dall'abbattimento della vecchia chiesa di San Maurizio in quanto, mancando i fondi, non si poteva costruire uno nuovo, per cui pens\u00f2 solo a rimaneggiarlo. Restaurato nel 1937, ha avuto un nuovo restauro e ristrutturazione negli anni 1979-1983 da parte dell'architetto Angelo Bianchi.\nIl sagrato.\nIl sagrato della chiesa parrocchiale forma una piazza progettata all'architetto Piero Conconi (nato nel 1962). \u00c8 lastricata di gneiss e al centro presenta l'antico campanile seicentesco, mentre ai lati ha portici, di dimensioni uguali a quelle del campanile, con pilastri in calcestruzzo bianco che la delimitano. \u00c8 animata dalla fontana di Reto Rigassi (nato nel 1951) che la percorre in lungo e in largo, rasoterra; da due grossi serbatoi nel campanile l'acqua piovana caduta sul tetto fuoriesce e si riversa da un rubinetto affacciato su un piccolo bacile a forma di luna, andando ad irrorare gli storaci allineati e il salice piangente.\nInterno.\nDecorazioni.\nLo spazio interno ha paraste di ordine corinzio che sorreggono un cornicione che corre lungo tutto il perimetro.\nGli \"stucchi\" sono opera dei maestri locali come Giovanni Battista Staffieri (1749-1808), Giovanni Battista Soldati (circa 1785-1858) di Bioggio, Pietro Grossi (1755-1845) e Andrea Rossi (1764-1843) di Bioggio.\nLo Staffieri esegu\u00ec il pulpito mentre insieme al Rossi e al Grossi esegu\u00ec il cornicione interno, i capitelli corinzi delle lesene e i cartigli posti sul colmo degli archi, seguendo il gusto rococ\u00f2 dell'epoca.\nLe lesene vennero lasciate inizialmente grezze, furono rivestite di stucco lucido da Pietro e Giovanni Balestra e Antonio Quadri di Bioggio nel 1867.\nCupola.\nLa cupola centrale \u00e8 ornata di affreschi del primo Ottocento, attribuibili a Giuseppe Reina (1759-1836) di Savosa. Essi rappresentano l\"Apoteosi di san Maurizio e le Virt\u00f9 teologali e cardinali\" e nei pennacchi i \"Quattro Evangelisti\". Gli arconi in stucco dei quattro bracci presentano cartigli in stile rococ\u00f2 con iscrizioni sapienziali latine.\nPresbiterio.\nIl profondo presbiterio \u00e8 coperto da una volta a botte lunettata che reca al sommo, entro una cornice di stucco, la colomba che rappresenta lo Spirito Santo; la posteriore semicupola del coro lunettata \u00e8 scandita dall'alternanza di costoloni con girali e volute affrescate. Cinque finestroni si aggiungono ai nove degli altri tre bracci dell'aula a croce greca.\nGli \"stucchi\" della calotta absidale sono opera di Gerolamo Staffieri (1785 - 1837), figlio di Giovanni Battista, del 1830 cos\u00ec come quelli della nicchia del fonte battesimale.\nL'altare maggiore \u00e8 in marmi policromi con parti in lamine d'oro.\nSull'autore dell'altare maggiore per ora non si hanno notizie, ma si presume che sia stato disegnato dal Grossi; il \"tabernacolo\" \u00e8 sormontato da un tempietto con il \"Crocifisso coronato da quattro putti\" di cui due in marmo bianco.\nNel presbiterio dietro l'altare maggiore, sopra gli stalli lignei del coro sulla parete di fondo, entro una classica cornice a \"orecchie\" a stucco sormontata da una panoplia di armi e di bandiere recante le lettere MMEC (Maurizio martire e compagni), si trova l'imponente pala tardosettecentesca col \"Martirio di san Maurizio\" di autore ignoto.\nDi fianco all'altare, sulla parete di sinistra \u00e8 affrescata l\"Assunzione della Vergine\", opera giovanile di Antonio Barzaghi Cattaneo (1837-1922) del 1865 o 1869. Venne eseguita su commissione di Maurizio Grossi. Alcuni bozzetti sono conservati presso le famiglie Staffieri e Balestra.\nSulla parete di destra c'\u00e8 una grande tela raffigurante l\"Immacolata Concezione\", opera di Emilio Maccagni di Rivera del 1933, sul modello di quella dipinta da Carlo Innocenzo Carloni (1687-1775) di Scaria nella chiesa della Santissima Trinit\u00e0 del convento dei frati Cappuccini a Lugano. Venne eseguita su commissione di Guiuseppina Grossi.\nIl coro \u00e8 delimitato da una balaustra rococ\u00f2 con stucchi marmorei. Sul lato sinistro del presbiterio c'\u00e8 il \"pulpito\" in stucco lucido e finti marmi policromi opera di Giovanni Battista Staffieri risalente alla fine del XVIII secolo.\nL'aula presenta due grandi cappelle laterali ricoperte da volte a botte.\nCappella di sinistra.\nL'altare seicentesco della cappella di sinistra \u00e8 sovrastato da colonne tortili che incorniciano una pregevole \"pala\" del 1580 con la \"Sacra Conversazione\" raffigurante la \"Madonna col Bambino in trono\" e \"san Benedetto da Norcia\", \"san Mauro\" (in paramenti vescovili), \"santa Giustina di Padova\" e \"santa Caterina d'Alessandria\", opera di Simone Peterzano (Bergamo, 1535 circa - Milano, 1596 circa), maestro dal 1584 del giovane Michelangelo Merisi detto Caravaggio. Si pensa che il dipinto sia proveniente da un monastero benedettino soppresso in con la riforma giuseppina (1780-1790) e spostato qui con la ricostruzione della chiesa.\nIl quadro \u00e8 prettamente legato alla tradizione rinascimentale lombarda e si evidenzia nella sua forma con il taglio calibrato della composizione, la simmetria dei personaggi, la ricerca e la preziosit\u00e0 delle vesti. Si tratta sicuramente di un dipinto di origine lombarda, legata ai canoni stilistici e iconografici voluti dal cardinale Carlo Borromeo e alla riforma tridentina.\nCappella di destra.\nSopra l'altare della cappella di destra si ammira una mossa \"Crocifissione\" attribuibile dubitativamente alla bottega di Giuseppe Antonio Petrini di Carona in quanto si potrebbe ravvisare anche la mano di Bartolomeo Rusca di Arosio. Sull'altare \u00e8 posto lo stemma famigliare della famiglia Rusca di Trivolzio, che commission\u00f2 la cappella.\n\u00c8 evidente l'adattamento effettuato per l'altare in quanto si vede un'aggiunta fatta alla pala per aumentarne l'altezza.\nFonte battesimale, acquasantiere e cantoria.\nSul lato sinistro un vano ospita il fonte battesimale di marmo di Arzo con volta a botte, rosoni e lunetta col \"bassorilievo\" del \"Battesimo nel Giordano\", eseguiti da Gerolamo Staffieri nel 1830. Nel 1837 esegu\u00ec anche la cantoria, che \u00e8 stata in seguito soppressa.\nIl fonte \u00e8 in marmo di Arzo e si \u00e8 potuto verificare che \u00e8 stato trasportato qui dalla vecchia chiesa, infatti sullo zoccolo si legge la data di donazione 1707 e l'arma della famiglia Staffieri con le iniziali DS che stanno per Giovanni Domenico Staffieri, il donatore. \u00c8 sovrastato da una struttura lignea a tempietto proveniente anch'essa dall'antica parrocchiale.\nMolto interessanti, invece, le acquasantiere formate con diversi elementi marmorei di epoche diverse, probabilmente seicenteschi i contenitori mentre cinquecenteschi i leoni reggicolonna.\nLavorazione in legno e in vetro.\nGli stalli e i confessionali come altri mobili in legno vennero eseguiti nel 1856 dai falegnami Ilario Moccetti e Battista Gianinazzi di Bioggio.\nSi ha menzione anche di alcune \"vetrate\" fatte eseguire nel 1908 da Pietro Grossi e Giovanni Spurgazzi alla ditta Jourdin di Ginevra. La vetrata sull'altare della Vergine Addolorata rappresentava \"San Giovanni Evangelista\", quello sulla conversazione della Vergine, invece, \"San Pietro\". Tuttavia queste vetrate sono state piazzate altrove. Quella di San Pietro, ad esempio, \u00e8 nella Villa Rusca, attuale municipio.\nL'entrata.\nInteressanti le \"acquasantiere\" che risultano da assemblaggi di materiali di epoche diverse. Si presentano con dei leoni, forse del XVI secolo, che sorreggono una colonna.\nSulla parete d'entrata ci sono le lapidi che ricordano tre personalit\u00e0 di Bioggio: don Serafino Balestra, l'architetto Girolamo Grossi, architetto della chiesa, e il viceparroco e fondatore della chiesa Domenico Staffieri (1721-1806).\nCasa di Sant'Ilario.\nNella casa di Sant'Ilario, antistante alla chiesa, sono conservate due tele barocche autografe del Petrini: \"san Gregorio Magno\" e \"San Giuseppe\", spostate qui dalla sagrestia. Un bassorilievo in terracotta della \"Madonna col Bambino\" del Quattrocento e un bassorilievo in pietra di Saltrio con stemma della famiglia Rusca, risalente al XVII secolo. Inoltre \u00e8 conservato un raro ostensorio ambrosiano cilindrico, recante l'arma Staffieri e un altro \"ostensorio romano\" a raggi in argento dorato, entrambi barocchi; un \"piviale\" trapunto con fili d'oro e d'argento della fine del Seicento; un servizio \"di terza\" del Settecento, decorato in oro su fondo rosso, e diversi artistici \"reliquiari\" e \"candelabri\"."}
{"id": "1393180", "revid": "767487", "url": "https://it.wikipedia.org/wiki?curid=1393180", "title": "Dorsum Von Cotta", "text": "Il Dorsum Von Cotta \u00e8 una catena di creste lunari intitolata al geologo tedesco Carl Bernard von Cotta nel 1976. Si trova nel Mare Serenitatis e ha una lunghezza di circa 199\u00a0km."}
{"id": "1393182", "revid": "793215", "url": "https://it.wikipedia.org/wiki?curid=1393182", "title": "The Last Goodnight", "text": "I The Last Goodnight sono stati una band pop e rock statunitense formatasi nel 1995 e proveniente da Enfield, nel Connecticut, conosciuti fino al 2006 con il nome di Renata. Il loro album di debutto con una major, \"Poison Kiss\", \u00e8 uscito negli Stati Uniti il 28 agosto 2007. Il primo singolo dell'album, \"Pictures of You\", ha riscosso un discreto successo radiofonico in tutto il mondo nel 2007. Nel 2008 la band ha pubblicato un secondo singolo dall'album \"Stay Beautiful\" e ha dato il via ad un lungo tour in giro per il mondo. Nonostante l'iniziale successo, alla fine del 2008 la Virgin Records ha deciso di non rinnovare il contratto alla band, proprio mentre questa si apprestava a cominciare le registrazioni del nuovo disco. Dopo un breve periodo come indipendenti, il 1\u00ba dicembre 2010 il cantante Kurtis John annunci\u00f2 di voler abbandonare la band per intraprendere la carriera da solista, in compagnia del chitarrista Michael Nadeau, come riportato sul nuovo sito ufficiale del cantante. La band si \u00e8 sciolta subito dopo ed il restante dei membri \u00e8 uscito dall'industria musicale."}
{"id": "1393183", "revid": "438678", "url": "https://it.wikipedia.org/wiki?curid=1393183", "title": "Quercetano", "text": "Il Quercetano \u00e8 una cultivar di olivo tipica della Versilia. \nCaratteristiche.\nGeneralit\u00e0.\nOriginaria di Querceta, frazione di Seravezza (LU), \u00e8 diffusa in tutta la Versilia e in alcune zone della provincia di Massa. Si tratta di una variet\u00e0 molto antica; tuttavia, la produzione odierna \u00e8 limitata, sia per quantit\u00e0 che per areale di coltivazione, e ci\u00f2 la rende un prodotto di nicchia.\nPiuttosto rustica e di taglia media, ha portamento assurgente e rami penduli e chioma densa. La fioritura \u00e8 tardiva rispetto al frantoio (fine maggio-giugno) e cos\u00ec la maturazione che risulta tardiva (fine novembre-dicembre) e scalare. Essendo autoincompatibile necessita di impollinatori. Le talee sono scarsamente rizogene e si moltiplica spesso per innesto.\nFiori, frutti e olio.\nI fiori presentano un aborto dell'ovario del 21%.\nI frutti sono ellissoidali con il diametro posizionato al centro, le olive sono in generale di piccole dimensioni. La resa in olio \u00e8 del 15-18%.\nL'olio ottenuto dalle olive quercetane ha un leggero sapore di fruttato e di colore verde-giallo intenso.\nRiconoscimenti.\nMonoclutivar \"Quercetano\" dell'azienda agricola Terre Malaspiniane inserito nella guida Slow Food 2009 e nella guida FLOS OLEI 2010 - I migliori extravergini del mondo"}
{"id": "1393184", "revid": "438678", "url": "https://it.wikipedia.org/wiki?curid=1393184", "title": "Majma", "text": "Majma \u00e8 una localit\u00e0 della Repubblica Autonoma dell'Altaj, in Russia, capoluogo del \"rajon\" Majminskij.\nLa cittadina sorge sulle rive del fiume Katun', affluente dell'Ob'."}
{"id": "1393185", "revid": "108761882", "url": "https://it.wikipedia.org/wiki?curid=1393185", "title": "Friedrichstadt (Berlino)", "text": "La Friedrichstadt (letteralmente \u00abcitt\u00e0 federiciana\u00bb) \u00e8 un quartiere storico di Berlino, oggi diviso fra i quartieri di Mitte e Kreuzberg.\nFu fondata, come citt\u00e0 indipendente, sobborgo di Berlino, nel 1688. La rete stradale, strettamente ortogonale, si basava sulle strada Friedrichstra\u00dfe e Leipziger Stra\u00dfe. La piazza del mercato era l'attuale \"Gendarmenmarkt\", con le cattedrali francese e tedesca.\nNel 1709 la Friedrichstadt fu incorporata nella nuova citt\u00e0 di Berlino, come semplice quartiere. Nel 1732 fu ampliata fino al nuovo muro doganale (\"Akzisemauer\") della citt\u00e0. A conclusione delle due strade principali furono realizzate due piazze geometriche, l\"'Achteck\" (attuale Leipziger Platz) e il \"Rondell\" (attuale Mehringplatz).\nNel XIX secolo il quartiere, per la sua posizione centralissima, perse il suo carattere di sobborgo signorile, per diventare un denso (e congestionato) quartiere commerciale e terziario.\nNel 1920, con la creazione della \"Grande Berlino\", e conseguente riorganizzazione amministrativa, il quartiere fu diviso fra di distretti di Mitte e Hallesches Tor (poi Kreuzberg).\nAttualmente, il nome \"Friedrichstadt\" \u00e8 usato, non ufficialmente, per indicare la sola parte appartenente a Mitte. La parte appartenente a Kreuzberg, dai forti problemi sociali, solo parzialmente sanati dagli interventi dell'IBA 84, \u00e8 detta \"S\u00fcdliche Friedrichstadt\"."}
{"id": "1393189", "revid": "1318658", "url": "https://it.wikipedia.org/wiki?curid=1393189", "title": "Ko\u0161-Aga\u010d", "text": "Ko\u0161-Aga\u010d () \u00e8 un selo della Repubblica Autonoma dell'Altaj, nella Russia asiatica, capoluogo del Ko\u0161-Aga\u010dskij rajon."}
{"id": "1393191", "revid": "287204", "url": "https://it.wikipedia.org/wiki?curid=1393191", "title": "Friedrichstrasse", "text": ""}
{"id": "1393195", "revid": "547034", "url": "https://it.wikipedia.org/wiki?curid=1393195", "title": "Turo\u010dak", "text": "Turo\u010dak () \u00e8 un selo della Repubblica dell'Altaj, nella Russia asiatica, capoluogo del Turo\u010dakskij rajon. Si trova sul fiume Bija."}
{"id": "1393197", "revid": "827882", "url": "https://it.wikipedia.org/wiki?curid=1393197", "title": "Com\u0103ne\u0219ti (Bac\u0103u)", "text": "Com\u0103ne\u0219ti \u00e8 una citt\u00e0 della Romania di abitanti, ubicata nel distretto di Bac\u0103u, nella regione storica della Moldavia.\nStoria.\nL'area di Com\u0103ne\u015fti \u00e8 stata abitata fin dal Neolitico, fatto testimoniato dal ritrovamento di reperti del periodo nell'area della citt\u00e0 denominata \"Verme\u015fti\".\nDalla fine del XVIII secolo, la citt\u00e0 \u00e8 stata sotto il dominio della famiglia Ghica, boiardi che mantennero comunque una certa influenza nella zona fino alla met\u00e0 del XX secolo. Il Palazzo Ghica (nella foto) con il parco annesso rimane un'importante testimonianza della presenza di questa famiglia; il palazzo attualmente ospita il museo civico.\nEconomia.\nLa citt\u00e0 fa parte di una zona depressa dal punto di vista economico, a causa soprattutto della crisi della miniera di carbone, una delle pi\u00f9 grandi dell'Europa orientale; la miniera occupava nel 1989 circa dipendenti, ma l'organico \u00e8 stato drasticamente ridotto nel tempo fino alla definitiva chiusura della miniera nel 2005, con il licenziamento degli ultimi 260 dipendenti rimasti.\nOggi la principale attivit\u00e0 della citt\u00e0 \u00e8 l'industria forestale e quella della lavorazione del legno; anch'essa tuttavia ha avuto un pesante ridimensionamento negli ultimi anni.\nSi sono tentate delle iniziative per attrarre nuove iniziative produttive nella zona, ma queste non hanno ancora raggiunto risultati significativi, anche a causa degli eventi alluvionali che hanno interessato la citt\u00e0 nelle estati del 2004, 2005 e 2006."}
{"id": "1393198", "revid": "438678", "url": "https://it.wikipedia.org/wiki?curid=1393198", "title": "Ongudaj", "text": "Ongudaj () \u00e8 un selo della Repubblica dell'Altaj, nella Russia asiatica, capoluogo dell'Ongudajskij rajon."}
{"id": "1393202", "revid": "110157", "url": "https://it.wikipedia.org/wiki?curid=1393202", "title": "Chiesa di San Bernardino da Siena (Ponte Tresa)", "text": "La chiesa parrocchiale di San Bernardino da Siena \u00e8 un edificio religioso che si trova a Ponte Tresa, in Canton Ticino.\nStoria.\nLa struttura venne costruita nel XV secolo; nel XVII secolo le originarie tre navate vennero unite in un unico spazio con copertura a volta. Nel XVIII secolo la navata venne estesa verso est.\nDescrizione.\nLa chiesa ha una pianta ad unica navata, suddivisa in quattro campate (una delle quali venne aggiunta nell'ampliamento settecentesco) e ricoperta da una volta a botte lunettata. Sui fianchi della navata si aprono quattro cappelle laterali."}
{"id": "1393203", "revid": "75435", "url": "https://it.wikipedia.org/wiki?curid=1393203", "title": "Dottor House", "text": ""}
{"id": "1393205", "revid": "438678", "url": "https://it.wikipedia.org/wiki?curid=1393205", "title": "\u0160ebalino", "text": "\u0160ebalino () \u00e8 un selo della Repubblica dell'Altaj, nella Russia asiatica, capoluogo dello \u0160ebalinskij rajon."}
{"id": "1393208", "revid": "309289", "url": "https://it.wikipedia.org/wiki?curid=1393208", "title": "Ust'-Koksa", "text": "Ust'-Koksa () \u00e8 un selo della Repubblica Autonoma dell'Altaj, nella Russia asiatica, capoluogo del \"rajon\" Ust'-Koksinskij. Si trova nel punto di confluenza dei fiumi Koksa e Katun'."}
{"id": "1393210", "revid": "438678", "url": "https://it.wikipedia.org/wiki?curid=1393210", "title": "Ust'-Kan", "text": "Ust'-Kan () \u00e8 un selo della Repubblica Autonoma dell'Altaj, nella Russia asiatica, capoluogo del \"rajon\" Ust'-Kanskij."}
{"id": "1393211", "revid": "438678", "url": "https://it.wikipedia.org/wiki?curid=1393211", "title": "Ust'-Sema", "text": "Ust'-Sema () \u00e8 una localit\u00e0 della Repubblica Autonoma dell'Altaj, in Russia."}
{"id": "1393212", "revid": "1696127", "url": "https://it.wikipedia.org/wiki?curid=1393212", "title": "Ust'-Ulagan", "text": ""}
{"id": "1393213", "revid": "767487", "url": "https://it.wikipedia.org/wiki?curid=1393213", "title": "Mons Agnes", "text": "Mons Agnes \u00e8 un monte lunare designato con questo nome nel 1979; \"Agnes\" \u00e8 un nome femminile greco. Ha un diametro approssimativo di 0.65\u00a0km."}
{"id": "1393215", "revid": "438678", "url": "https://it.wikipedia.org/wiki?curid=1393215", "title": "Ulagan", "text": "Ulagan () \u00e8 una localit\u00e0 della Repubblica dell'Altaj, in Russia, capoluogo del \"rajon\" Ulaganskij."}
{"id": "1393217", "revid": "767487", "url": "https://it.wikipedia.org/wiki?curid=1393217", "title": "\u010coja", "text": "\u010coja \u00e8 una selo della Repubblica Autonoma dell'Altaj, in Russia, capoluogo del \u010cojskij rajon."}
{"id": "1393224", "revid": "22475", "url": "https://it.wikipedia.org/wiki?curid=1393224", "title": "Chiesa di San Martino (Sessa)", "text": "L'antica chiesa parrocchiale di San Martino \u00e8 un edificio religioso che si trova a Sessa, in Canton Ticino, voluta dai nobili Sessa, feudatari della zona dal XIII secolo.\nStoria.\nL'edificio, citato gi\u00e0 in documenti storici risalenti al 1288, fu per lungo tempo di giuspatronato della nobile famiglia Sessa, feudataria della zona: nei primi del Quattrocento il nobile Gabardo Sessa fece dono alla chiesa di alcune sue propriet\u00e0 terriere adiacenti, mentre \u00e8 del 1525 un documento che attesta l'elezione a cappellano da parte dei consorti Sessa del parente Giovanni Giacomo Sessa, gi\u00e0 chierico della Diocesi di Milano. Nei secoli successivi sub\u00ec pesanti rimaneggiamenti: gi\u00e0 nel XVI secolo venne ampliata (ed in seguito a questi lavori nel 1560 ottenne i diritti parrocchiali), con ulteriori ristrutturazioni effettuate nel 1609 e nel 1630. La parrocchia aveva in origine pi\u00f9 ampia giurisdizione, avendo sotto di s\u00e9 anche Monteggio e, fino al 1842, il paesino lombardo di Cremenaga.\nDescrizione.\nLa chiesa si presenta con una pianta ad aula rettangolare, con 3 cappelle laterali su tre lati ed un coro quadrangolare; degno di nota il prezioso e monumentale altare ligneo della chiesa (1662)"}
{"id": "1393225", "revid": "287204", "url": "https://it.wikipedia.org/wiki?curid=1393225", "title": "Grosser Preis des Kantons Aargau", "text": "Il Grosser Preis des Kantons Aargau (it. \"Gran Premio del Canton Argovia\"), noto anche come Grand Prix Gippingen, \u00e8 una corsa in linea di ciclismo su strada che si tiene nel Canton Argovia, in Svizzera, ogni anno nel mese di giugno. Dal 2005 \u00e8 inserito nel calendario dell'UCI Europe Tour come prova di classe 1.HC.\nStoria.\nNata nel 1964, la corsa consta tipicamente di un circuito collinare attorno al paese di Gippingen (frazione di Leuggern), da percorrere pi\u00f9 volte fino a un chilometraggio complessivo di 180-190\u00a0km.\nPur svolgendosi in Svizzera la gara \u00e8 stata vinta per la prima volta da un corridore elvetico, Daniel Gisiger, soltanto alla diciottesima edizione nel 1981. Il plurivincitore \u00e8 il norvegese Alexander Kristoff, con tre successi, nel 2015, 2018 e 2019.\nAlbo d'oro.\n\"Aggiornato all'edizione 2019.\""}
{"id": "1393228", "revid": "438678", "url": "https://it.wikipedia.org/wiki?curid=1393228", "title": "Kyzyl-Ozek", "text": "Kyzyl-Ozek () \u00e8 una localit\u00e0 della Repubblica Autonoma dell'Altaj, in Russia."}
{"id": "1393230", "revid": "767487", "url": "https://it.wikipedia.org/wiki?curid=1393230", "title": "D\u0103rm\u0103ne\u0219ti (Bac\u0103u)", "text": "D\u0103rm\u0103ne\u015fti \u00e8 una citt\u00e0 della Romania di 14.371 abitanti, ubicata nel distretto di Bac\u0103u, nella regione storica della Moldavia.\nOltre al centro abitato principale, fanno parte della citt\u00e0 le localit\u00e0 D\u0103rm\u0103neasca, Lapo\u015f, P\u0103gubeni, Plopu, S\u0103l\u0103truc."}
{"id": "1393231", "revid": "438678", "url": "https://it.wikipedia.org/wiki?curid=1393231", "title": "\u010cemal", "text": "\u010cemal \u00e8 un selo della Repubblica Autonoma dell'Altaj, in Russia, capoluogo del \u010cemal'skij rajon."}
{"id": "1393234", "revid": "767487", "url": "https://it.wikipedia.org/wiki?curid=1393234", "title": "Mons Ardeshir", "text": "Il Mons Ardeshir \u00e8 un monte lunare intitolato al re persiano Ardeshir. Ha un diametro di circa 8\u00a0km."}
{"id": "1393235", "revid": "118371911", "url": "https://it.wikipedia.org/wiki?curid=1393235", "title": "Akta\u0161", "text": "Akta\u0161 () \u00e8 una localit\u00e0 della Repubblica Autonoma dell'Altaj, in Russia.\nIl villaggio si trova lungo la strada R256 \"\u010cujskij trakt\" dove inizia la \"tratta Ulaganskij\" che collega Akta\u0161, lungo la valle del fiume \u010cibitka, al lago \u010cejbekk\u00ebl' arrivando all'insediamento di Ulagan, capoluogo del \"rajon\"."}
{"id": "1393243", "revid": "27723", "url": "https://it.wikipedia.org/wiki?curid=1393243", "title": "11 Canis Maioris", "text": ""}
{"id": "1393246", "revid": "339392", "url": "https://it.wikipedia.org/wiki?curid=1393246", "title": "Arus", "text": ""}
{"id": "1393251", "revid": "767487", "url": "https://it.wikipedia.org/wiki?curid=1393251", "title": "Tony Woodcock (calciatore)", "text": "Carriera.\nNativo di Eastwood (Nottinghamshire), Woodcock inizi\u00f2 la carriera professionistica al , club per il quale firm\u00f2 nel 1974 un contratto da praticante. Dopo 11 presenze in campionato fu quindi inviato in prestito, prima al Lincoln City, poi al Doncaster.\nNel 1976 fu richiamato in pianta stabile dal Nottingham Forest e divenne titolare della squadra sotto la guida tecnica di Brian Clough: dalla Seconda alla Prima Divisione nel 1976-1977, il club si laure\u00f2 campione d'Inghilterra nel 1977-1978 e vinse la Coppa dei Campioni 1978-1979, dopo aver eliminato al primo turno i campioni d'Europa uscenti del .\nAl termine della stagione Woodcock si trasfer\u00ec in Germania al Colonia, che il Nottingham aveva incontrato in semifinale di Coppa. In Bundesliga Woodcock rimase tre stagioni, riportando come massimo risultato il secondo posto finale nel 1982 e la finale di Coppa di Germania del 1980.\nDopo il , che gioc\u00f2 da titolare con la Nazionale inglese, Woodcock torn\u00f2 in patria, acquistato dall' per 500.000 sterline: in ognuna delle quattro stagioni trascorse a Londra egli fu il miglior marcatore della squadra, raggiungendo il picco al termine della stagione 1983-1984, con 21 gol, e segnando 5 gol nella vittoria contro l' \nTorn\u00f2 quindi in Germania, dove termin\u00f2 la sua carriera: dapprima nuovamente al Colonia, con 49 presenze e 11 gol in due stagioni, poi nell'altra squadra cittadina, il Fortuna Colonia fino al 1990, anno del ritiro.\nIn Nazionale Woodcock esord\u00ec nel 1978 nel Torneo Interbritannico contro l'; fece parte delle selezioni nazionali qualificatesi per il in Italia e il in Spagna; disput\u00f2 l'ultimo incontro nel 1986, poco prima dell'avvio del campionato del mondo in Messico, dei cui selezionati comunque non fu parte. In totale furono 42 (con 16 gol) le presenze totali con la maglia dell'Inghilterra.\nDopo il ritiro dal calcio giocato Woodcock rimase in Germania per dedicarsi alla carriera tecnica (allen\u00f2 sia il Fortuna che il Viktoria Colonia, e anche il Lipsia) e manageriale (fu direttore sportivo dell'Eintracht Francoforte), \nFu inoltre tra i convocati della Selezione Europea nella gara ufficiale della nazionale italiana del 25 febbraio 1981 allo Stadio Olimpico di Roma, il 383\u00ba incontro disputato dagli azzurri, organizzata per raccogliere fondi per le vittime del terremoto dell'Irpinia: la gara si concluse con la vittoria per 3-0 della Selezione Europea e vi gioc\u00f2 il secondo tempo, segnandovi al 79\u00ba minuto il terzo gol della partita."}
{"id": "1393256", "revid": "33689", "url": "https://it.wikipedia.org/wiki?curid=1393256", "title": "Domenico Fois", "text": "Biografia.\nCavaliere Nobile, Don Domenico Fois nacque a Bortigali (Nuoro) nel 1780 da Don Bardilio e Donna Maria Giuseppa Pinna. Si trasfer\u00ec a Cagliari alla fine del secolo per intraprendere la carriera universitaria. Laureato in giurisprudenza, entr\u00f2 subito nella carriera della magistratura. Lo storico Telesforo Sarti, autore dell'opera \"\"I Rappresentanti del Piemonte e d'Italia nelle tredici legislature del Regno\", pubblicata a Roma nel 1880, cos\u00ec lo indica:\nPersonaggio di straordinaria cultura ricordato anche da Vittorio Angius sul \"Casalis\" come \u201cautore di celebri vari trattati di giurisprudenza criminale ed illustre statista\u201d, e da Valery nel suo \"Voyage en Corse, a l'ile d'Elbe et en Sardaigne\"\" come \"dotto autore di un trattato di giurisprudenza penale\", fu Consigliere di Corte d'appello presso il Regio Tribunale di Cagliari. Nel 1817 pubblic\u00f2 a Genova il trattato \"\"Dei delitti, delle pene e della procedura criminale\", opera che, come ci riferisce lo storico Prof. Antonello Mattone dell'Universit\u00e0 di Sassari sui Quaderni di Scienze Giuridiche \"Diritto &amp; Storia\" nel suo \"Assolutismo e tradizione statutaria \u2013 il governo Sabaudo e il diritto consuetudinario del Regno di Sardegna dal 1720 al 1827\", fu molto apprezzata dal Governo tanto da ottenere la dedica a Re Carlo Felice e l'imprimatur.Nel 1818 Domenico Fois entr\u00f2 a far parte della Magistratura, mentre nel 1822 divenne avvocato dei poveri presso la Reale Udienza. Nel 1824 fu chiamato a far parte della Commissione incaricata di esaminare il progetto del futuro codice feliciano e in tale occasione, data la sua competenza, ebbe l'incarico di relatore per le materie criminali.Negli anni successivi si dedic\u00f2 a scrivere la sua seconda opera giuridica, la \"Giurisprudenza Civile\"\", che venne pubblicata a Cagliari in sei volumi tra il 1839 ed il 1844. Nel 1832 ottenne la carica di Giudice della Reale Udienza.Eletto deputato dell'opposizione al Parlamento Subalpino nelle elezioni del 17 aprile 1848 per i Collegi Cagliari II-III e V, precedendo il suo avversario politico Giovanni Siotto Pintor, fu riconfermato anche nella III e IV Legislatura. Firm\u00f2 col deputato Guillot un progetto per l'abolizione delle decime in Sardegna. Un importante discorso fu quello che fece il 30 ottobre 1848, sullo stato della Sardegna, nel quale additava nell'abitudine del lusso diffusa dalla corte dopo il 1799 e nell'aumento dei tributi le cause principali dell'impoverimento dell'isola. Vot\u00f2 sempre con l'opposizione ai governi Cavour\u2013Rattazzi in tutte le grandi questioni dibattute in Parlamento.Ormai vecchio ed in precarie condizioni di salute, rassegn\u00f2 le dimissioni il 21 gennaio 1851, ritirandosi dalla vita politica (ci\u00f2 non gli imped\u00ec di essere eletto Consigliere Comunale di Cagliari nel 1852).Mor\u00ec a Bortigali il 16 aprile 1871 nella propria casa d'abitazione sita nel Rione Santa Croce."}
{"id": "1393257", "revid": "188323", "url": "https://it.wikipedia.org/wiki?curid=1393257", "title": "Yamaha XT 500", "text": ""}
{"id": "1393258", "revid": "188323", "url": "https://it.wikipedia.org/wiki?curid=1393258", "title": "Yamaha XT 550", "text": ""}
{"id": "1393259", "revid": "188323", "url": "https://it.wikipedia.org/wiki?curid=1393259", "title": "Yamaha XT 600", "text": ""}
{"id": "1393260", "revid": "287204", "url": "https://it.wikipedia.org/wiki?curid=1393260", "title": "Basket Club Valtarese 2000", "text": "Il Basket Club Valtarese 2000 \u00e8 la principale societ\u00e0 di pallacanestro femminile di Borgo Val di Taro.\n\u00c8 stato fondato nel 1968 e gioca al PalaRaschi di Borgo Val di Taro.\nStoria.\nIl Basket Club Valtarese \u00e8 stato fondato da Alberto Beccari nel 1968 e per una trentina d'anni ha disputato solo campionati regionali di Serie B e Serie C. Nel 1997, viene attivato un accordo con il Basket Parma, che sancir\u00e0 l'inizio del periodo migliore della storia valtarese.\nNel 1997-98 il Basket Club partecipa per la prima volta nella sua storia alla Serie A2, grazie all'acquisto del titolo sportivo della squadra di San Miniato. All'esordio in quella che al momento era la terza serie, la societ\u00e0 emiliana vince il Girone B e mantiene la categoria, venendo ammessa nella nuova A2. Nel 1998-99, per\u00f2, retrocede nuovamente in Serie B. Contemporaneamente, la formazione juniores vince il titolo nazionale.\nTra il 1999 e il 2003 la Valtarese disputa dei campionati di Serie B d'Eccellenza d'alto livello, conquistando un secondo, un quarto e due primi posti. A livello giovanile, ha conquistato un altro titolo italiano con la juniores nel 2001, poi riconquistato anche l'anno successivo(2002). Nel 2003-04 la Valtarese retrocede nuovamente ai play-out e, dopo un anno di assestamento, ritorna in seconda divisione nel 2006. Al ritorno in A2, Borgo Val di Taro si salva ai play-out contro Muggia.\nNel 2007-08 perde i play-out contro Carugate e retrocede in Serie B d'Eccellenza. L'anno successivo con una cavalcata vincente fatta di 19 vittorie sulle ultime 20 gare disputate ritorna in serie A2, contro ogni pronostico.\nL'anno successivo conquista brillantemente la salvezza con l'ingresso nei play-off, uscendo per\u00f2 al primo turno ad opera di Cervia. Nel 2010-2011 arriva il miglior risultato della propria storia; la stagione regolare vede la Valtarese 2000 qualificarsi come settima classificata ai play off. Nel primo turno le ragazze borgotaresi riescono ad espugnare in trasferta il campo della seconda della Classe Udine per bissare poi il successo sul parquet del palaRaschi in gara 2. La storica qualificazione alle semifinali per la promozione in A1 coincide con l'infortunio al ginocchio di Capitan Iemmi che deve abbandonare il campo a met\u00e0 della seconda gara contro le friulane. La Valtarese si trova ad affrontare Bolzano, anch'essa approdata in semifinale, senza il suo leader ma le ragazze non mollano e costringono le pi\u00f9 quotate avversarie a due gare decise solo all'ultimo secondo. La Valtarese 2000 non centra la finale ma resta comunque il miglior risultato di sempre ovvero essere tra le prime 20 formazioni d'Italia.\nIl 2011-12 si rivela un anno sfortunato per la Valtarese 2000 che deve fare a meno della capitana Iemmi (infortunatasi contro Bolzano) mentre alla seconda giornata di andata contro Alghero anche il pivot Camisa s'infortuna seriamente al ginocchio saltando di fatto tutta la stagione. Al termine arriva una retrocessione in A3 fortemente caratterizzata dalla sfortuna.\nNel 2012-13 si autoretrocede in Serie B per motivi economici dando vita assieme alla valtarese pallacanestro al progetto unico di basket a Borgotaro.\nDal 2013 la Valtarese partecipa al Campionato di Serie B (terzo campionato Nazionale) e con il ritorno in panchina di Maurizio Scanzani, dalla stagione sportiva 2014-15, la Valtarese torna a conquistare una Finale Nazionale Giovanile. Le Under 15, annata 2000-01, dopo un brillante secondo posto alla final four regionali, conquistano l'accesso alle Finali Nazionali di categoria."}
{"id": "1393262", "revid": "767487", "url": "https://it.wikipedia.org/wiki?curid=1393262", "title": "Mons Maraldi", "text": "Il Mons Maraldi \u00e8 un monte lunare denominato cos\u00ec per la sua vicinanza con il cratere Maraldi. Copre un'area di circa 15\u00a0km di diametro e raggiunge un'altezza di 1,3\u00a0km."}
{"id": "1393263", "revid": "110157", "url": "https://it.wikipedia.org/wiki?curid=1393263", "title": "Sl\u0103nic Moldova", "text": "Sl\u0103nic Moldova \u00e8 una citt\u00e0 della Romania di 5.069 abitanti, ubicata nel distretto di Bac\u0103u, nella regione storica della Moldavia.\nConosciuta stazione termale, Sl\u0103nic Moldova \u00e8 situata sul versante orientale della catena dei Carpazi Orientali, ad un'altitudine di 530 m s.l.m.\nLe acque termali sono state scoperte nel 1801, mentre le prime analisi chimiche vennero effettuate nel 1852 e nel 1877 venne aperto il primo stabilimento termale. Le acque sono consigliate per le affezioni dello stomaco, del fegato e dei reni."}
{"id": "1393264", "revid": "287204", "url": "https://it.wikipedia.org/wiki?curid=1393264", "title": "Slanic Moldova", "text": ""}
{"id": "1393267", "revid": "44638", "url": "https://it.wikipedia.org/wiki?curid=1393267", "title": "Roby Profumi Borgo Val di Taro", "text": ""}
{"id": "1393270", "revid": "1573940", "url": "https://it.wikipedia.org/wiki?curid=1393270", "title": "Chiesa dei Santi Pietro e Paolo (Astano)", "text": "La chiesa parrocchiale dei Santi Pietro e Paolo \u00e8 un edificio religioso che si trova ad Astano, in Canton Ticino.\nStoria.\nDocumenti storici citano nel 1444 una cappella costruita su questo sito, successivamente demolita per far spazio alla chiesa: costruita a partire dal 1636, venne ultimata nel 1706.\nDescrizione.\nLa chiesa ha una pianta ad unica navata, sovrastata da una volta a botte lunettata. Sui fianchi della navata sono state realizzate 4 cappelle laterali, in una delle quali si trova il fonte battesimale."}
{"id": "1393280", "revid": "124123", "url": "https://it.wikipedia.org/wiki?curid=1393280", "title": "Gagan Thapa", "text": "Biografia.\nDopo aver studiato sociologia all'Universit\u00e0 Tribhuvan della capitale nepalese, dove ha anche conseguito un master in scienze politiche, nell'aprile 2006 ha guidato gli studenti alle grandi manifestazioni per la democrazia che hanno costretto il re Gyanendra Bir Bikram Shah Dev a cedere tutti i suoi poteri.\nIncarcerato per alcuni giorni durante la rivolta, \u00e8 diventato molto popolare tra i giovani del Paese grazie a quella che lui stesso ha chiamato \u00abuna rivoluzione fatta con gli sms\u00bb.\nMembro del Comitato centrale del Partito del Congresso (moderato), non lesina tuttavia critiche ai vecchi dirigenti della sua parte. Dal 2008 \u00e8 anche componente dell'Assemblea costituente della Repubblica. Politicamente dice di ispirarsi a Martin Luther King, al Mahatma Gandhi e a Nelson Mandela.\nNel 2013 \u00e8 stato eletto anche alla seconda Assemblea Costituente. Nell'agosto del 2016 \u00e8 stato nominato ministro della Salute nel governo presieduto dall'ex capo guerrigliero Prachanda.\nVita personale.\nThapa \u00e8 anche un imprenditore del settore agricolo. \u00c8 sposato dal 2008. \u00c8 autore del libro \"Nepali Congress kaa Aitehasik Dastaawejharu\" dedicato al suo partito."}
{"id": "1393286", "revid": "1543377", "url": "https://it.wikipedia.org/wiki?curid=1393286", "title": "\u00c9cru", "text": "\u00c9cru \u00e8 un termine usato per descrivere filati o tessuti come seta o lino nella loro condizione originaria grezza, ossia n\u00e9 sbiancate n\u00e9 tinte e per estensione il loro colore. Questa parola deriva, come molti altri termini di sartoria, da una parola francese: \"\u00e9cru\", che significa \"grezzo\" o \"non sbiancato\".\nIl colore \u00e9cru \u00e8 difficilmente definibile essendo strettamente legato al colore originale delle fibre tessili naturali, differente tra fibra e fibra e condizionato e modificato da molti fattori come le lavorazioni e i lavaggi. Oggi si utilizza questo termine per indicare un colore chiaro simile al beige. Fino al 1930 il termine \"\u00e9cru\" era utilizzato come sinonimo di beige, mentre oggi i due colori vengono differenziati."}
{"id": "1393299", "revid": "79968", "url": "https://it.wikipedia.org/wiki?curid=1393299", "title": "Rizomi", "text": ""}
{"id": "1393301", "revid": "287204", "url": "https://it.wikipedia.org/wiki?curid=1393301", "title": "Arrigo Benedetti", "text": "\u00c8 nella storia del giornalismo italiano per aver fondato e diretto \u00abOggi\u00bb (1939), \u00abL'Europeo\u00bb (1945) e \u00abL'Espresso\u00bb (1955).\nBiografia.\nDalla nascita al 1937.\nNasce a Lucca da Luigi, rappresentante di commercio, e Linda Agatoni. Da bambino conosce Mario Pannunzio, che ha la sua stessa et\u00e0 ed abita in una casa vicino alla sua, nel centro storico cittadino. Tra i due nasce un'amicizia che durer\u00e0 per tutta la vita. Si diploma al liceo classico \u00abNiccol\u00f2 Machiavelli\u00bb e s'iscrive alla Facolt\u00e0 di Lettere e filosofia all'Universit\u00e0 di Pisa. Fino all'et\u00e0 di 27 anni vive con la famiglia a Lucca.\nNei primi anni trenta pubblica le sue prime opere letterarie. Nel 1933 decide di assumere come nome d'arte Arrigo Benedetti. Nel 1934 vince il Premio Pan, indetto dall'omonima rivista fondata e diretta da Ugo Ojetti, per il racconto \"Lavori sull'Appennino\".\nGli anni a Roma (1937-1945).\nNel 1937 abbandona gli studi universitari e decide di raggiungere Pannunzio a Roma. Benedetti desidera diventare uno scrittore di professione. Inizia a collaborare a periodici culturali, tra cui \u00abLibro italiano\u00bb (una rivista bibliografica). Pubblica i suoi primi racconti, in cui interpreta la vita quotidiana della sua terra. Insieme con Pannunzio conosce Leo Longanesi, che nella capitale ha appena fondato il settimanale \u00abOmnibus\u00bb. Con Longanesi come maestro, Benedetti fa le sue prime esperienze da giornalista. Collabora come recensore letterario nella rubrica \u00abIl Sof\u00e0 delle Muse\u00bb. Ha l'occasione di recensire le prime opere di scrittori come Tommaso Landolfi, Alessandro Bonsanti e Riccardo Bacchelli.\nIn breve tempo la passione giornalistica lo conquista e Benedetti decide di specializzarsi in questa professione. Nel 1938 si sposa nella Chiesa di Fagnano, a Lucca, con Caterina Gigli, sua lontana parente (i due si conoscevano fin da bambini), originaria di Villa Minozzo, paese dell'Appennino reggiano. Nel 1939 \u00abOmnibus\u00bb viene soppresso dal regime dopo soli due anni di vita. Benedetti segue Longanesi, chiamato a gestire un'altra testata, \u00abTutto\u00bb. Ma dopo tre numeri Longanesi viene nuovamente allontanato. Benedetti decide allora di accettare l'offerta di Angelo Rizzoli di andare a Milano, insieme con Mario Pannunzio, e creare un nuovo giornale. Il 3 giugno 1939 esce il primo numero del settimanale \u00abOggi\u00bb. La formula \u00e8 la stessa di \u00abOmnibus\u00bb: un settimanale di attualit\u00e0 che include recensioni culturali firmate da giovani intellettuali non allineati al regime (Montale, Bonsanti, Savinio, Landolfi). Anche \u00abOggi\u00bb ha vita breve: nel 1942 viene soppresso dal regime.\nAll'indomani dell'arresto di Mussolini che sancisce la fine del Ventennio, Benedetti scrive, assieme a Mario Pannunzio e Leo Longanesi, l'articolo di fondo del 26-27 luglio 1943 sul \u00abMessaggero\u00bb in cui si celebra il ritorno alla libert\u00e0. Successivamente, preoccupato per la moglie in attesa del secondo figlio (che si chiamer\u00e0 Alberto), si trasferisce con lei nella casa dei suoi genitori nell'Appennino reggiano. Qui apprende la notizia dell'avvenuto armistizio di Cassibile (8 settembre 1943). L'Italia viene occupata dall'esercito nazista. Nasce la Repubblica Sociale Italiana. Alla vigilia di Natale Benedetti viene arrestato durante un rastrellamento della Guardia Nazionale Repubblicana. Rinchiuso nel carcere di Reggio Emilia, \u00e8 accusato di favoreggiamento e detenzione di armi. La sera prima di comparire davanti al tribunale militare di Bologna, il carcere viene sventrato da un bombardamento aereo (gennaio 1944): Benedetti fugge e, attraversando l'appennino a piedi, giunge in provincia di Lucca. Qui, in un territorio che conosceva approfonditamente, prosegue la lotta partigiana fino alla Liberazione.\nGli anni milanesi (1945-1964).\nDopo la Liberazione, scrive come critico teatrale per il \u00abCorriere Lombardo\u00bb, quotidiano del pomeriggio. Nel 1945 fonda, con l'imprenditore Gianni Mazzocchi, un nuovo settimanale d'informazione, \u00abL'Europeo\u00bb. Addirittura Mazzocchi gli fa trovare pronta la redazione composta da Emilio Radius, Raul Radice, Camilla Cederna e Tommaso Besozzi. Il successo della rivista arreca a Benedetti fama ed onori. Nel 1953 la testata \u00e8 rilevata da Angelo Rizzoli. Nonostante Benedetti conoscesse gi\u00e0 l'editore milanese (\u00abOggi\u00bb, 1939-1942), inaspettatamente la collaborazione con Rizzoli si rivela difficile. In particolare con il figlio di Rizzoli, Andrea, gi\u00e0 entrato in azienda. In breve tempo si crea un clima da \"muro contro muro\". Dopo un anno, Benedetti si scontra con l'editore sullo scandalo del caso Montesi. Nel clima surriscaldato dalle notizie sui risvolti politici del caso, Benedetti rassegna le dimissioni \u00abin seguito a dissensi di ordine politico ed editoriale\u00bb (8 maggio 1954).\nUscito da \u00abL'Europeo\u00bb, Benedetti diventa inviato speciale della \u00abStampa\u00bb. Collabora al settimanale \u00abCronache\u00bb di Gualtiero Jacopetti. Nel 1955 \u00e8 tra i fondatori, assieme a Mario Pannunzio, del Partito Radicale. Nello stesso anno imposta a Roma un nuovo settimanale d'attualit\u00e0 con i finanziamenti di Adriano Olivetti. Il 2 ottobre 1955 esce \u00abL'Espresso\u00bb, che negli anni successivi diventa uno dei maggiori periodici italiani del dopoguerra. Sul settimanale, Benedetti tiene per s\u00e9 la rubrica \u00abDiario italiano\u00bb, che conduce per oltre vent'anni, concludendola sul \u00abMondo\u00bb nel 1976. Nel 1962 lascia il Partito Radicale per solidariet\u00e0 con Pannunzio; il 2 giugno 1963 lascia la direzione dell'Espresso a Eugenio Scalfari, continuando a mantenere il \u00abDiario italiano\u00bb.\nDal 1967 alla morte.\nAll'indomani della guerra dei sei giorni (5-10 giugno 1967) Benedetti esce dall'Espresso per contrasti con Scalfari; quest'ultimo ne avversa la linea favorevole allo Stato d'Israele.\nBenedetti decide di dedicarsi a tempo pieno alla letteratura e si ritira nella sua villa in lucchesia. Appena due anni dopo \u00e8 chiamato alla direzione della nuova edizione milanese del \u00abMondo\u00bb (1969-1972), continuazione del settimanale fondato da Mario Pannunzio. Dal 1975 fino alla morte, nel 1976, \u00e8 direttore del quotidiano romano \u00abPaese Sera\u00bb. Dal 1967 al 1969 tenne su \u00abPanorama\u00bb la rubrica \"I Tempi\".\nNel corso della sua lunga carriera \u00e8 stato maestro di molti giornalisti. Alcuni nomi: Camilla Cederna, Ugo Stille, Giancarlo Fusco ed Alfredo Todisco."}
{"id": "1393303", "revid": "533647", "url": "https://it.wikipedia.org/wiki?curid=1393303", "title": "Alcamo", "text": "Alcamo (\"\u00c0rcamu\" in siciliano) \u00e8 un comune italiano di abitanti del libero consorzio comunale di Trapani in Sicilia.\nSorge ai piedi del Monte Bonifato. Fa parte dei comuni del golfo di Castellammare.\nGeografia fisica.\nTerritorio.\nAlcamo si trova al centro del Golfo di Castellammare, a 258 metri s.l.m. ed \u00e8 situata alle pendici del Monte Bonifato, complesso calcareo che raggiunge gli 829 metri s.l.m., e che dai 514 metri s.l.m. ospita la riserva naturale Bosco di Alcamo e il santuario di Maria Santissima dell'Alto.\nAll'interno del territorio alcamese si trova anche la frazione di Alcamo Marina, maggiormente frequentata nel periodo estivo come zona di villeggiatura.\nClima.\nIl clima ad Alcamo \u00e8 mediterraneo umido, con inverni molto piovosi rispetto al periodo estivo.\nLa temperatura media annuale \u00e8 di 18 \u00b0C, essendo agosto il mese con temperature pi\u00f9 alte (25,8\u00a0\u00b0C) e febbraio il mese con temperature pi\u00f9 basse (11,2\u00a0\u00b0C).\nLa piovosit\u00e0 media annuale \u00e8 di 558 mm. In particolare le piogge sono pi\u00f9 scarse nel mese di luglio (4\u00a0mm) e pi\u00f9 abbondanti nel mese di dicembre (83\u00a0mm).\nOrigini del nome.\nVi sono discordanze riguardo all'etimologia del toponimo \"Alcamo\". Un'ipotesi collega il nome attuale alla parola araba \"al-qamah\", che significherebbe \"terra fangosa\" o \"terra fertile\".\nUn'altra ipotesi lo farebbe derivare dal nome del condottiero musulmano che avrebbe fondato la cittadina nell'828 e che si sarebbe chiamato al-Q\u0101m\u016bq (). Tale ipotesi secondo alcuni sarebbe un'invenzione di Leone l'Africano che avrebbe raccontato tale vicenda senza consultare alcun documento in proposito.\nInoltre, secondo altri studiosi, il nome della citt\u00e0 di Alcamo deriverebbe da \"caccamu\", un termine dialettale che indica la pianta \"Citrullus colocynthis\".\nUn'interessante ipotesi invece lega l'origine del suo nome alla leggendaria Camico citt\u00e0 inespugnabile e sede di Cocalo re dei sicani, che si troverebbe in cima al Monte Bonifato dove esiste un insediamento molto antico ed ancora non identificato del tutto. Per cui il nome con cui i saraceni chiamarono il luogo, \"menzil al-Qamah\", cos\u00ec come descritto nella Tabula Rogeriana, non sarebbe altro che un adattamento arabo per \"casale di Camico\". Ma il significato resta dibattuto perch\u00e9 non c'\u00e8 una risposta certa.\nStoria.\nPreistoria.\nSebbene si abbiano poche informazioni al riguardo, esistono prove che il territorio alcamese fosse popolato anche in tempi preistorici; in particolare in uno dei siti pi\u00f9 antichi del territorio alcamese, presso la contrada Mulinello, sono stati trovati reperti risalenti al Mesolitico, approssimativamente intorno al 9000-6000 a.C.\nSono stati ritrovati inoltre antichissimi reperti risalenti al Neolitico durante le ricerche archeologiche presso il Fiume Freddo svolte dall'archeologo Paolo Orsi (1899) e dal marchese Antonio De Gregorio (1917). Uno tra i reperti pi\u00f9 importanti in tal senso \u00e8 un'ascia del Neolitico conservata al Museo Paolo Orsi di Siracusa.\nLonguro e Longarico.\nDalle citazioni di Licofrone, si sa che anticamente sul Monte Bonifato era presente un centro abitato chiamato Longuro. Secondo un antico racconto, tale insediamento fu fondato da una colonia di greci che sfuggirono alla distruzione della citt\u00e0 di Troia.\nDurante il periodo romano, gli abitanti di Longuro si trasferirono ai piedi del monte in modo da praticare l'agricoltura nei terreni circostanti. Il centro abitato che nacque ai piedi fu chiamato Longarico (o Longaricum; tale nome compare nell'Itinerario di Antonino Pio (III secolo d.C.) e corrisponderebbe al nome latino di Longuro.\nSecondo un'ipotesi, le due collinette che compaiono nello stendardo di Alcamo rappresenterebbero rispettivamente i centri abitati di Longaricum e Longuro.\nNascita di Alcamo.\nLa prima testimonianza sull'esistenza di Alcamo risale al 1154 grazie ad un passo del Libro di Ruggero II, scritto dal geografo arabo Idrisi per ordine del re normanno al fine di ottenere una raccolta di carte geografiche. Lo scrittore descrive, da pi\u00f9 di un miglio arabo di distanza, la posizione di Alcamo dal castello di Calatubo (tutt'oggi visibile all'interno del territorio comunale) e la definisce \"manzil\" ovvero \"casale o gruppo di case\" con terre fertili e un fiorente mercato. In tale periodo, tale casale veniva chiamato dagli arabi \"Alqamah\". Un diario del 1185 dal pellegrino Ibn Jubayr conferma l'origine araba della cittadina; quest'ultimo, in viaggio da Palermo a Trapani, si ferm\u00f2 ad Alcamo, che defin\u00ec un paese (\"beleda\") con moschee e un mercato, i cui abitanti erano tutti di religione musulmana.\nEt\u00e0 medievale.\nLa citt\u00e0 ha sub\u00ecto il succedersi di diverse dominazioni: dai Vandali e Ostrogoti: dai Bizantini ai Musulmani, Normanni e poi gli Svevi. In questo periodo l'attuale centro storico era abitato da musulmani e diviso nei quattro casali di San Vito, San Leonardo, Sant'Ippolito e San Nicol\u00f2 del Vauso (che in seguito divennero borghi feudali). Una serie di rivolte dei saraceni tra il 1221 e il 1243 indusse l'imperatore Federico II di Svevia a deportare la popolazione araba da Alcamo e i casali divennero gradualmente cristiani. In particolare in seguito alla rivolta del 1243 i saraceni vennero deportati verso Nocera Inferiore e Lucera, nei pressi di Foggia.\nLa citt\u00e0 pass\u00f2 quindi nelle mani di diversi feudatari, dapprima i Ventimiglia (di cui rimangono i resti dell'omonimo castello sulla cima del Monte Bonifato), poi i Conti di Modica (il cui castello \u00e8 tutt'oggi presente in ottime condizioni allorch\u00e9 restaurato in tempi recenti). Durante il dominio dei Ventimiglia gli abitanti della citt\u00e0 di Bonifato, posizionata sul monte omonimo, si trasferirono ad Alcamo, che si allarg\u00f2 verso la parte nord-est in prossimit\u00e0 del Castello di Alcamo, che venne circondata da mura.\nTra il 1334 e il 1340 il borgo medievale di Alcamo fu propriet\u00e0 del demanio. Nel 1340 l'ammiraglio Raimondo Peralta acquis\u00ec il feudo e la baronia di Alcamo da Pietro II d'Aragona, assieme al Castello di Bonifato e al Castello di Calatubo. In seguito alla morte di Raimondo Peralta (avvenuta nel 1348), la baronia di Alcamo pass\u00f2 al figlio Guglielmo Peralta Sclafani, detto \"Guglielmone\", che venne ucciso nello stesso anno. Successivamente la propriet\u00e0 del feudo pass\u00f2 alla famiglia Chiaramonte, ai quali \u00e8 attribuita la costruzione del Castello dei Conti di Modica.\nNel 1360 la signoria di Alcamo venne consegnata a Francesco II di Ventimiglia, conte di Geraci. Nel 1378, la citt\u00e0 di Alcamo, che per ragioni ignote era piena di rovine, venne riedificata rapidamente per opera degli immigrati di quel tempo, chiamati \"habitatores\". Alcamo rimase in mano ai Ventimiglia fino al 1397.\nIn questo periodo la citt\u00e0 di Alcamo pass\u00f2 nuovamente in uno stato di decadenza a causa di lotte associate ad interessi di natura economica, giustificati dal ruolo di \"Caricatore del Vallone\" (cio\u00e8 centro di accumulo e smistamento del frumento) della citt\u00e0 di Alcamo.\nDurante il periodo demaniale (1398-1407) la citt\u00e0 venne nuovamente ricostruita. Verso la fine del XIV secolo la citt\u00e0 di Alcamo, mentre passava dal grado di \"casale\" a quello di \"terra\", contava circa diverse migliaia di abitanti e centinaia di essi erano immigrati da altre zone della Sicilia e dell'Italia (tra cui: Pisa, Amalfi, Bologna, Calabria, Liguria), nonch\u00e9 dalla Spagna.\nNel 1407 Giaimo de Prades acquis\u00ec la signoria di Alcamo e Calatafimi. A lui succedette la famiglia dei Cabrera, che domin\u00f2 la citt\u00e0 di Alcamo per tutto il XV secolo. In questo periodo, Antonello da Messina si trasfer\u00ec ad Alcamo per la durata di 3 anni (intorno al 1438-1441) al fine di apprendere l'arte delle pelli dal maestro conciatore Guglielmo Adragna di Alcamo. A quel tempo Alcamo era infatti un'importante citt\u00e0 dal punto di vista del commercio e dell'artigianato. In particolare, era intenso lo scambio di frumento e vino con le citt\u00e0 vicine, mentre dal punto di vista dell'artigianato era piuttosto fiorente l'attivit\u00e0 di panettieri, fabbri ferrai, conciatori di pelle e tessitori. Nello stesso periodo si sviluppa ad Alcamo una scuola scrittoria, alla quale appartengono Giacomo Adragna (che trascrisse i \"Commentarii in Persium\") e Pietro d'Alcamo (che trascrisse varie opere della biblioteca di San Martino).\nEt\u00e0 moderna.\nIntorno al 1500, per un periodo la citt\u00e0 si trov\u00f2 sotto la giurisdizione del capitano di giustizia Ferdinando Vega, che combatt\u00e9 le incursioni dei pirati turchi. Il centro abitato viene cinto da mura difensive merlate che comunicavano con l'esterno attraverso quattro porte:\nDurante tale periodo, la citt\u00e0 fu divisa in quattro quartieri, che erano associati alle principali chiese della zona:\nLa citt\u00e0 era divisa nei quartieri attraverso l'incrocio delle due arterie principali della citt\u00e0 che erano l'attuale Corso VI Aprile e Via Rossotti assieme alla sua continuazione via dei Baroni Emanuele di San Giuseppe (chiamata erroneamente \"Via Barone di San Giuseppe\").\nNel 1535, in onore dell'imperatore Carlo V di passaggio per Alcamo, di ritorno dalla Tunisia, fu chiusa la vecchia Porta Trapani e ne furono aperte altre quattro:\nNel XVI secolo Alcamo pass\u00f2 in mano alla famiglia Enriquez. In questo periodo continua la costruzione di edifici religiosi che aveva gi\u00e0 contrassegnato il XV secolo, per cui si ha un'elevata concentrazione di chiese in tutto l'abitato, tranne nel quartiere di San Calogero, a causa della presenza di 400 ebrei che avevano l\u00ec edificato una sinagoga in corrispondenza di Via Giacomo Matteotti, che fino al 1941 si chiam\u00f2 appunto \"Via della Sinagoga\". Tali ebrei che si trovavano ad Alcamo vennero espulsi per ordine di re Ferdinando II e il governo spagnolo ne sequestr\u00f2 inoltre le abitazioni.\nNello stesso secolo si ha una svolta in senso culturale per la citt\u00e0 di Alcamo, la quale ebbe alcune scuole e dei dotti insegnanti, tra cui il poeta ed erudito Sebastiano Bagolino (1562-1604). In questo periodo avvenne anche l'apparizione della Madonna ad alcune popolane e il ritrovamento dell'immagine della Madonna \"Fons Misericordiae\", poi venerata col titolo di Maria Santissima dei Miracoli (1547). Tra il 1574 e il 1575, mentre fiorivano l'architettura e la scultura, la popolazione alcamese venne decimata dalla peste. I cadaveri degli appestati furono sepolti nel cimitero di Sant'Ippolito.\nNel 1618 la citt\u00e0 di Alcamo pass\u00f2 a Pietro Balsamo. Nel 1631 venne elevata dal grado di \"terra\" a quello di \"citt\u00e0\" dal vicer\u00e9 Francesco de la Cueva. Inoltre nel 1667 Mariano Ballo fece costruire un teatro, il teatro Ferrigno, in seguito demolito e ricostruito negli anni '60 e ribattezzato prima \"Cine-teatro Euro\", e dopo i recenti restauri, Teatro Comunale \"Cielo d'Alcamo\".\nNel XVIII secolo il dominio di Alcamo passa dalla famiglia Enriquez al regio fisco (per la durata di sedici anni), quindi di nuovo alla famiglia Enriquez e infine alla famiglia De Silva, passando sotto il dominio di Giuseppe Alvarez nel 1777.\nTale secolo per Alcamo fu ancora contrassegnato da pestilenze e moti popolari. Per\u00f2 questo fu un periodo d'oro per le arti, con la costruzione della Chiesa Madre (1699), su progetto degli architetti Angelo Italia e Giuseppe Diamante, il cui interno fu decorato anche con 38 splendidi affreschi del pittore fiammingo Guglielmo Borremans risalenti al 1736-1737. Di quel periodo furono anche la ristrutturazione della chiesa di Sant'Oliva, la ricostruzione della chiesa dei Santi Paolo e Bartolomeo (1689), il completamento della chiesa di San Francesco di Paola (1699) e della monumentale chiesa del Collegio (1767).\nLa citt\u00e0, dopo le epidemie ebbe un ripopolamento solo nel XVIII secolo. Viene descritta in maniera positiva negli appunti di viaggio di Goethe (1787) e nel 1798 la popolazione era gi\u00e0 di 13.000 abitanti.\nTra il 1789 e il 1792 Giuseppe Vella, con la collaborazione di Alfonso Airoldi, inizia a scrivere il \"Codice diplomatico di Sicilia sotto il governo degli Arabi\", che riferisce essere una traduzione di antichi testi arabi, dove \u00e8 raccontato che gli arabi si siano accampati sul monte di Bonifato (chiamato dell'autore \"Monte di Bunifasah\") e qui abbiano costruito un meraviglioso castello nominandolo con il nome del comandante della spedizione (Aadelkum el Chbir), e che attorno al castello si sia sviluppata negli anni una citt\u00e0 chiamata inizialmente \"Halcama\", dal nome dello stesso comandante. Pi\u00f9 tardi, si scopr\u00ec che il testo di Vella fosse in realt\u00e0 un falso, e ci\u00f2 costo al suo autore una condanna di quindici anni di carcere nel castello di Palermo (poi mutati, a causa di motivi salutari, in un confino presso una sua abitazione privata).\nEt\u00e0 contemporanea.\nCon l'avvento del XIX secolo (1812) Alcamo cess\u00f2 di essere feudo e divent\u00f2 \"demanio regio\", e in rappresentanza della citt\u00e0 furono membri del parlamento siciliano gli arcipreti Stefano Triolo Galifi e Giuseppe Virgilio e il barone Felice Pastore. Nel 1820 una rivolta diede luogo ad assassin\u00ee e saccheggi, alla liberazione di delinquenti dal carcere e all'incendio degli archivi comunali. Nel 1829 l'ennesima epidemia, questa volta di colera, decim\u00f2 buona parte della popolazione. Nel 1843 venne iniziata la costruzione dell'attuale palazzo comunale, su un terreno che apparteneva al barone Felice Pastore.\nDurante il Risorgimento i fratelli Stefano e Giuseppe Triolo, baroni di Sant'Anna, e Giuseppe Coppola di Monte San Giuliano assoldarono molti cittadini alcamesi che combatterono nel 1860 assieme ai garibaldini.\nIl 1812, il 1820, il 1848 e il 1860 sono gli anni nei quali Alcamo, insieme alle altre citt\u00e0 siciliane pi\u00f9 patriottiche, porta avanti gli ideali dell'Italia unita, guidata dalle famiglie Colonna, Romano, Fazio e Triolo di Sant'Anna. Stefano e Giuseppe Triolo il 6 aprile 1860 fanno sventolare la bandiera tricolore sul palazzo del Comune, costituendo delle squadre di volontari che si recheranno in aiuto a Garibaldi nella battaglia di Calatafimi, il quale poi emaner\u00e0 ad Alcamo alcuni decreti dittatoriali per conto di Vittorio Emanuele II. Sar\u00e0 Francesco Crispi, poco tempo dopo, a preparare la costituzione per le terre liberate. In seguito a tali eventi, il Corso Imperiale prese il nome di Corso 6 Aprile.\nAlla fine del secolo, nel 1897, venne inaugurata l'illuminazione pubblica in corrispondenza della tradizionale festa in onore alla Madonna dei Miracoli. Tra le figure cittadine pi\u00f9 importanti di questo periodo va ricordato il sacerdote Giuseppe Rizzo, fondatore dell'oratorio educativo \"San Francesco di Sales\" (1886) e della Cassa Rurale e Artigiana Don Rizzo (1902).\nIn corrispondenza dell'inizio del XX secolo (1901-1911) si constat\u00f2 un brusco calo della popolazione alcamese, giustificato in parte dal flusso migratorio che si ebbe in questo periodo dalla Sicilia all'estero e in particolare alle Americhe, che interess\u00f2 36.718 siciliani in totale. Si pensa inoltre che i dati raccolti dal censimento in questi anni e negli anni precedenti fossero non attendibili in quanto durante il censimento non erano stati seguiti determinati criteri. Nello stesso periodo le coltivazioni del territorio alcamese furono colpite dalla fillossera e si assistette al fallimento delle due banche la \"Cooperativa\" e la \"Segestana\", con conseguenti difficolt\u00e0 economiche da parte dei cittadini alcamesi. A ci\u00f2 si aggiungono diversi eventi legati alla mafia, tra cui l'omicidio del carrettiere Gaspare Cottone (1899) e la morte del diciannovenne Benedetto Guastella durante un conflitto a fuoco con i carabinieri (1900). Avendo la mafia assunto il potere nei circondari di Trapani e Alcamo, il commissario Cesare Mori intervenne dapprima con una serie di arresti e denunce contro gli esecutori materiali di fatti criminosi avvenuti in zona e in secondo luogo con l'arresto dei fratelli Vincenzo e Michele Tedesco e Baldassare Adragna, ritenuti i capifamiglia delle cosche del trapanese.\nNegli anni successivi, durante la prima guerra mondiale, morirono quattrocento cittadini alcamesi e il periodo seguente fu caratterizzato da miserie e stenti causati dall'inflazione monetaria e dal brigantaggio. Nel 1918 l'epidemia influenzale chiamata \"spagnola\" caus\u00f2 la morte di circa cinquecento persone.\nAgli anni '20 risale la fondazione della \"Societ\u00e0 Elettrotecnica Palermitana\", che nel 1928 cambi\u00f2 nome in \"Societ\u00e0 Generale Elettrica della Sicilia\" (SGES), insediando ad Alcamo un'importante officina elettrica nel quartiere di Sant'Agostino.\nI posti di lavoro in tale azienda erano molto ambiti, essendo l'unica azienda in provincia di Trapani ad avere una Cassa Malattie e a prevedere un periodo di ferie lavorative.\nL'officina elettrica rimase operativa fino al 1963, anno in cui si ebbe l'acquisizione della SGES da parte dell'ENEL e la demolizione dell'officina. Durante gli anni in cui la SGES fu attiva, si assistette ad un miglioramento dei servizi elettrici nel territorio alcamese, grazie anche alla realizzazione di numerosi laghi artificiali.\nCon il fascismo, i cittadini chiesero allo stato l'elezione della citt\u00e0 a capoluogo di provincia (1930), ma la richiesta venne rigettata. In questo periodo furono costruiti: la Stazione di Alcamo Diramazione, il cine-teatro Marconi, l'acquedotto tra Alcamo e Castellammare del Golfo (1922-1925) e in particolare il serbatoio comunale ai piedi del Monte Bonifato (detto il \"bottino\"), il Dispensario profilattico antitubercolare, la Caserma dei Carabinieri e l'edificio che ospita l'attuale Liceo Classico \"Cielo d'Alcamo\".\nIl 19 agosto 1937 la citt\u00e0 di Alcamo ricevette la visita del duce Benito Mussolini, che attravers\u00f2 il Corso VI Aprile su un'auto scoperta, sfilando tra la folla dei suoi sostenitori. La visita di Mussolini aveva come scopo l'inaugurazione del tronco ferroviario tra Trapani e Alcamo, realizzato nello stesso anno. Alla visita di Mussolini segu\u00ec dopo qualche settimana la visita del principe Umberto.\nIl 21 luglio 1943 gli americani entrarono ad Alcamo senza incontrare resistenza. Il 18 dicembre 1944 il disagio economico e sociale port\u00f2 la popolazione ad insorgere occupando il palazzo Comunale e incendiandone gli archivi.\nDurante la seconda guerra mondiale gli alcamesi morti o dispersi in battaglia furono 213.\nA partire dagli anni sessanta il tessuto urbanistico si \u00e8 notevolmente ampliato, in particolare ai piedi del monte Bonifato con la costruzione del viale Europa, una delle principali \"arterie\" della citt\u00e0 di oggi.\nAlcamo \u00e8 stata teatro di una sanguinosa guerra di mafia tra la fine degli anni ottanta e gli inizi dei Novanta. Il conflitto vide contrapposti il clan dei Greco (legato alla storica famiglia Rimi) e la mafia emergente dei corleonesi, il cui referente per il mandamento alcamese (uno dei quattro della provincia di Trapani) era il boss Vincenzo Milazzo. Il piano di Tot\u00f2 Riina era quello di eliminare gli esponenti della vecchia mafia e mettere al comando solo suoi uomini fidati. Proprio per questo la famiglia Greco rappresentava un ostacolo.\nLa causa che scaten\u00f2 il conflitto fu un avvicinamento di alcuni membri di Cosa Nostra al rivale clan Greco. La guerra insanguin\u00f2 la citt\u00e0 per circa un quinquennio e provoc\u00f2 decine di vittime. La nuova mafia dei corleonesi prevalse, ma il costo da pagare fu altissimo, poich\u00e9 perirono tantissimi affiliati di quest'ultima.\nDurante lo stesso periodo in cui si svolsero gli scontri armati tra le famiglie mafiose, viene scoperta ad Alcamo, in contrada Virgini, la pi\u00f9 grande raffineria di eroina fino ad allora funzionante in Europa (1985).\nMentre continuavano i delitti mafiosi e le scomparse di decine di vittime per \"lupara bianca\", nella citt\u00e0 di Alcamo si assisteva ad un risveglio religioso, che port\u00f2 all'insediarsi di diverse associazioni cattoliche, quali il Rinnovamento nello Spirito Santo, il Cammino neocatecumenale e il movimento di Comunione e Liberazione. Da quest'ultima ebbe origine la comunit\u00e0 parrocchiale di Ges\u00f9 Cristo Redentore, che si svilupp\u00f2 fino all'edificazione della chiesa Ges\u00f9 Cristo Redentore nel quartiere di Sant'Anna (2006). Tale risveglio religioso si accompagn\u00f2 ad un ritrovato interesse per le antiche tradizioni alcamesi, che vengono ricordate nelle opere degli storici alcamesi Roberto Calia e Carlo Cataldo. Lo stesso Carlo Cataldo \u00e8 stato pi\u00f9 volte premiato, oltre che per i suoi scritti storici, per le sue poesie dialettali, che raccontano il folklore alcamese.\nNel XXI secolo si \u00e8 assistito, con le amministrazioni del Dr. Massimo Ferrara prima e di Giacomo Scala dopo, ad un rinnovamento del contesto architettonico alcamese grazie al restauro di importanti edifici storici, quali il Castello dei Conti di Modica, il Teatro, il Cine-Teatro Marconi, l'ex collegio dei Gesuiti, la Cuba delle Rose (2013), la chiesa del Collegio (2014), la facciata della Badia Nuova (2014) e l'antica fontana araba (2016). Si prevede inoltre, grazie all'intervento del Fondo Ambiente Italiano, il restauro del Castello di Calatubo; la cappella e il sentiero che conduce al castello sono gi\u00e0 stati ripuliti dall'associazione di volontari \"Salviamo il Castello di Calatubo\" (2015).\nTra le opere di rivalutazione degli spazi urbanistici si inseriscono inoltre la ristrutturazione di Piazza Ciullo ad opera dell'architetto Gae Aulenti (1996) e la creazione del parcheggio sotterraneo in Piazza Bagolino con la creazione del vicino parco suburbano.\nA tale interesse per il territorio, si associa anche un interesse per l'ambiente. Infatti, dopo avere aderito all'iniziativa \"Rifiuti Zero\", il comune di Alcamo \u00e8 stato considerato un esempio da seguire per quanto riguarda i risultati ottenuti tra il 2010 e il 2013 nell'ambito della raccolta differenziata.. Nel 2016 il Movimento 5 Stelle vince le elezioni comunali, dopo pi\u00f9 di vent'anni di governo di centro-sinistra.\nStemma.\nLo stemma di Alcamo usato dai tempi di re Federico II \u00e8 un'Aquila nera volante coronata di Oro in Campo di Argento, con tre monti al di sotto, e due Querce d'Oro.\nFederico II scelse l'aquila in quanto era presente nell'arma della sua famiglia. Le due querce rappresentano le due citt\u00e0 che originariamente si trovavano nel territorio di Alcamo (una sul monte Bonifato e l'altra nei pressi dell'odierno centro abitato).\nUna rappresentazione scultorea dello stemma di Alcamo \u00e8 presente su un muro laterale della Chiesa di San Francesco d'Assisi, nei pressi di Porta Palermo.\n In questa scultura le ali dell'aquila sono spiegate, mentre originariamente lo stemma di Alcamo riportava un'aquila con ali semichiuse.\nSi trovano altre rappresentazioni dello stemma sul tetto della chiesa madre, sulla facciata del santuario della Madonna dei Miracoli, sulla facciata del Castello dei Conti di Modica e nel Palazzo Comunale. Tali rappresentazioni si differenziano principalmente per la presenza della corona e la posizione delle ali.\nMonumenti e luoghi d'interesse.\nArchitetture civili.\nTra gli edifici civili di interesse storico, si annoverano:\nArchitetture religiose.\nXVII secolo.\nAll'interno sono sepolti Stefano e Giuseppe Triolo patrioti e fautori dei moti rivoluzionari del 1848 e 1860.\nChiese scomparse.\nTra le chiese un tempo presenti nel territorio ad Alcamo e adesso scomparse, si ricordano:\nArchitetture militari.\nGli edifici militari presenti ad Alcamo sono:\nSiti archeologici.\nNel territorio alcamese si trovano diversi siti di interesse archeologico, in particolare:\nAree naturali.\nTra le aree di interesse naturalistico nell'ambito del territorio alcamese si annoverano le spiagge di Alcamo Marina, la Riserva naturale Bosco di Alcamo (sul Monte Bonifato), il parco suburbano San Francesco e le acque termali segestane.\nLe Terme Segestane, le cui acque presentano una temperatura costante di circa 50 \u00b0C, sono generate dalla risalita di acque di origine meteorica che si incontrano con le acque del Fiume Caldo. Sorgono a 7 chilometri dal centro abitato, vicino al confine con il territorio del comune di Castellammare del Golfo, che condivide con Alcamo tale attrazione naturalistica. Secondo i racconti di Diodoro Siculo, furono create dalle ninfe per favorire il riposo di Eracle durante il suo viaggio da Piloro ad Erice.\nSociet\u00e0.\nEtnie e minoranze straniere.\nSecondo i dati ISTAT, al 31 dicembre 2020 i cittadini stranieri residenti ad Alcamo erano 2489. Le nazionalit\u00e0 maggiormente rappresentate erano:\nTradizioni e folclore.\nDurante le festivit\u00e0 ad Alcamo, sono spesso presenti per le vie pi\u00f9 frequentate artisti di strada e venditori ambulanti di dolciumi, frutta secca e oggettini vari, le cui installazioni sono dette \"barracchelle\".\nCultura.\nOriginario del luogo fu il poeta Cielo d'Alcamo (noto anche come Ciullo d'Alcamo), autore del contrasto \"Rosa fresca aulentissima\", che scrisse nel XII secolo in italiano volgare. All'illustre concittadino gli alcamesi hanno, via via nel tempo, intitolato molti luoghi della citt\u00e0, come la piazza principale, il teatro comunale e il Liceo Classico \"Cielo d'Alcamo\" che, fondato nel 1862, rappresenta uno dei pi\u00f9 antichi istituti del mezzogiorno.\nFra i letterati alcamesi sono da ricordare anche Sebastiano Bagolino (poeta e pittore), Agostino Pant\u00f2, Nino Navarra, Gaspare Cannone, Vito Fazio Allmayer, Giuseppe Cottone e Nicol\u00f2 Mineo; fra i diversi storici locali di una certa importanza ci sono: Ignazio De Blasi, Gianbattista Bembina, Pietro Maria Rocca, Francesco Maria Mirabella, Tommaso Papa, Carlo Cataldo e Vincenzo Regina.\nDal punto di vista culturale, Alcamo ha visto nel corso dei secoli un fiorire di attivit\u00e0 legate alle arti, come l'edificazione di chiese ed edifici dapprima in stile barocco, poi rinascimentale, con l'afflusso di numerose personalit\u00e0 di livello internazionale: pittori (Guglielmo Borremans, ma anche Giuseppe Renda e il talentuoso pittore monrealese Pietro Novelli), scultori (Antonello Gagini e Giacomo Serpotta) ed artisti vari che hanno impreziosito ed abbellito l'immagine della citt\u00e0.\nIstruzione.\nAd Alcamo sono presenti i principali tipi di istituto d'istruzione superiore: Liceo Classico \"Cielo d'Alcamo\", Liceo Scientifico \"G.Ferro\", I.I.S.S. \"P. Mattarella-D. Dolci con l'indirizzo professionale (agricoltura) e l'indirizzo tecnico tecnologico (biotecnologie ambientali e sanitarie), l'ITET Caruso (Istituto Tecnico Economico e Tecnologico), il Liceo \"Vito Fazio Allmayer\" con indirizzo Pedagogico, Economico-sociale, Linguistico e Musicale.\nBiblioteche.\nOrario: da luned\u00ec a sabato ore 8,30-13,30 e 15,30-19,45\nMusei.\nAlcamo \u00e8 una citt\u00e0 d'arte: nelle sue chiese sono custodite diverse opere che nel corso dei secoli l'hanno resa sempre pi\u00f9 interessante dal punto di vista artistico. Ma anche i musei offrono del materiale davvero originale ed interessante.\nOltre agli artisti provenienti da fuori, si sono distinti nel campo della pittura: Giuseppe Renda e Gino Patti; fra gli artisti viventi sono da menzionare Turi Simeti, Vito Bongiorno e Gisella Giovenco; nel campo della scultura sono da ricordare Giuseppe Bambina, Pietro Montana e Nicola Rubino.\nMedia.\nStampa.\nIl pi\u00f9 antico periodico alcamese \u00e8 \"Il Bonifato\".; l'attuale quotidiano alcamese \u00e8 \"Alqamah\".\nAlcamo vanta fra i giornalisti che scrivono per le testate nazionali, due grandi firme: Christian Rocca (Il Foglio, Il Sole 24 ORE e La Stampa) e Giuseppe Pipitone (Il Fatto Quotidiano).\nDa ricordare anche il periodico settimanale \"Il Granellino\", fondato nei primi anni del Novecento da Don Giuseppe Rizzo allo scopo di diffondere i suoi princ\u00ecpi.\nRadio.\nA livello locale, \u00e8 presente la stazione radiofonica di \"Radio Alcamo Centrale\", che opera nel territorio alcamese a partire dal 1976.\nTelevisione.\nLe prime televisioni private sono state Radio Tele Alcamo e Retesei; oggi sono presenti ad Alcamo \"Alpa Uno\" (dal 1976) e \"Videosicilia\" (dal 1987). Negli anni 2010 \u00e8 nata \"Alpa Due\".\nFra i personaggi che si sono distinti nel campo giornalistico televisivo, sono da ricordare Nello Morsellino (giornalista e scrittore), e Salvatore Tartamella (giornalista, pittore e cantautore).\nTeatro.\nEsiste solamente il Teatro Comunale \"Cielo d'Alcamo\", ubicato di fronte al Castello, ma l'attivit\u00e0 teatrale \u00e8 stata sempre fiorente nella Parrocchie.\nDegna di nota sono anche l'associazione \"Mivas\", che ha realizzato diversi musical con successo, e la Compagnia Piccolo Teatro, fondata nel 1976 da un gruppo di appassionati e che ha visto nel corso degli anni l'affermarsi di diversi attori e registi teatrali, come Giacomo Romano Davare, Benedetto Lo Monaco e Antonio Pandolfo.\nNel castello di Alcamo si trova un teatro per l'opera dei pupi: \u00e8 rinato grazie all'impegno di Salvatore Oliveri, nipote del famoso puparo Gaspare Canino che oper\u00f2 ad Alcamo per circa 50 anni, continuando l'opera del padre Luigi.\nSpesso vengono tenute rappresentazioni all'interno del Castello o in piazza.\nMusica e danza.\nFra gli artisti alcamesi pi\u00f9 degni di nota, nel campo nazionale ed internazionale, sono da ricordare il tenore Stefano La Colla, il pianista Domenico Piccich\u00e8, il cantautore Alessio Alessandra e il gruppo folk dei Calandra &amp; Calandra.\nEsistono diverse associazioni musicali operanti ad Alcamo, fra le quali:\nNel campo della danza, ci sono diverse realt\u00e0 alcamesi e scuole di ballo. La famosa ballerina Sara Renda, etoile del Op\u00e9ra National de Bordeaux si \u00e8 formata in una di queste scuole.\nCucina.\nAlcune ricette tipiche della cucina alcamese sono:\nEventi.\nMercato rionale.\nIl mercato rionale di Alcamo (detto \"mercatino\") si svolge il mercoled\u00ec presso la via Tre Santi.\nGeografia antropica.\nUrbanistica.\nStoria.\nIl nucleo originario della citt\u00e0 di Alcamo comprendeva i quartieri di San Vito e Lavinaru.\nSuccessivamente la citt\u00e0 venne fortificata espandendosi verso i quartieri della Chiesa Madre (dove sorgeva il mercato durante il periodo medievale), San Calogero, San Giacomo (all'interno del quale venne edificato il Castello dei Conti di Modica) e San Francesco.\nTra il XVI e il XVII secolo la citt\u00e0 continu\u00f2 ad espandersi verso i quartieri di San Giuliano, San Domenico, San Paolo, Sant'Oliva, Santa Trinit\u00e0, Santa Maria di Ges\u00f9 e Belluvirdi.\nNel XIX secolo la zona urbana si espanse ulteriormente verso i quartieri Santissimo Crocifisso, San Paolo e Sant'Agostino.\nLuoghi di interesse urbanistico.\nPer quanto riguarda le vie principali, la pi\u00f9 importante \u00e8 sicuramente il Corso VI Aprile (chiamato dagli alcamesi \"cassaru\"), che attraversa il centro storico da Porta Palermo, passando da piazza VI Novembre (dove si trova la chiesa madre) e piazza Ciullo, per finire in corrispondenza di Porta Trapani.\nPiazza Ciullo viene identificata come \"la piazza\" per eccellenza dal sistema odonimico popolare. L'attuale nome della piazza (anticamente denominata \"piano S.Oliva\") risale al 1875. Ad essa si affacciano la chiesa del Collegio (in posizione centrale), la chiesa di Sant'Oliva, il palazzo Liberty e il palazzo comunale.\nAltra piazza di particolare interesse \u00e8 Piazza della Repubblica (gi\u00e0 Piazza Umberto I), che sorge a sud del castello dei Conti di Modica. Tale piazza era stata originariamente utilizzata come piazza d'armi per addestrare le truppe all'esterno delle mura. Nel XIX secolo perde tale funzione. Dal 1922 al 1936 venne poi utilizzata come campo sportivo. Nel 1962 venne costruita l'autostazione che collega la citt\u00e0 di Alcamo con i vicini comuni delle provincie di Palermo e Trapani. Nel 1969 venne poi abbellita con una villa al centro e per molti anni ha ospitato il tradizionale mercato rionale.\nTra le pi\u00f9 importanti piazze di Alcamo si annovera anche piazza Bagolino, livellata nel 1909 dal sindaco Stanislao San Giuseppe e successivamente delimitata dalle mura del bastione (1930), che nel 1950 furono completate dall'aggiunta di una ringhiera in travertino.\nAltro luogo di interesse \u00e8 Piazza Pittore Renda, piazza creata nei primi anni del Novecento e dedicata al pittore alcamese.\nAlcamo Marina.\nLa zona a nord del territorio alcamese \u00e8 costituita da un lungo litorale sabbioso (circa 7\u00a0km), dove sorge la localit\u00e0 balneare di Alcamo Marina, che si affaccia sulle acque del Golfo di Castellammare.\nNella zona di Alcamo Marina si trovano:\nParticolare importanza naturalistica rivestono inoltre le dune sabbiose, dove si trovano diverse specie vegetali, tra cui il giglio marino, il ravastrello e \"Agropyrum junceum\".\nEconomia.\nAlcamo \u00e8 uno dei centri principali in Sicilia per la produzione del vino, specialmente il Bianco Alcamo DOC, prodotto soprattutto in vigneti con geometria \"a spalliera\" o \"a tendone\" a partire da vitigno di tipo catarratto bianco comune e/o lucido, al quale viene eventualmente associato damaschino, grecanico e trebbiano. Tale vino \u00e8 uno dei primi vini siciliani ad avere ricevuto la denominazione di origine controllata (nel 1972). A tale proposito, sul territorio alcamese sorgono complessivamente circa 3.700 aziende vinicole e circa 6.000 ettari di terreno agricolo sono dedicati alla coltivazione dei vigneti. Circa il 90% dell'uva raccolta da tali coltivazioni viene destinata appunto alla produzione del Bianco Alcamo.\nNel territorio alcamese sorgono inoltre numerosi bagli, un tempo utilizzati per la produzione del marsala.\nAll'attivit\u00e0 vinicola si affiancano l'allevamento bovino e ovino, la coltivazione dell'olivo (dal quale viene estratto olio extravergine di oliva), dei cereali (in particolare il frumento) e del tipico melone locale dalla forma ovale, con buccia verde e rugosa, chiamato localmente \"miluni purceddu\", che oltre all'aspetto esteriore ha la particolarit\u00e0 di potere essere conservato pi\u00f9 a lungo rispetto ad altre variet\u00e0 di melone.\nNel settore primario \u00e8 significativa anche l'attivit\u00e0 estrattiva (in particolare del marmo, ma anche travertino), sebbene il terziario (pi\u00f9 o meno avanzato) rimane comunque il settore con pi\u00f9 occupati.\nNell'ambito dell'artigianato alcamese, rivestono inoltre particolare importanza la lavorazione del legno, del ferro battuto, della ceramica e il ricamo.\nAssieme ad altri comuni, \u00e8 parte dell\"Associazione Citt\u00e0 del Vino\", del movimento \"Patto dei Sindaci\", del \"Progetto Citt\u00e0 dei Bambini\", della \"Rete dei Comuni Solidali\", della strategia \"Rifiuti Zero\", del distretto turistico territoriale \"Golfo di Castellammare\" e di quello tematico \"Terre del mito\" e del \"Patto Territoriale Golfo di Castellammare\".\nInfrastrutture e trasporti.\nLa citt\u00e0 \u00e8 servita con due svincoli dall'autostrada A29 Palermo-Mazara del Vallo (Alcamo Est ed Alcamo Ovest), oltre allo svincolo di Castellammare del Golfo che si collega all'entrata nord di Alcamo. Dallo svincolo di Alcamo Ovest si dirama l'autostrada A29 diramazione Alcamo-Trapani. Alcamo \u00e8 attraversata da due strade statali: la strada statale 113 che collega Trapani con Messina e la strada statale 119 che collega Alcamo con Castelvetrano\nLa ferrovia Palermo-Trapani non passa per il centro cittadino, bens\u00ec lungo la costa e poi all'interno sul versante ovest. La stazione di Alcamo Diramazione si trova in prossimit\u00e0 dello svincolo autostradale Alcamo ovest, inoltre la stazione di Castellammare del Golfo \u00e8 ubicata nel territorio di Alcamo, precisamente ad Alcamo Marina.\nPassano per il territorio di Alcamo le strade statali:\nPassano per il territorio di Alcamo le strade regionali della Sicilia:\nPassano per il territorio di Alcamo le strade provinciali della provincia di Trapani:\nPassano per il territorio di Alcamo le strade di bonifica della provincia di Trapani:\nSulla SS 624 Palermo-Sciacca \u00e8 presente l'uscita \"Alcamo\" in entrambe le direzioni che dista circa 30\u00a0km dal versante Sud-Ovest del centro abitato di Alcamo. Tale uscita, ubicata interamente nel territorio di Poggioreale, si collega, tramite la SP 9 (di serie n.182 Macchia-Sella-Bonfalco) e la SB0 (Strada intercomunale di Gibellina), al confine tra i territori di Poggioreale e di Monreale, alla SS 119 (di Gibellina) nei pressi dell'ex stazione ferroviaria e uscita autostradale di Gallitello.\nAlcamo dista circa 42\u00a0km dall'aeroporto \"Giovanni Falcone e Paolo Borsellino\" di Palermo-Punta Raisi e circa 63\u00a0km dall'aeroporto \"Vincenzo Florio\" di Trapani-Birgi.\nSport.\nLo sport pi\u00f9 seguito e praticato ad Alcamo, come nella gran parte dei comuni italiani, \u00e8 sempre stato il calcio; la principale squadra cittadina, l', \u00e8 stata in passato protagonista di alcuni campionati di Serie C, dove risaltano le memorabili vittorie contro e Crotone, e di Serie D.\nDurante questo periodo furono allenatori della squadra Gino Colaussi e Carlo Matteucci.\nL'Alcamo pu\u00f2 vantare, nel suo palmar\u00e8s, oltre a vari trofei regionali, la conquista della Coppa Italia Dilettanti nel 1996 e la seguente Supercoppa Italiana Dilettanti. Queste furono, con il periodo d'oro della serie C, le pi\u00f9 belle pagine della storia calcistica alcamese.\nUna recente crisi societaria ha fatto s\u00ec che la compagine, che si trovava in Serie D, fallisse e ripartisse dalla prima categoria, cos\u00ec la prima squadra cittadina milita adesso nel campionato di Eccellenza regionale, a seguito della ennesima rifondazione nel 2010.\nMolto attiva \u00e8 inoltre l'attivit\u00e0 di calcio giovanile, tra le varie squadre giovanili, la scuola calcio Adelkam si contraddistingue per aver lanciato numerosi calciatori ed aver vinto molte competizioni nazionali ed internazionali.\nAlcamo \u00e8 la sede principale del Trofeo Internazionale Costa Gaia, kermesse giovanile a cui partecipano molte squadre blasonate e che ha visto tra i protagonisti molti interpreti dei campionati maggiori.\nDa Alcamo part\u00ec Franco Alesi, un carrozziere, che emigr\u00f2 in Francia e a Montfavet nacque suo figlio Jean, che diverr\u00e0 poi pilota automobilistico che corse in Formula 1 e milit\u00f2 anche nella Scuderia Ferrari, vincendo il Gran Premio del Canada 1995\nAnche il Basket \u00e8 molto seguito e praticato, sicuramente oggi con risultati migliori del calcio. La compagine femminile, il Basket Alcamo, \"Gea Magazzini\",(che ha preso il posto dello Sport Club Alcamo) ha ottenuto nella sua storia risultati notevoli (lunga militanza in Serie A1 e finale di Coppa Ronchetti), militando per 11 anni nel campionato di Serie A2, riconquistando la massima serie dalla stagione 2011-2012.\nFra le pi\u00f9 note cestiste che ci hanno giocato ricordiamo: Cynthia Cooper, Lisa Leslie, Francesca Zara, Susanna Stabile, Di\u0101na Skrasti\u0146a e Adalgisa Impastato. Gli allenatori pi\u00f9 in vista sono stati: Vito Pollari, Massimo Romano e Andrea Petitpierre.\nAnche la formazione maschile si \u00e8 sempre ben contraddistinta, anche se non agli stessi livelli.\nLa squadra cittadina di pallamano, il Pallamano Alcamo, che milita in serie A1, disputa le sue partite interne nel nuovo palasport Enzo D'Angelo, ove di recente ha anche giocato la Nazionale di pallamano dell'Italia.\nImpianti sportivi.\nLa citt\u00e0 dispone di numerosi impianti sportivi, i pi\u00f9 importanti sono lo stadio comunale Lelio Catella (capienza di circa 10.000 posti) per il calcio e l'atletica, il Palazzetto Tre Santi per il basket e il Palasport Enzo D'Angelo per la pallamano. Una piscina privata ad uso pubblico (La Fenice) dove si allenano ragazzi che hanno vinto anche premi nazionali. Lo stesso impianto ospitava una pista per il pattinaggio sul ghiaccio, che \u00e9 stata sostituita con una palestra di arti marziali. \nQuando militava in Serie C, l' disputava le partite interne allo stadio Don Rizzo, impianto che viene oggi utilizzato, come lo stadio S. Ippolito, dalle squadre giovanili e minori."}
{"id": "1393304", "revid": "114882775", "url": "https://it.wikipedia.org/wiki?curid=1393304", "title": "Liberazione di san Pietro", "text": "La Liberazione di san Pietro \u00e8 un affresco (circa 660x500 cm) di Raffaello, databile al 1513-1514 e situato nella Stanza di Eliodoro, una delle Stanze Vaticane.\nStoria.\nI primi disegni per gli affreschi della stanza poi detta di Eliodoro, vennero approntati da Raffaello gi\u00e0 nell'estate del 1511, quando i lavori alla Stanza della Segnatura non erano ancora terminati. In particolare la scelta dei soggetti, legati a interventi miracolosi per la salvaguardia della Chiesa, venne suggerita dal pontefice e rifletteva il duro momento dopo le sconfitte contro i francesi, che avevano portato alla perdita di Bologna e alle minacce continue di eserciti stranieri nella penisola. La liberazione di Pietro in particolare rappresentava il trionfo del primo pontefice per intervento divino, al culmine delle sue tribolazioni.\nPer eseguire l'affresco Raffaello dovette distruggere l'opera di Piero della Francesca. Ridipinture riparatorie si trovano nello sfondo.\nDue finte tabelle nello sguancio della finestra ricordano il completamento dell'affresco gi\u00e0 nel pontificato di Leone X: Durante la Repubblica Romana instaurata dai giacobini e successivamente nel periodo napoleonico, i francesi elaborarono alcuni piani per staccare gli affreschi e renderli portabili. In fatti, venne espressero il desiderio di rimuovere gli affreschi di Raffaello dalle pareti delle Stanze Vaticane e inviarli in Francia, tra gli oggetti spediti al Musee Napoleon delle spoliazioni napoleoniche, ma questi non vennero mai realizzati a causa delle difficolt\u00e0 tecniche e i tentativi falliti e disastrosi dei francesi presso la Chiesa di San Luigi dei Francesi a Roma.\nDell'opera esiste una \"prima idea\" nel Gabinetto dei Disegni e delle Stampe degli Uffizi, in cui si notano varie differenze e soprattutto una simmetria pi\u00f9 stringata. \nDescrizione e stile.\nLa scena \u00e8 stata resa da Raffaello fortemente unitaria nonostante l'articolarsi della parete in tre zone, a causa dell'apertura della finestra, che Raffaello riemp\u00ec con tre momenti del racconto. Al centro, al di l\u00e0 di una grata tra oscure e massicce cortine murarie, avviene l'apparizione radiosa dell'angelo nel carcere, dove Pietro giace ancora profondamente immerso nel sonno e avvinto dalle catene; l'apparizione luminosa dell'angelo e le sbarre in controluce generano un sorprendente effetto di profondit\u00e0 spaziale. L'emanazione luminosa arriva a toccare tutti gli elementi della scena, comprese le mura carcerarie, dove permangono bagliori rossicci. Pietro appare vecchio e stanco: secondo alcuni la raffigurazione alluderebbe alla morte di Giulio II (1513), liberato dal \"carcere terreno\", oppure alla liberazione di Leone X, ancora cardinale, dalla prigionia che segu\u00ec la battaglia di Ravenna.\nA destra l'angelo conduce l'apostolo fuori dal carcere, in un'atmosfera tra sogno e realt\u00e0, evocata anche dalle guardie miracolosamente cadute nel sonno; a sinistra altri soldati scoprono la fuga, mentre si agitano al chiarore della luna e dei bagliori delle fiaccole, che accendono le loro armature di riflessi.\nSono presenti ben quattro tipi diversi di luce: la luna, che si riflette nelle armature dei soldati; la fiaccola, con il suo riverbero fluttuante; la luce divina, che ricorda quella presente ne \"Il sogno di Costantino\"; infine c'\u00e8 la luce della finestra sottostante (nell'immagine \u00e8 fotografata chiusa) che si somma alla luce dell'angelo. L'apertura alla base del dipinto infatti non \u00e8 disegnata, bens\u00ec \u00e8 una finestra reale.\nIl racconto deriva dagli Atti degli Apostoli (XII, 6 e ss.). La luce \u00e8 assoluta protagonista della scena notturna, e ha come unico precedente conosciuto il \"Sogno di Costantino\" di Piero della Francesca ad Arezzo. Il tema del sogno si ritrova anche nella scena biblica corrispondente sulla volta, la \"Scala di Giacobbe\"."}
{"id": "1393305", "revid": "9316", "url": "https://it.wikipedia.org/wiki?curid=1393305", "title": "Plan Condor", "text": ""}
{"id": "1393312", "revid": "287204", "url": "https://it.wikipedia.org/wiki?curid=1393312", "title": "Arte turistica kamba", "text": "Larte turistica kamba \u00e8 una produzione scultorea artistico-industriale creata tra la prima e la seconda guerra mondiale dal gruppo etnico keniota dei Kamba. Questa produzione, basata sulla lavorazione a catena di montaggio, \u00e8 slegata dal contesto cerimoniale e rituale proprio dell'arte kamba tradizionale, ed \u00e8 stata messa in atto esplicitamente in funzione della vendita sui mercati locali e internazionali.\nLe origini.\nL'arte turistica kamba fu iniziata negli anni venti del Novecento da Mutisya Wa Munge, un agricoltore originario di Wamunyu, una piccola citt\u00e0 del distretto di Machakos.\nDurante la prima guerra mondiale Mutisya si arruol\u00f2 nei Carrier Corps britannici e trascorse alcuni anni di servizio a Dar Es Salaam, l'ex capitale della Tanzania, dove entr\u00f2 in contatto con le produzioni scultoree zaramo e makonde. A quell'epoca gli Zaramo e i Makonde avevano iniziato la produzione ed il commercio di sculture in ebano grazie all'incoraggiamento ed al sostegno dei missionari luterani locali.\nLe sculture zaramo, di origine pi\u00f9 antica rispetto a quelle makonde, e con segni di un'ipotizzata influenza swahili e addirittura singalese, iniziarono ad esser distribuite attraverso i mercanti kamba, che in quel periodo avevano esteso i propri traffici commerciali anche in Tanzania.\nLa produzione di sculture d'ebano makonde \u00e8 invece di origine recente, la prima documentazione risale alla met\u00e0 del XIX secolo. Caratteristici della scultura makonde fino ai nostri giorni sono due stili distinti, \"binadamu\" e \"shetani\". Le \"sculture binadamu\" (ossia \"figli d'Adamo\"), riproducono in modo realistico e naturalistico alcune scene della vita quotidiana dei villaggi makonde; le \"sculture shetani\" (ossia \"spiriti\"), invece, rappresentano gli spiriti, i demoni e gli antenati che popolavano le religione e la mitologia makonde.\nMutisya, osservando come i Makonde riuscissero a provvedere al proprio sostentamento con il commercio di questi manufatti, percep\u00ec il potenziale economico di questa attivit\u00e0 scultorea e decise di imparare ad intagliare il legno da autodidatta, ovvero osservando ed emulando gli artigiani tanzanesi. Scelse lo \"stile binadamu\", poich\u00e9 non condivideva le credenze religiose e mitologiche makonde, e anche perch\u00e9 questo era lo stile pi\u00f9 adatto alla commercializzazione.\nL\"old style kamba\".\nNel 1920 Mutisya ritorn\u00f2 a Wamunyu e adatt\u00f2 le immagini binadamu alle scene familiari caratteristiche della vita rurale keniota, creando quello che oggi \u00e8 definito \"old style\" e diventando un grande produttore, commerciante e imprenditore di sculture kamba.\nL\u2019\"old style\" iniziato da Mutisya \u00e8 costituito da oggetti sia funzionali che decorativi. Tra i prodotti funzionali si annoverano gli utensili domestici, le posate da insalata, gli stuzzicadenti, i portatovaglioli, i tagliacarte, i segnalibri ed i pettini. Le immagini scultoree decorative sono costituite prevalentemente da statuette raffiguranti esseri umani stilizzati e non realistici e da rappresentazioni lignee inespressive che ritraggono uomini e donne Maasai e Turkana.\nQueste sculture rappresentano le popolazioni locali nell'esecuzione di \u201cattivit\u00e0 culturali\u201d africane; ad esempio una donna che trasporta un contenitore d'acqua sulla testa o un bambino sulla schiena, o che pesta il grano con un mortaio e un pestello, un guerriero con lo scudo e la lancia o un anziano agghindato con armi e ornamenti e seduto su uno sgabello treppiede.\nAppartengono all\u2019\"old style kamba\" anche le maschere che rappresentano l'immagine idealizzata del moran maasai; le linee geometriche definiscono l'et\u00e0 del guerriero, le rughe pi\u00f9 definite e la fronte pi\u00f9 pronunciata indicano un'et\u00e0 avanzata.\nMutisya inizialmente dedic\u00f2 solamente alcune ore della giornata alla scultura e utilizz\u00f2 il guadagno ottenuto dalla vendita di questi manufatti per completare il proprio bilancio mensile basato soprattutto sull'agricoltura. Successivamente si dedic\u00f2 a questa produzione a tempo pieno insegnando a parenti ed amici la nuova arte scultorea; il figlio Mwambetu divenne il maggiore commerciante di sculture kamba, estendendo il commercio da Wamunyu a Mombasa e Nairobi.\nLa produzione \"under the tree\".\nNel periodo compreso tra le due guerre mondiali la produzione scultorea kamba sub\u00ec un forte sviluppo raggiungendo lo stadio definito \"cottage industry\" o \u201cindustria a domicilio\u201d. In riferimento all'arte turistica kamba questa fase \u00e8 stata denominata \u201cproduzione under the tree\u201d perch\u00e9 il processo produttivo aveva luogo prevalentemente sotto gli alberi centrali del villaggio e non all'interno delle abitazioni, come suggerirebbe la locuzione cottage industry.\nQuesta fase ebbe inizio quando numerosi artigiani e apprendisti si riunirono intorno alla casa di Mutisya e iniziarono a produrre sculture realistiche e naturalistiche sotto l'albero centrale del villaggio, un luogo socialmente centrale per i Kamba, in cui le arti e le abilit\u00e0 venivano condivise e insegnate.\nDopo la prima guerra mondiale il Kenya si trasform\u00f2 in una meta turistica soprattutto per i viaggiatori europei dei ceti sociali elevati. Inizialmente il mercato per la produzione di souvenir kamba era di piccole dimensioni ed era costituito quindi dai turisti di lusso, dagli europei residenti in Africa orientale e dagli ufficiali britannici giunti in Kenya per l'arruolamento dei soldati.\nLe sculture kamba raggiungevano i facoltosi destinatari attraverso i primi commercianti informali che svolgevano il ruolo di intermediari tra le zone rurali e urbane, evitando che i turisti o i commercianti non africani affrontassero il lungo e faticoso viaggio fino ai luoghi di produzione.\nGli europei influenzarono, fin dalle origini, lo sviluppo della scultura locale, con i propri gusti e le proprie preferenze. Il design delle statuette Maasai e Turkana, infatti, \u00e8 basato sui primi disegni che gli europei fecero di questi gruppi etnici.\nUn ulteriore impulso alla produzione locale venne dato alla fine degli anni cinquanta del Novecento quando un commissario distrettuale not\u00f2 lo sviluppo della produzione artigianale kamba e decise di espandere il piccolo mercato delle sculture in ebano e mogano trovando a Nairobi nuovi contatti commerciali per gli artigiani locali.\nNegli stessi anni si verific\u00f2 un ulteriore aumento del traffico turistico, i turisti, infatti, passarono dai 4.600 del 1946 ai 26.000 del 1956. Ci\u00f2 venne visto come una grande opportunit\u00e0 da molti degli scultori che decisero di trasferirsi dal distretto di Machakos a Nairobi e a Mombasa, dove dettero origine a un nuovo tipo di produzione denominato \"new style\".\n\"New style kamba\".\nAppartengono al \"nuovo stile\" scultoreo le miniature degli animali che i turisti possono fotografare durante i safari: leoni, elefanti, rinoceronterinoceronti, bufali, facoceri, giraffe, antilopi e zebre.\nI grandi animali africani sono ritratti in posa eretta e statica, con lo sguardo frontale e sono inoltre caratterizzati da un'uniformit\u00e0 stilistica raggiunta attraverso la reciproca imitazione. Inoltre, anche gli utensili domestici iniziarono ad essere decorati con immagini raffiguranti gli animali africani. Gli scultori incominciarono anche a produrre variazioni su richiesta per incrementare le vendite, ruotando la testa dell'animale a destra o a sinistra realizzando pose pi\u00f9 realistiche.\nDato che le sculture possedevano pochi dettagli e abbellimenti, era possibile creare e vendere in giornata molti manufatti. Gli scultori commerciavano con i passanti dalle proprie postazioni sotto gli alberi centrali della citt\u00e0 finch\u00e9 un'ordinanza cittadina non lo imped\u00ec. Dal 1960 i funzionari cittadini, che consideravano gli artigiani kamba come un pugno nell'occhio, li cacciarono dai loro consueti luoghi di ritrovo nel centro cittadino. \nMolti scultori tornarono a casa, altri si unirono fondando le prime cooperative artigianali kamba.\nLe cooperative artigianali.\nNel 1963 il Kenya ottenne l\u2019indipendenza e molte nazioni europee e statunitensi, oltre che agenzie internazionali, offrirono il proprio aiuto e sostegno a questa nuova nazione dell'Africa orientale.\nDopo l'indipendenza cambi\u00f2 il turismo che non era pi\u00f9 composto dai viaggiatori di lusso ma soprattutto dagli appartenenti al ceto medio. \nIl rapporto del 1963 sul turismo di \"International Banck for Reconsrtuction and Development\" indic\u00f2 al governo keniota proprio il ceto medio europeo quale nuova fonte di reddito sulla quale concentrare le proprie attenzioni. I piani governativi crearono una nuova industria turistica incentrata sulla nuova clientela; migliorarono le infrastrutture locali, diedero vita agli splendidi parchi naturali per i safari e alle stazioni balneari ritratte nelle cartoline.\nIl miglioramento e lo sviluppo nazionale richiese la presenza di una manodopera proveniente dall'estero e specializzata nei campi dell'ingegneria, dell'architettura, della sanit\u00e0 e dell'arte; i nuovi lavoratori, residenti a tempo determinato, divennero quindi parte della popolazione keniota. I turisti piccolo-borghesi e i residenti provenienti dall'estero costituirono i nuovi consumatori con cui gli intagliatori Kamba poterono commerciare direttamente, senza doversi affidare a intermediari non africani.\nIl mercato in espansione esigeva una nuova forma di commercio su larga scala, ma questa sfida non rappresent\u00f2 un problema per i Kamba, anzi solo l'estensione delle proprie capacit\u00e0 commerciali tradizionali. Infatti essi non erano novizi nel commercio su larga scala, fin dall'inizio del diciannovesimo secolo commerciavano ornamenti d'avorio e prodotti agricoli dal distretto di Machakos alle coste keniote, alla Tanzania.\nTuttavia il nuovo mercato in espansione ed il commercio su larga scala resero necessario un nuovo sistema produttivo che superasse la \u201cproduzione under the tree\u201d. I Kamba attuarono questo superamento introducendo all'interno della propria produzione scultorea innovazioni tecnologiche e variazioni di processo. L'equipaggiamento degli strumenti lavorativi fu espanso ed innovato: dai pochi strumenti iniziali si pass\u00f2 ad un incremento del numero di attrezzi utilizzati e a una diminuzione delle dimensioni degli utensili che permise una manipolazione pi\u00f9 facile e veloce. Gli scultori sono circondati da asce, scalpelli, seghe, lime e coltelli di diverse fatture e dimensioni.\nL'introduzione della fotografia rappresent\u00f2 un'ulteriore e importante innovazione tecnologica, perch\u00e9 permise di creare prodotti pi\u00f9 realistici e tra loro qualitativamente pi\u00f9 conformi.\nLa variazione pi\u00f9 visibile \u00e8 rappresentata dall'introduzione della catena di montaggio. \nIl processo produttivo artigianale, prima eseguito da un unico scultore, venne segmentato in una serie ripetitiva di operazioni manuali separate ed eseguite da artigiani diversi. In tal modo i Kamba, si garantirono un incremento della produttivit\u00e0, basato sulla diminuzione dei tempi di lavoro e sull'aumento della quantit\u00e0 di articoli prodotti. \nEssi crearono un'arte basata sulla produzione industriale, di massa e su larga scala.\nI Kamba diedero vita a tre cooperative artigianali che ancora oggi si spartiscono il mercato della produzione dell'arte turistica keniota.\nLa cooperativa pi\u00f9 antica \u00e8 l'Akamba Handicraft Industry, fondata nel 1963 nel sobborgo cittadino di Mombasa, seguono in ordine cronologico la Nairobi Handicraft Industrial Cooperative Society, creata nel 1968, e l'Akamba Industries Cooperative Society, avviata nel 1975 a Wamunyu dopo due precedenti tentativi falliti nel 1951 e nel 1965.\nLe cooperative artigianali furono create con l'intento di sviluppare un monopolio sulla produzione e sul commercio delle sculture kamba e per ottenere un riconoscimento a livello mondiale del made in Kenya. Il fine economico e culturale rappresent\u00f2 il punto di forza delle cooperative artigianali e spinse centinaia di artisti ad associarsi per condividere i benefici offerti da questa nuova istituzione socioeconomica.\nL'organizzazione.\nL'organizzazione sociale della cooperativa kamba rispecchia il sistema sociale gerontocratico del gruppo etnico, che \u00e8 basato sulle classi d'et\u00e0 e sui clan patrilineari agnatici.\nI laboratori artigianali di paglia o di muratura sono suddivisi in una zona interna, occupata dagli artigiani professionisti, pi\u00f9 anziani e pi\u00f9 esperti, e in una sezione isolata adibita alla produzione degli apprendisti e dei rifinitori.\nI laboratori sono inoltre divisi tra loro secondo l'appartenenza ai differenti mbai, i gruppi di discendenza agnatica patrilineare. L'appartenenza \u00e8 identificata da una targa, posta all'ingresso del laboratorio artigianale, che reca il nome del paese d'origine e del clan.\nL'area del complesso lavorativo pi\u00f9 prossima all'entrata, e quindi pi\u00f9 visibile per i clienti visitatori, \u00e8 occupata dallo showroom, il luogo adibito all'esposizione e alla vendita delle sculture; nella zona pi\u00f9 interna ha sede invece l'ufficio amministrativo.\nLa gestione della cooperativa \u00e8 svolta da una commissione centrale formata da un presidente, un vicepresidente, un segretario ed un tesoriere, che si spartiscono l'autorit\u00e0 e il potere della cooperativa.\nAnche se in teoria i giovani artigiani neofiti potrebbero aspirare a ricoprire un ruolo all'interno della commissione centrale, in realt\u00e0 le elezioni avvengono all'interno delle assemblee claniche, quindi la commissione centrale \u00e8 quasi sempre composta dai capiclan, rispecchiando in questo modo lo nzama, il consiglio degli anziani.\nCon l'aumento dei guadagni e degli affiliati aumentano per\u00f2 i problemi gestionali; queste imprese commerciali in espansione iniziano ad aver bisogno di un'organizzazione gestionale manageriale formata da giovani professionisti, in particolar modo necessitano di contabili, ragionieri e dirigenti per gestire le entrate e le uscite, gli ordini e le esportazioni, le sovvenzioni statali e gli aiuti privati. Nonostante gli anziani siano consapevoli di questa necessit\u00e0 guardano con diffidenza a una direzione amministrativa gestita esclusivamente dai giovani professionisti.\nEssendoci ancora poca disponibilit\u00e0 di laureati kamba che possano occupare il ruolo del manager aziendale, la gestione \u00e8 affidata ai giovani ragionieri che devono ricoprire pi\u00f9 funzioni e responsabilit\u00e0 insieme e che sono vincolati nelle decisioni e nelle azioni dall'ampio potere esercitato dagli anziani.\nLa cooperativa offre essenzialmente quattro vantaggi all'associato: la garanzia di migliori condizioni di lavoro, attraverso l'accesso ad uno spazio lavorativo pi\u00f9 confortevole e meglio illuminato, la creazione di una situazione di vendita pi\u00f9 ordinata e la soluzione per i due principali problemi della produzione artigianale, ovvero la fornitura di legname ed i contatti commerciali.\nIl rapporto con il territorio.\nI Kamba lavorano soprattutto l'ebano (\"mpingo\"), il mogano (\"muhugu\") e l'ulivo (\"mutamayu\") forniti dalle foreste governative. Utilizzano inoltre altri legni duri locali, il mutamayo ed il ky\u014dwa, ed alcuni legni morbidi.\nIl problema principale \u00e8 rappresentato dalla scarsit\u00e0 di legname per la desertificazione dell'area kamba. Le disposizioni governative, che tentano di tenere sotto controllo questo pericoloso problema ambientale ed economico, consentono l'acquisto mensile di soli tre tronchi per ogni workshop artigianale. Questa ridotta quantit\u00e0 di legname si esaurisce per\u00f2 intorno alla met\u00e0 del mese e gli artigiani sono costretti a far arrivare ulteriore legname dalle foreste settentrionali di Ngong e Karura, con costi di trasporto elevati. \nInoltre, al problema della fornitura di legname, scarsa e costosa, si aggiunge anche la difficolt\u00e0 nel determinare la qualit\u00e0 del legno prima di acquistarlo e tagliarlo. Capita spesso, infatti, che gli artigiani acquistino un tronco ma non possano utilizzarlo perch\u00e9 solo dopo averlo pagato e tagliato risulta essere completamente marcio al suo interno.\nLe cooperative, allacciando continuamente contatti con i maggiori fornitori autorizzati di legname, ad esempio \"Malindi Musau Partners\" e \"Nganza Partners\", consentono ad ogni singolo artigiano l'accesso a una quantit\u00e0 di legname sufficiente e a un costo inferiore.\nLe cooperative garantiscono inoltre la vendita della produzione artigianale attraverso gli showroom posti all'entrata della struttura ed i venditori interni, attraverso un contatto commerciale diretto con i turisti. Tuttavia solamente il 30% dei prodotti creati da ogni workshop interno alla cooperativa \u00e8 venduto negli showroom della struttura; per il restante 70% della produzione gli artigiani dei singoli recinti devono trovarsi dei contatti commerciali esterni. I mediatori commerciali esterni si occupano della vendita nei mercati e nei negozi delle maggiori citt\u00e0 turistiche del Kenya.\nDato che la cooperativa non pu\u00f2 garantire la vendita della produzione totale di ogni singolo scultore, alcuni artigiani, soprattutto quelli che possiedono buoni contatti commerciali, preferiscono rimanere fuori dalle cooperative e legarsi ad intermediari commerciali come \"Malindi Musau\" oppure usufruire dei vantaggi offerti dalla cooperativa, pagando l'entrata con la promessa dell'iscrizione futura.\nUn ulteriore metodo per aumentare il guadagno ottenuto dalle vendite \u00e8 rappresentato dalle esportazioni attraverso le compagnie commerciali americane, europee ed asiatiche. Le esportazioni costituiscono il 15% del guadagno per la cooperativa di Changamwe e il 35% per quella di Wamunyu.\nLa cooperativa, in cambio dei molteplici vantaggi appena analizzati, stabilisce la quantit\u00e0 e la qualit\u00e0 dei manufatti da produrre, indica gli stili e i temi scultorei a cui gli artigiani devono conformarsi. L'uniformit\u00e0 \u00e8 garantita da un rigido controllo di qualit\u00e0, solo i manufatti che lo superano accedono alla vendita e all'esportazione.\nIl ruolo delle cooperative.\nLe cooperative rappresentano inoltre delle agenzie di mercato. Esse fissano i prezzi dei manufatti attraverso una negoziazione delicata che prende in considerazione l'abilit\u00e0 e l'esperienza artigianale del produttore, la quantit\u00e0 di lavoro e di materiale impiegata per la creazione del manufatto, l'uniformit\u00e0 agli stili e ai soggetti fissati dall'associazione ed il tipo di contatto commerciale. Esse tendono a preferire la vendita a basso costo di pezzi non rifiniti; il profitto della cooperativa, infatti, dipende dal numero giornaliero di manufatti prodotti, non dalla qualit\u00e0 di un singolo artefatto e neppure dal numero di ore impiegate dall'artigiano per la produzione. Quindi la cooperativa spinge ogni artigiano a specializzarsi in pochi soggetti e stili da produrre in tempi rapidi.\nLa cooperativa kamba svolge infine il ruolo di un'agenzia di assistenza sociale; essa garantisce il sostentamento dei propri iscritti attraverso dei piani pensionistici e di salute, la concessione di crediti e la stipulazione di assicurazioni sul lavoro e sulla vita. \nGli anziani, anche senza esperienza, e i giovani che hanno abbandonato la scuola trovano protezione e aiuto economico e sociale all'interno della cooperativa; il benessere dei propri associati conta quanto la produttivit\u00e0. La cooperativa kamba \u00e8 un'impresa economica ma anche socio-assistenziale.\nQueste appena descritte sono le caratteristiche generali riscontrabili nelle tre principali cooperative keniote; queste ultime per\u00f2 possiedono al loro interno delle peculiarit\u00e0 che le rendono differenti.\nAkamba Handicraft Industry.\nL'Akamba Handicraft Industry, che costituisce oggi una delle maggiori attrazioni turistiche della costa keniota, \u00e8 la cooperativa pi\u00f9 vecchia e con il maggior numero di affiliati.\nLa fondazione risale al 1963 quando gli artigiani di Mombasa si spostarono dal centro cittadino al sobborgo di Changamwe e si riunirono in una cooperativa comprando il terreno e creando l'attuale complesso lavorativo.\nAll'ingresso \u00e8 situato lo showroom che attrae i turisti con la variet\u00e0 e la qualit\u00e0 della propria produzione, segue poi l'ufficio amministrativo occupato da una commissione centrale eletta ogni due anni e composta dai membri anziani dei clan. Nella zona pi\u00f9 distante dall'entrata e dai turisti si susseguono i recinti di paglia nei quali gli artigiani lavorano il legno; questi piccoli laboratori artigianali sono suddivisi secondo l'appartenenza ai differenti clan kamba.\nL'Akamba Handicraft Industry \u00e8 la cooperativa con la divisione del lavoro pi\u00f9 evidente; i levigatori, i rifinitori e gli apprendisti sono isolati dalla sezione degli scultori. L'apprendistato \u00e8 molto severo ed enfatizza il raggiungimento della professionalit\u00e0: se non scolpisci con abilit\u00e0 non puoi essere un membro della cerchia interna. Gli artigiani, pagando l'iscrizione alla cooperativa, hanno libero accesso all'area di lavoro e al legname.\nL'Akamba Handicraft Industry \u00e8 inoltre la cooperativa con la maggior fornitura di legname; il problema dell'approvvigionamento delle materie prime qui \u00e8 meno grave rispetto alle altre cooperative per la disponibilit\u00e0 di legno morbido locale.\nL'enorme sviluppo commerciale di questa cooperativa, passato ed attuale, \u00e8 legato inoltre ai finanziamenti offerti dal Ministry of the Cooperatives, al denaro delle iscrizioni dei membri, alle entrate dei non membri che affittano le aree di lavoro e al 15 % del profitto personale di ogni artigiano trattenuto dalla cooperativa. Nel 1963 molti artigiani erano riluttanti ad iscriversi perch\u00e9 non erano disposti a sacrificare il 15% del potenziale profitto per dei benefici incerti; ma oggi moltissimi scultori continuano ad aderire attratti dal notevole incremento delle vendite della cooperativa.\nAkamba Industries Cooperative Society.\nLa prima struttura della cooperativa di Wamunyu, nota come la culla della tradizione scultorea kamba, risale al 1951, quando, con l'aiuto di un commissario distrettuale, gli artigiani locali fondarono la prima cooperativa. L'anno successivo per\u00f2 l'impresa chiuse a causa di una cattiva gestione e di un eccessivo accumulo di manufatti nei magazzini. Gli artigiani di Wamunyu tentarono di riavviare la cooperativa nel 1965, ma dovettero chiudere nuovamente a causa dell'isolamento commerciale e dell'incapacit\u00e0 di sviluppare buone tecniche di marketing, accumulando nuovamente una quantit\u00e0 eccessiva di merce invenduta. Gli artigiani locali continuarono a lavorare indipendentemente, vendendo le proprie merci agli intermediari asiatici che rifornivano i negozi di Nairobi.\nNel 1975, il terzo tentativo di avviare una cooperativa di successo ebbe un esito positivo. L'Akamba Industries Cooperative Society attir\u00f2 molti artigiani, che acquistarono anche le quote della cooperativa. L'obiettivo della cooperativa era di rivitalizzare e rendere prospera la citt\u00e0 di Wamunyu, facendo ritornare la popolazione emigrata per mancanza di lavoro.\nL'impresa di Wamunyu sub\u00ec un importante e notevole sviluppo, anche se non imponente come quello della cooperativa di Changamwe. L'espansione produttiva e commerciale fu favorita dai fondi e dal sostegno che nel 1980 la cooperative ottenne dal Machakos Integrated Development Programme, dalla KETA, Kenyan External Trade Autority, e dal Ministry of the Cooperatives. Contribuirono inoltre i guadagni ottenuti dalle vendite, infatti il 15% del profitto annuo di ogni singolo artigiano \u00e8 trattenuto, anche a Wamunyu, dalla cooperativa.\nOggi l'Akamba Industries Cooperative Society non riscontra pi\u00f9 il problema dell'accumulo di manufatti invenduti nei magazzini e negli showroom: tutto quello che gli artigiani producono trova uno sbocco commerciale, soprattutto grazie alla relativa vicinanza alla capitale.\nNairobi Handicraft Industrial Cooperative Society.\nLa cooperativa di Nairobi, fondata nel 1968, occupa quattro magazzini in affitto situati nella sezione Punwani della capitale keniota. L'affitto annuale dei magazzini risulta essere la spesa pi\u00f9 gravosa affrontata dalla cooperativa. Nonostante i grandi investimenti effettuati le condizioni lavorative sono sotto adeguate, gli spazi risultano essere piccoli e mal illuminati, molti artigiani lavorano nei vicoli che separano i magazzini e vengono interrotti dai mercanti e dai passanti di questa area commercialmente molto attiva.\nGli artigiani di Nairobi non riescono a comprare il terreno per la difficolt\u00e0 ad ottenere un prestito governativo, a causa dell'importanza che la partnership e l'assistenza sociale ricoprono per la cooperativa. \nLa collaborazione, ad esempio, con la Mutua Brothers Partnership ed il Makonde Carving Shop, che \u00e8 fondamentale per l'impresa di Nairobi, gli ha impedito di ricevere l'assistenza dal Ministry of the Cooperatives. Questo ministero vede, infatti, nella dipendenza dagli intermediari esterni una mancanza di organizzazione interna e un'impossibilit\u00e0 di miglioramento della gestione dell'impresa. L'unica opportunit\u00e0 per cambiare la situazione \u00e8 rappresentata dall'acquisto dei terreni e degli edifici in cui lavorano gli artigiani; un circolo vizioso senza via d'uscita.\nLa Nairobi Handicraft Industrial Cooperative Society \u00e8 l'impresa artigianale kamba che risente maggiormente della carenza di legname. Essa possiede infatti la licenza per pochi tronchi al mese che sono usufruiti sia dagli artigiani esperti associati alla cooperativa che dai non membri ed i giovani produttori di pettini che hanno scelto questa occupazione a causa di una disperata mancanza di lavoro e di denaro. Nonostante gli artigiani professionisti risentano di questa divisione \u201cdemocratica\u201d del legname non priverebbero mai i produttori di pettini dell'uso del legno della cooperativa. La cooperativa di Nairobi, infatti, meglio rappresenta il ruolo di agenzia di assistenza sociale, adottando una politica open-door verso i giovani disoccupati che abbandonano prematuramente la scuola e che si dedicano alla produzione di articoli di bassa qualit\u00e0 come i pettini. Per la Nairobi Cooperative occuparsi del sostentamento dei giovani produttori di pettini \u00e8 importante quanto promuovere e ricompensare gli sforzi dei professionisti.\nNon tutti i membri utilizzano la cooperativa come sede lavorativa, molti artigiani preferiscono produrre nelle zone rurali e raggiungere mensilmente l'impresa collettiva per acquistare il legname e per vendere gli articoli prodotti.\nOggi.\nTra gli anni settanta ed ottanta del Novecento era emerso un desiderio di creare una fondazione intercooperativa che riunisse le tre cooperative, ma la rivalit\u00e0 tra le imprese e la preoccupazione che le altre potessero approfittarsi del proprio successo impedivano un'immediata realizzazione di questo ambizioso progetto. La preoccupazione maggiore era rivolta alla cooperativa di Nairobi. Ad essa era infatti associata un'immagine non professionale; era considerata, e continua ad esserlo, la prima stazione per i nuovi immigrati urbani, per i quali rappresenta un centro di socializzazione, di acculturazione urbana e di assistenza sociale, fornendo cibo, riparo e lavoro temporaneo per i disoccupati. Ciononostante nel 1982, secondo i dati riportati da S. K. Choge, A. B. Cunningham e F. W. Ellery , le tre principali cooperative artigianali keniote, insieme ad altre tre associazioni minori, si sono unite in un'organizzazione denominata KCCU, ovvero Kenya Craft Cooperative Union. Circa il 40-50% degli scultori kamba \u00e8 oggi associato al KCCU."}
{"id": "1393323", "revid": "59976", "url": "https://it.wikipedia.org/wiki?curid=1393323", "title": "Common European Framework of Reference for Languages", "text": ""}
{"id": "1393327", "revid": "367445", "url": "https://it.wikipedia.org/wiki?curid=1393327", "title": "Obelisco di Teodosio", "text": "L'obelisco di Teodosio (turco: Dikilita\u015f) \u00e8 un obelisco egizio del faraone Tutmosi III che venne eretto per volere dell'imperatore romano Teodosio I (379-395) nell'ippodromo di Costantinopoli, e noto oggi come At Meydan\u0131 o Sultanahmet Meydan\u0131, a Istanbul.\nStoria.\nL'obelisco venne eretto da Tutmosi III a sud del settimo pilone del grande tempio di Karnak. L'imperatore romano Costanzo II lo fece trasportare lungo il Nilo assieme a un altro obelisco fino ad Alessandria d'Egitto, in occasione dei propri ventennalia (venti anni di regno) nel 357: l'altro obelisco fu eretto sulla \"spina\" del Circo Massimo a Roma nell'autunno dello stesso anno (ed \u00e8 ora l'obelisco del Laterano), mentre quello \"di Teodosio\" rimase ad Alessandria fino a quando l'omonimo imperatore lo fece portare a Costantinopoli, dove venne eretto nel 388 sulla spina dell'ippodromo dal prefetto Proculo, in occasione della vittoria dell'imperatore Teodosio I sull'usurpatore Magno Massimo.\nL'obelisco \u00e8 in granito rosso di Siene. La parte inferiore venne danneggiata in antichit\u00e0, probabilmente durante il trasporto o l'erezione,e quindi l'obelisco \u00e8 oggi alto 18,54\u00a0m (o 19,6\u00a0m), raggiungendo i 25,6\u00a0m con la base, mentre in origine doveva essere alto una trentina di metri, come l'obelisco del Laterano. Tra l'obelisco e la base ci sono quattro cubi di bronzo, che furono utili al trasporto e la messa in posa del manufatto.\nSu tutte e quattro le facce dell'obelisco sono incise delle iscrizioni, su di un'unica colonna centrale, che celebrano le vittorie di Tutmosi III sulle rive dell'Eufrate nel 1550 a.C.\nI rilievi del piedestallo.\nLa base di marmo \u00e8 di grande interesse, essendo rivestita di bassorilievi risalenti all'epoca dell'erezione dell'obelisco a Costantinopoli. Su di una delle facce l'imperatore Teodosio I \u00e8 raffigurato mentre porge la corona della vittoria al vincitore della corsa, incorniciato tra arcate e colonne corinzie, mentre gli spettatori assistono alla cerimonia allietati da musici e danzatori. A destra si distingue l'organo idraulico di Ctesibio, a sinistra un altro strumento. Negli altri lati ci sono scene dell'imperatore che assiste all' apertura dei giochi e alla sottomissione o all'invio di doni da parte di popoli barbari. \nSul piedistallo \u00e8 raffigurato il trasporto dell'obelisco e i giochi del circo. Ai due lati ci sono due iscrizioni, in latino e in greco, le due lingue ufficiali dell'impero, che celebrano la vittoria di Teodosio sui \u201ctiranni\u201d (Massimo e Vittore) e l'erezione dell\u2019obelisco in soli trenta giorni, sotto la guida di Proclo, il prefetto urbano, esaltando la straordinariet\u00e0 dell\u2019impresa."}
{"id": "1393331", "revid": "122311388", "url": "https://it.wikipedia.org/wiki?curid=1393331", "title": "Khyber Pakhtunkhwa", "text": "Khyber Pakhtunkhwa (in pashtu: \u062e\u06cc\u0628\u0631 \u067e\u069a\u062a\u0648\u200c\u0646\u062e\u0648\u0627), in precedenza nota come Provincia della Frontiera del Nord Ovest (in inglese: North-West Frontier Province o NWFP) e colloquialmente nota come Sarhad (pashtu, hindko, urdu: \u0633\u0631\u062d\u062f, letteralmente \"frontiera\"), \u00e8 una delle quattro province del Pakistan, con capitale Peshawar.\nAltri nomi con cui \u00e8 nota sono Gandhara, nome antico della regione, e Afghania, in riferimento ai pashtun che la abitano, noti come Afghani prima della nascita dello stato omonimo.\nIl nome.\nIn inglese la regione \u00e8 stata nota fino al 19 aprile 2010 come North West Frontier Province (spesso abbreviato in NWFP). Prende inoltre il nome di Sarhad (\u0633\u0631\u062d\u062f), che significa \"Frontiera\", in Urdu, lingua ufficiale del Pakistan. In Lingua pashtu (la pi\u00f9 parlata nella regione) viene invece chiamata Pakhtunkhwa (\u067e\u069a\u062a\u0648\u0646\u062e\u0648\u0627\u0647) ossia \"Area Pashtun\", termine usato soprattutto dai nazionalisti Pashtun.\nConfini.\nUna parte della Linea Durand la congiunge all'Afghanistan a ovest e a nord. Confina inoltre con i Territori del Nord a nord-est, con l'Azad Kashmir, il Punjab pakistano e il Territorio della capitale a est e con le Aree tribali di Amministrazione Federale, che la separano dal Belucistan, a sud.\nDistretti.\nLa provincia ha 24 distretti, tra cui 18 Distretti di Area insediata e 6 Aree tribali amministrate dalla provincia (PATA), la cui amministrazione \u00e8 competenza del Presidente del Pakistan e del Governatore della provincia, per gli articoli 246 e 247 della Costituzione del Pakistan."}
{"id": "1393335", "revid": "36426", "url": "https://it.wikipedia.org/wiki?curid=1393335", "title": "Obelisco del Laterano", "text": ""}
{"id": "1393339", "revid": "767487", "url": "https://it.wikipedia.org/wiki?curid=1393339", "title": "Ekaterina Abramzon", "text": "Alta 186 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale d'Israele."}
{"id": "1393342", "revid": "599013", "url": "https://it.wikipedia.org/wiki?curid=1393342", "title": "Svetlana Abrosimova", "text": "Alta per , giocava come ala.\nCarriera.\nHa preso parte agli Europei 1999. Nel 2007 \u00e8 stata convocata per gli Europei in Italia con la maglia della nazionale della Russia."}
{"id": "1393344", "revid": "599013", "url": "https://it.wikipedia.org/wiki?curid=1393344", "title": "Elisa Aguilar", "text": "Alta 172 cm per 75 kg, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Spagna."}
{"id": "1393345", "revid": "767487", "url": "https://it.wikipedia.org/wiki?curid=1393345", "title": "G\u00fcl\u015fah Akkaya", "text": "Alta 181 cm per 67 kg, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Turchia."}
{"id": "1393346", "revid": "599013", "url": "https://it.wikipedia.org/wiki?curid=1393346", "title": "I\u015f\u0131l Alben", "text": "Alta 170 cm, gioca come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Turchia."}
{"id": "1393347", "revid": "300067", "url": "https://it.wikipedia.org/wiki?curid=1393347", "title": "Natallja Anufryenka", "text": "Alta 174 cm, gioca come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Bielorussia."}
{"id": "1393349", "revid": "599013", "url": "https://it.wikipedia.org/wiki?curid=1393349", "title": "Ol'ga Arte\u0161ina", "text": "Alta 182 cm per 80 kg, ha giocato dal 2009 al 2018 come ala nell'UMMC Ekaterinburg.\nCarriera.\nCon il CSKA Samara ha vinto un campionato e una Coppa nazionale, oltre all'Eurolega nel 2005.\nCon la maglia della nazionale russa, ha vinto due Europei (2003 e 2007) e ha conquistato quattro medaglie d'argento, due agli Europei e due ai Mondiali. Ha infine vinto la medaglia di bronzo alle Olimpiadi di Atene 2004."}
{"id": "1393350", "revid": "125872828", "url": "https://it.wikipedia.org/wiki?curid=1393350", "title": "Tuba (strumento musicale)", "text": "Il bassotuba, detto anche Basso Tuba o semplicemente tuba, \u00e8 uno strumento musicale che appartiene alla famiglia degli ottoni e alla famiglia dei corni a pistoni (all'interno della quale ci sono anche i flicorni, di cui le tube costituiscono le varianti pi\u00f9 perfezionate e notevolmente voluminose nelle dimensioni).\nLe tube non sono altro che le taglie pi\u00f9 basse e pi\u00f9 gravi dei flicorni normalmente utilizzati per i complessi cameristici o per le bande militari; le tube infatti costituiscono i modelli maggiormente conosciuti dei flicorni voluminosi, e la loro nomenclatura nel passaggio da una denominazione all'altra, soprattutto dal punto di vista internazionale, genera non poche imprecisioni di definizione. Rispetto ai membri della famiglia dei flicorni, per quel che concerne la loro tessitura ed estensione si dividono convenzionalmente in \"tube basse\" e \"tube contrabbasse\", possono essere costruite a pistoni di tipo verticale, frontale o a tipo cilindro rotante. Tra i membri della famiglia dei flicorni sono quelli dal suono pi\u00f9 grave, concepiti appositamente soprattutto per l'utilizzo in organici orchestrali.\nLa prima tuba (intonata in Fa), suggerita dal supervisore musicale dell'esercito prussiano Friedrich Wilhelm Wieprecht, venne costruita a Berlino da Johann Moritz nel 1835. Essa \u00e8 stata utilizzata nelle orchestre a partire dal 1836. Dieci anni dopo il noto fabbricante di strumenti a fiato Cerveny invent\u00f2 la prima tuba contrabbassa.\nLa tuba ha avuto una propria letteratura solistica (con Ralph Vaughan Williams, Gordon Jacob, Alexej Lebedjew e altri) ed \u00e8 entrata a far parte delle brass band (come i quintetti di ottoni) e jazz (prima che entrasse il contrabbasso). La scoperta delle altre tube in Italia \u00e8 dovuta molto al virtuoso statunitense Roger Bobo, che ha tenuto numerosi corsi nella penisola.\nTipi di tube.\nEsistono quattro tipi di tube: in fa o mi\u266d (tuba bassa) e in do o si\u266d (tuba contrabbassa). In generale sono strumenti con canneggio conico avvolto in volute ellittiche, bocchino emisferico a tazza, con da tre a sei pistoni (o cilindri) e un ampio padiglione. Le tube con il registro pi\u00f9 alto sono accordate in Fa o in Mi\u266d e sono di comune utilizzo sia nelle bande musicali sia nelle orchestre, e sono pi\u00f9 comunemente utilizzate per eseguire brani da solista o in formazioni jazz. Esistono anche due forme particolari da parata: l'Helicon e il Sousafono. Nel primo caso abbiamo uno strumento di forma circolare che permette all'esecutore di poggiarlo sulla spalla, facendovi passare dentro il braccio; mentre nel secondo ne abbiamo una sempre circolare, ma caratterizzato da un gigantesco padiglione mobile.\nTalvolta \u00e8 chiamato impropriamente \"tuba tenore\" anche l'Euphonium, intonato in si\u266d all'ottava alta del flicorno contrabbasso.\nUtilizzo.\nOrchestra.\nIl professore d'orchestra che suona la Tuba ha anche l'obbligo di suonare il Trombone Contrabbasso (Cimbasso) perch\u00e9 considerato strumento affine, come scritto nel CCNL. La Tuba svolge il ruolo di basso all'interno della sezione degli ottoni.\nJazz.\nLa tuba \u00e8 sempre stata presente nel jazz. In particolare la tuba si usava nelle esibizioni all'aperto al posto del contrabbasso perch\u00e9 si riteneva che quest'ultimo potesse non avere un suono sufficientemente potente da superare i rumori ambientali. Lo strumento pu\u00f2 anche eseguire assoli.\nBanda militare.\nNelle bande militari \u00e8 comune anche l'uso del Sousafono, a causa del suo suono \"direzionato\". Generalmente in una banda militare ci sono almeno due tube.\nQuintetto di ottoni.\nNel quintetto di ottoni, la tuba svolge il ruolo di basso, ma pu\u00f2 anche fare assoli. A volte pu\u00f2 essere sostituita dal trombone basso.\nNotazione musicale.\nLa maggior parte del repertorio per tuba, ma sempre con le dovute riserve, \u00e8 scritto in chiave di basso con note reali. In alcune tradizioni bandistiche (come quella britannica) le partiture per tuba sono scritte in chiave di violino: la tuba in Si\u266d \u00e8 scritta due ottave e un tono pi\u00f9 alta mentre quella in Mi\u266d una ottava e una sesta maggiore pi\u00f9 in alto. In questo modo vengono utilizzati come strumenti traspositori e i musicisti possono passare da uno strumento basso a uno contrabbasso e viceversa senza dover cambiare la diteggiatura.\nAltri progetti e origini.\nLa tuba \u00e8 uno strumento a fiato di origini antiche"}
{"id": "1393351", "revid": "144796", "url": "https://it.wikipedia.org/wiki?curid=1393351", "title": "Giorgio II di Sassonia-Meiningen", "text": "Riformatore del suo stato e notevole politico della sua epoca, divenne noto in particolare come promotore delle arti teatrali, regista, direttore, disegnatore di set e mecenate della musica, al punto da guadagnarsi il soprannome di \"Theaterherzog\" (\"Duca del teatro\").\nInfanzia.\nGiorgio era l'unico figlio maschio del duca Bernardo II di Sassonia-Meiningen e di sua moglie, la principessa Maria Federica d'Assia-Kassel. La sua nascita fu accolta con grande sollievo dai sudditi di suo padre, poich\u00e9 la successione al ducato era in pericolo a causa della mancanza di eredi maschi nella famiglia. Giorgio sarebbe rimasto figlio unico per diciassette anni, fino alla nascita di sua sorella, la principessa Augusta in 1843.\nGiorgio trascorse i suoi primi anni sotto la supervisione dei suoi genitori e di sua nonna, la duchessa madre Luisa Eleonora. Fu proprio quest'ultima che instill\u00f2 in Giorgio le virt\u00f9 patriottiche del suo retaggio, cos\u00ec come il senso del dovere necessario a governare un ducato. Ebbe come educatori personaggi di spicco come Friedrich Fr\u00f6bel e Moritz Seebeck. Dal 1844 studi\u00f2 storia dell'arte, storia e legge con Ernst Moritz Arndt, Friedrich Christoph Dahlmann e Gottfried Kinkel all'Universit\u00e0 di Bonn, terminando gli studi nel 1847 a Lipsia. Appassionato di pittura, ne apprese i rudimenti col pittore Paul Saet, venendo cos\u00ec a contatto coi principali artisti del suo tempo di cui in molti casi divenne poi mecenate.\nNel 1862, la sua unica sorella spos\u00f2 il principe Maurizio di Sassonia-Altenburg, un figlio minore del duca Giorgio di Sassonia-Altenburg. sarebbero stati i genitori di Ernesto II di Sassonia-Altenburg, l'ultimo duca regnante di Sassonia-Altenburg.\nRegno.\nGiorgio succedette al padre come Duca di Sassonia-Meiningen quando quest'ultimo venne costretto ad abdicare il 20 settembre 1866 a seguito della sconfitta dell'Austria, di cui era alleato, nella guerra austro-prussiana.\nEgli fu uno dei maggiori intellettuali tra i principi dell'alta nobilt\u00e0 del secondo Impero. Egli \u00e8 noto in particolare per aver supportato l'Orchestra di Meiningen, concedendole il teatro di corte. Uno dei suoi pi\u00f9 grandi amici fu il musicista Johannes Brahms, spesso suo ospite, che da quella orchestra fece eseguire in prima assoluta la sua Quarta Sinfonia (1885). Usando le sue conoscenze di storia dell'arte e le sue abilit\u00e0 di disegno, il Duca ci ha lasciato delle tavole dettagliate di scenari per teatri, costumi e particolari. Inoltre egli fu il coreografo di numerose opere teatrali itineranti in Europa. Per questo suo impegno nel teatro \u00e8 conosciuto come il primo moderno direttore di teatro, ispirando il teatro di Stanislavskij.\nMatrimoni.\nPrimo.\nGiorgio si spos\u00f2 per la prima volta a Charlottenburg il 18 maggio 1850 con la principessa Carlotta di Prussia. figlia maggiore del principe Alberto di Prussia e della principessa Marianna dei Paesi Bassi, e nipote sia di Federico Guglielmo III di Prussia che di Guglielmo I dei Paesi Bassi.\nEbbero quattro figli:\nLa coppia ebbe un breve fidanzamento, era un matrimonio d'amore. Tra i regali di nozze era una vecchia e opulenta villa sul lago di Como da parte della madre della sposa. Fu rinominata Villa Carlotta in onore della sposa. Trascorsero i successivi cinque anni a Berlino e Potsdam, ma tornavano a Meiningen per la nascita dei loro figli.\nIl 27 gennaio 1855, il loro secondogenito mor\u00ec. Carlotta lo avrebbe seguito due mesi dopo, morendo di parto e lasciando Giorgio inconsolabile. Successe al padre come duca di Sassonia-Meiningen nel 1866, undici anni dopo la morte di Carlotta.\nSecondo.\nNonostante la sua recente vedovanza, Giorgio and\u00f2 alla ricerca di una nuova moglie, se non altro per fornire una madre per i suoi due bambini. Conobbe sua cugina di secondo grado, la principessa Feodora di Hohenlohe-Langenburg mentre egli era in viaggio verso l'Italia; essi si fidanzarono quasi subito. Feodora era una nipote della regina Vittoria del Regno Unito, essendo una figlia della sorellastra della regina, la principessa Feodora di Leiningen e di suo marito Ernesto I, principe di Hohenlohe-Langenburg. Il 23 ottobre 1858, si sposarono a Langenburg.\nGiorgio e Feodora ebbero tre figli maschi:\nIl loro matrimonio fu tuttavia infelice. Giorgio non si era mai ripreso dalla morte di Carlotta e Feodora non era caratterialmente adatta alla vita che ci si aspettava che conducesse. Non aveva propensioni intellettuali o artistiche; ancora peggio, non aveva interesse a svilupparne alcuna. Nonostante questo fatto, Giorgio tent\u00f2 di educarla, poich\u00e9 egli era un grande amante delle arti, in particolare del teatro. Sua madre approv\u00f2, affermando che era \"molto ragionevole da parte sua prodigarsi in questo senso per la sua sposa perch\u00e9 fosse molto occupata con le lezioni, di prendere lezioni di disegno, e di ascoltare lezioni di storia\". Giorgio presto si rese conto, tuttavia, che ella non sarebbe mai stata tanto brillante e intelligente come Carlotta. Dopo la morte del loro terzogenito, Feodora rimase lontano da Meiningen pi\u00f9 di quanto consentisse la decenza. nel 1866, egli successe come duca di Sassonia-Meiningen, rendendola duchessa consorte di Sassonia-Meiningen.\nFeodora contrasse la scarlattina nel gennaio 1872, e mor\u00ec il mese successivo. Nonostante le molte differenze tra loro, Giorgio le era rimasto affezionato; quando si ammal\u00f2, fu veramente sconvolto e inviava telegrammi ai suoi genitori due volte al giorno.\nTerzo.\nSi spos\u00f2 una terza volta, ed in maniera diseguale a Liebenstein il 18 marzo 1873 con Ellen Franz, una ex attrice. Le fu dato un suo trattamento, essendo piu tardi nominata Helene, baronessa di Heldburg (Freifrau von Heldburg) poco prima delle loro nozze e dopo il loro matrimonio.\nQuesto matrimonio fu morganatico, ed irrit\u00f2 notevolmente il Kaiser Guglielmo. Giorgi a sua volta divent\u00f2 sempre pi\u00f9 arrabbiato e diffidente verso chi mancava di riconoscere sua moglie e trattarla da pari. Molti tedeschi sostennero la decisione di Giorgio di sposarsi, ma Guglielmo si sent\u00ec particolarmente scosso perch\u00e9 la prima moglie di Giorgio era stata una sua parente. Guglielmo non fu l'unico ad obiettare verso il matrimonio; anche il padre di Giorgio, l'ex duca regnante Bernardo fu altrettanto arrabbiato e minacci\u00f2 di appellarsi direttamente al popolo con la visione sbagliata che essi avrebbero sostenuto la sua opinione. Funzionari e ministri della corte di Sassonia-Meiningen anche contestarono l'unione. Molti si dimisero dai loro incarichi e le loro mogli insultarono Ellen apertamente. L'esercito anche rifiut\u00f2 di porgerle il saluto, facendo ulteriormente arrabbiare duca Giorgio. Mand\u00f2 un emissario a Berlino con una denuncia a Guglielmo, che rispose ordinando che tutti gli ufficiali devevano in futuro salutare Ellen come baronessa di Heldburg. Non fu mai designata duchessa di Sassonia-Meiningen come la sua seconda moglie.\nLa coppia non ebbe figli. Molto amati dal popolo, lei e il duca Giorgio crearono e sviluppato il progressivo teatro Meiningen.\nRapporto con la musica ed il teatro.\nGiorgio II disegn\u00f2 e firm\u00f2 i bozzetti delle scene degli spettacoli del Teatro Meiningen. \nUltimi anni.\n Mor\u00ec il 25 giugno 1914 e fu succeduto dal figlio maggiore Bernardo."}
{"id": "1393352", "revid": "300067", "url": "https://it.wikipedia.org/wiki?curid=1393352", "title": "Sarah Austmann", "text": "Alta 178 cm, gioca come guardia-ala.\nCarriera.\nCon la ha disputato due edizioni dei Campionati europei (2007, 2011)."}
{"id": "1393353", "revid": "599013", "url": "https://it.wikipedia.org/wiki?curid=1393353", "title": "Krissy Bad\u00e9", "text": "Alta 182 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Francia."}
{"id": "1393354", "revid": "300067", "url": "https://it.wikipedia.org/wiki?curid=1393354", "title": "Carmen Bagiu", "text": "Alta 186 cm, giocava come centro.\nCarriera.\nNata a Boto\u015fani nel 1982, esordisce nel campionato rumeno nella stagione 2002-03 giocando per lo CSM Sportul Studentesc Bucure\u1e63ti. Si trasferisce nel Clubul Sportiv Olimpia Bucure\u1e63ti nel 2005-06 giocando due stagioni. Nel 2007-08 passa al Clubul Sportiv CET Govora e l'anno successivo al CS Rapid Bucure\u1e63ti prima di ritirarsi.\nNazionale.\nCon la ha disputato due edizioni dei Campionati europei (2005, 2007)."}
{"id": "1393355", "revid": "599013", "url": "https://it.wikipedia.org/wiki?curid=1393355", "title": "Gunta Ba\u0161ko", "text": "Carriera.\nCon la maglia della ha disputato gli Europei nel 1999, nel 2005 e nel 2007. Ha poi preso parte anche ai Giochi olimpici 2008 a Pechino.\nNella stagione 2009-10 ha giocato con la maglia dell'Umana Reyer Venezia."}
{"id": "1393356", "revid": "599013", "url": "https://it.wikipedia.org/wiki?curid=1393356", "title": "Cl\u00e9mence Beikes", "text": "Alta 177 cm, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Francia."}
{"id": "1393357", "revid": "74801", "url": "https://it.wikipedia.org/wiki?curid=1393357", "title": "Corry Berger", "text": "Alta , giocava come centro.\nCarriera.\nNel 2007 \u00e8 stata convocata per gli Europei in Italia con la maglia della ."}
{"id": "1393358", "revid": "767487", "url": "https://it.wikipedia.org/wiki?curid=1393358", "title": "Dana Boonen", "text": "Alta 197 cm per 87 kg, giocava come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale del Belgio."}
{"id": "1393359", "revid": "300067", "url": "https://it.wikipedia.org/wiki?curid=1393359", "title": "Lina Brazdeikyt\u0117", "text": "Biografia.\n\u00c8 la zia di Iggy Brazdeikis, anch'egli cestista.\nCaratteristiche tecniche.\nAlta 185 cm, giocava come guardia.\nCarriera.\nCon la ha disputato tre edizioni dei Campionati mondiali (1998, 2002, 2006) e cinque dei Campionati europei (1997, 1997, 2001, 2005, 2007)."}
{"id": "1393360", "revid": "300067", "url": "https://it.wikipedia.org/wiki?curid=1393360", "title": "Anne Breitreiner", "text": "Alta 183 cm, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della .\nNelle qualificazioni agli europei 2009 \u00e8 stata la miglior marcatrice della formazione tedesca con 18,6 punti di media a partita.\nDal 2010-11 gioca con in Italia con il Club Atletico Faenza proveniente dal Tarbes, formazione francese con la quale ha disputato l'Eurolega nella stagione precedente."}
{"id": "1393361", "revid": "300067", "url": "https://it.wikipedia.org/wiki?curid=1393361", "title": "Ela Briedyt\u0117", "text": "Alta 176 cm per 60 kg, giocava come guardia.\nCarriera.\nCon la ha disputato i Campionati mondiali del 2006 e due edizioni dei Campionati europei (2005, 2007)."}
{"id": "1393362", "revid": "599013", "url": "https://it.wikipedia.org/wiki?curid=1393362", "title": "Monika Brosovszky", "text": "Alta 175 cm per 61 kg, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della ."}
{"id": "1393363", "revid": "300067", "url": "https://it.wikipedia.org/wiki?curid=1393363", "title": "Aija Brumermane", "text": "Alta 191 cm, gioca come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Lettonia."}
{"id": "1393364", "revid": "300067", "url": "https://it.wikipedia.org/wiki?curid=1393364", "title": "Josipa Bura", "text": "Alta 185 cm, gioca come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Croazia."}
{"id": "1393365", "revid": "300067", "url": "https://it.wikipedia.org/wiki?curid=1393365", "title": "Bahar \u00c7a\u011flar", "text": "Alta 188 cm, gioca come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Turchia."}
{"id": "1393366", "revid": "1896017", "url": "https://it.wikipedia.org/wiki?curid=1393366", "title": "Rainilaiarivony", "text": "Biografia.\nSecondogenito di Rahiniaro, capo del governo dal 1833 al 1852, e di Rabodomiarana, figlia di Ramamonjy. I genitori non erano nobili ma appartenevano alla classe degli \"uomini liberi Hova\" con importante ruolo a corte\nSubentr\u00f2 al fratello Rainivoninahitriniony (1852-1868), succeduto al padre e nominato da Ranavalona I. Nel 1861 sal\u00ec al trono Radama II che mantenne l'esecutivo della madre ma avvi\u00f2 una politica diversa, favorevole alla Francia e al cristianesimo. Rainila, per non compromettere il proprio dominio, diede l'ordine di assassinarlo il 12 maggio 1863. Spos\u00f2 subito dopo la nuova regina Rasoherina che divorzi\u00f2 da suo fratello.\nLe regine, senza prole, non posero limiti all'esercizio del suo potere, nonostante non gli avessero conferito titoli nobiliari o il rango di principe consorte. Qualche inconveniente si manifest\u00f2 con Ranavalona II il cui temperamento la portava a esibire e far valere l'autorit\u00e0 regale che le spettava.\nDivenne l'uomo pi\u00f9 potente del Madagascar, tutte le decisioni erano prese da lui. Promosse, con l'assenso reale, lo sviluppo urbanistico e edilizio della capitale Antananarivo facendo ampliare o costruire il palazzo reale, le chiese, la stazione, il teatro e la fastosa residenza da cui amministrava il regno, Andafiavaratra. Nel 1869 si convert\u00ec al protestantesimo con la consorte Rasoherina, ma si oppose alle mire espansionistiche britanniche e soprattutto francesi. Fece, altres\u00ec, sottoscrivere alle sovrane i codici del 1868 e 1881.\nMorta Rasoherina nel 1868 si un\u00ec in matrimonio con la cugina Ranavalona II (solo la prima consorte, Rasoanalina, apparteneva al suo ceto sociale originario). Deceduta questa nel 1883, la nuova monarca, la giovane Ranavalona III, nipote della defunta, accett\u00f2 le nozze con Rainila che pot\u00e9 conservare la sua supremazia.\nI missionari inglesi convinsero il primo ministro a dichiarare il protestantesimo la religione ufficiale del regno. Si espanse, per\u00f2, il proposito di assoggettamento da parte della Francia e, tra il 1883 e il 1885, Rainila e la regina non poterono evitare la formalizzazione dell'accordo di protettorato voluto dal presidente del consiglio Jules Ferry. Nel 1895, infine, il Madagascar fu conquistato e il primo ministro esiliato ad Algeri dove morir\u00e0 il 17 luglio 1896 all'et\u00e0 di 68 anni. La salma sar\u00e0 riportata in patria nel 1900 e tumulata nella tomba del padre ad Antananarivo. Anche l'ultima sovrana Ranavalona III part\u00ec per l'esilio, la monarchia venne abolita, l'isola perse l'indipendenza e acquis\u00ec lo \"status\" di colonia francese che mantenne fino al 1958.."}
{"id": "1393367", "revid": "767487", "url": "https://it.wikipedia.org/wiki?curid=1393367", "title": "Evelien Callens", "text": "Alta 187 cm, giocava come centro.\nCarriera.\nGi\u00e0 nel 1999 parte della nazionale belga cadette, la Callens entr\u00f2 nella pallacanestro di alto livello venendo scelta da Nevada Las Vegas, che le diede la possibilit\u00e0 di giocare nel campionato NCAA. Nel 2004-05 \u00e8 passata al Waregem, nel campionato belga e durante la stagione successiva al Dexia Namur. Dal 2006 gioca in Serie A1, con il Basket Spezia Club.\nDopo un biennio nella Liomatic Umbertide, passa alla Job Gate Napoli.\nNel 2007 \u00e8 stata convocata per gli Europei in Italia con la maglia della nazionale del Belgio."}
{"id": "1393368", "revid": "767487", "url": "https://it.wikipedia.org/wiki?curid=1393368", "title": "Laura Camps", "text": "Alta 180 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Spagna."}
{"id": "1393369", "revid": "123991204", "url": "https://it.wikipedia.org/wiki?curid=1393369", "title": "Marjorie Carpr\u00e9aux", "text": "Carriera.\nDopo aver giocato tra Novia Namur e Dexia Namur, \u00e8 arrivata al Banco di Sicilia Ribera il 21 gennaio 2009. La stagione successiva \u00e8 a Livorno.\n\u00c8 stata la rivelazione del Campionato europeo under-20 di Sopron, quando \u00e8 stata la principale artefice del quinto posto della sua nazionale e della qualificazione al Campionato mondiale under-21 di Mosca. Nel 2007 \u00e8 stata convocata per gli Europei in Italia con la maglia della nazionale del Belgio.\nStatistiche.\n\"Dati aggiornati al 31 maggio 2010.\""}
{"id": "1393370", "revid": "599013", "url": "https://it.wikipedia.org/wiki?curid=1393370", "title": "Olga Chatz\u012bnikolaou", "text": "Alta 181 cm, gioca come guardia o ala piccola.\nCarriera.\nNel 2007 \u00e8 stata convocata per gli Europei in Italia con la maglia della ."}
{"id": "1393371", "revid": "767487", "url": "https://it.wikipedia.org/wiki?curid=1393371", "title": "Cristina Ciocan", "text": "Alta 183 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della ."}
{"id": "1393372", "revid": "599013", "url": "https://it.wikipedia.org/wiki?curid=1393372", "title": "Agn\u0117 \u010ci\u016bdarien\u0117", "text": "Alta 188 cm per 70 kg, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Lituania."}
{"id": "1393374", "revid": "767487", "url": "https://it.wikipedia.org/wiki?curid=1393374", "title": "Ayelet Cohen", "text": "Alta 170 cm, giocava come guardia.\nCarriera.\nCon ha disputato i Campionati europei del 2007."}
{"id": "1393376", "revid": "767487", "url": "https://it.wikipedia.org/wiki?curid=1393376", "title": "Liron Cohen", "text": "Alta 173 cm, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale d'Israele.\nNella stagione 2010-11 approda alla Pallacanestro Femminile Schio con la quale si aggiudica la Coppa Italia di pallacanestro femminile 2011 e viene votata MVP della finale. Conquista anche lo scudetto in finale contro Taranto.\nNella stagione 2012-13 viene ingaggiata dal Taranto Cras Basket."}
{"id": "1393377", "revid": "300067", "url": "https://it.wikipedia.org/wiki?curid=1393377", "title": "Milica Dabovi\u0107", "text": "Alta 175 cm, gioca come playmaker.\nCarriera.\nNel 2007 \u00e8 stata convocata per gli Europei in Italia con la maglia della nazionale della Serbia."}
{"id": "1393379", "revid": "300067", "url": "https://it.wikipedia.org/wiki?curid=1393379", "title": "Dubravka Da\u010di\u0107", "text": "Alta 201 cm, gioca come centro.\nCarriera.\nNei club.\nEsordisce in Serie A1 nel 2002 a 17 anni con la maglia del Basket Parma dove resta sino al 2007. Dal 2007 al 2010 disputa tre stagioni all'estero, indossando la maglia di \u017dBK Dinamo Mosca (Russia), Ros Casares Valencia (Spagna) e Be\u015fikta\u015f Cola Turka (Turchia). A stagione 2010-2011 in corso, \u00e8 ritornata a giocare nel massimo campionato italiano approdando al Cras Taranto che l'ha tesserata per farla giocare in Eurolega, sostituendo la pivot brasiliana Ilisaine Karen David.\nAttualmente \u00e8 in forza alla squadra partenopea Dike basket Napoli che milita in A2.\nIn Nazionale.\nNel 2007 \u00e8 stata convocata per gli Europei in Italia con la maglia della nazionale dell'Italia."}
{"id": "1393380", "revid": "767487", "url": "https://it.wikipedia.org/wiki?curid=1393380", "title": "Anke De Mondt", "text": "Alta 180 cm, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale del Belgio."}
{"id": "1393381", "revid": "300067", "url": "https://it.wikipedia.org/wiki?curid=1393381", "title": "Eveline Decroos", "text": "Alta 182 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale del Belgio."}
{"id": "1393382", "revid": "767487", "url": "https://it.wikipedia.org/wiki?curid=1393382", "title": "Ekaterina Demagina", "text": "Alta 175 cm, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della .\nHa anche disputato i Campionati mondiali del 2006."}
{"id": "1393383", "revid": "767487", "url": "https://it.wikipedia.org/wiki?curid=1393383", "title": "Nele Deyaert", "text": "Alta 186 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale del Belgio."}
{"id": "1393384", "revid": "125340876", "url": "https://it.wikipedia.org/wiki?curid=1393384", "title": "Sandra Dijon", "text": "Alta 195 cm, giocava come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Francia."}
{"id": "1393385", "revid": "1115778", "url": "https://it.wikipedia.org/wiki?curid=1393385", "title": "Meirav Dori", "text": "Alta 178 cm, giocava come ala. Figlia di Giora, ex cestista di basket.\nCarriera.\nCon ha disputato tre edizioni dei Campionati europei (2007, 2009, 2011)."}
{"id": "1393386", "revid": "767487", "url": "https://it.wikipedia.org/wiki?curid=1393386", "title": "Shay Doron", "text": "Alta 174 cm, gioca come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale d'Israele."}
{"id": "1393388", "revid": "300067", "url": "https://it.wikipedia.org/wiki?curid=1393388", "title": "Santa Dreimane", "text": "Alta 176 cm, ha giocato come guardia nella Delser Udine in serie A2.\nCarriera.\nNel 2007 \u00e8 stata convocata per gli Europei in Italia con la maglia della nazionale della Lettonia."}
{"id": "1393389", "revid": "599013", "url": "https://it.wikipedia.org/wiki?curid=1393389", "title": "Nadzeja Drozd", "text": "Alta 172 cm, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Bielorussia."}
{"id": "1393390", "revid": "207432", "url": "https://it.wikipedia.org/wiki?curid=1393390", "title": "GMC Truck", "text": ""}
{"id": "1393392", "revid": "599013", "url": "https://it.wikipedia.org/wiki?curid=1393392", "title": "C\u00e9line Dumerc", "text": "Alta 169 cm, gioca come guardia.\nCarriera.\nHa giocato con Tarbes Gespe Bigorre e CJM Bourges Basket.\nNel 2007 \u00e8 stata convocata per gli Europei in Italia con la maglia della nazionale della Francia.\nNel giugno 2021 ha fatto coming out come lesbica nel documentario intitolato \"Faut qu\u2019on parle\" diffuso su MyCanal."}
{"id": "1393394", "revid": "767487", "url": "https://it.wikipedia.org/wiki?curid=1393394", "title": "Zane Egl\u012bte", "text": "Alta 170 cm, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Lettonia.\nDal 2010 al 2012 ha giocato nella in serie A2."}
{"id": "1393396", "revid": "300067", "url": "https://it.wikipedia.org/wiki?curid=1393396", "title": "Kate\u0159ina Elhotov\u00e1", "text": "Alta 180 cm, gioca come guardia.\nCarriera.\nClub.\nFa parte dell'USK Praga, con cui vince 8 campionati e 4 coppe nazionali. Nel 2015 supera per 72-68 l'UMMC Ekaterinburg e vince l'Eurolega.\nNazionale.\nNel 2007 \u00e8 stata convocata per gli Europei in Italia con la maglia della nazionale della Repubblica Ceca. Ai mondiali del 2010 giocati in casa \u00e8 argento alle spalle degli USA."}
{"id": "1393399", "revid": "599013", "url": "https://it.wikipedia.org/wiki?curid=1393399", "title": "Korel Engin", "text": "Alta 200 cm, giocava come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Turchia."}
{"id": "1393400", "revid": "767487", "url": "https://it.wikipedia.org/wiki?curid=1393400", "title": "Bo\u017eena Erceg", "text": "Alta 180 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Croazia."}
{"id": "1393401", "revid": "767487", "url": "https://it.wikipedia.org/wiki?curid=1393401", "title": "Jennifer Fleischer", "text": "Alta 193 cm, giocava come centro.\nCarriera.\nCon ha disputato tre edizioni dei Campionati europei (2007, 2009, 2011).\nStatistiche.\nPresenze e punti nei club.\n\"Statistiche aggiornate al 22 aprile 2012\""}
{"id": "1393403", "revid": "15756", "url": "https://it.wikipedia.org/wiki?curid=1393403", "title": "Bernardo III di Sassonia-Meiningen", "text": "Biografia.\nSuo padre era il duca Giorgio II di Sassonia-Meiningen, figlio del duca Bernardo II di Sassonia-Meiningen e della principessa Maria Federica d'Assia-Kassel; sua madre era la principessa Carlotta di Prussia, figlia del principe Alberto di Prussia e della principessa Marianna di Orange-Nassau.\nNel 1867 Bernardo entr\u00f2 nel reggimento di fanteria di Sassonia Meiningischen e nel 1869 si rec\u00f2 all'Universit\u00e0 di Heidelberg per studiare filologia classica. Ufficiale d'ordinanza nel 6\u00ba reggimento di turingia, pass\u00f2 poi al 95\u00ba fanteria e poi alla 6\u00aa divisione di cavalleria, con la quale prese parte alla guerra franco-prussiana nel 1870 assieme al padre. Continu\u00f2 quindi i propri studi all'Universit\u00e0 di Lipsia e nel 1873 si iscrisse, terminati gli studi, al reggimento di fucilieri di stanza a Berlino.\nBernardo era molto appassionato di lingua greca, \u00e8 stato autore e traduttore di alcune opere, tra cui gli scritti di Schiller. Dal 1873 al 1894 viaggi\u00f2 molto in Grecia ed in Asia Minore, frequentando anche siti archeologi e conoscendo molti personaggi di rilievo nel campo. Per tale motivo egli ricevette una laurea \"ad honorem\" dall'Universit\u00e0 di Atene e poi da quella di Breslavia.\nBernardo assunse la reggenza del Ducato di Sassonia-Meiningen alla morte del padre, nel 1914. Il suo breve regno venne tormentato dalla prima guerra mondiale. Quando la Germania perse la guerra tutti i principi tedeschi dovettero rinunciare ai loro troni. Bernardo venne costretto ad abdicare il 10 novembre 1918, e trascorse il resto della sua vita da privato cittadino.\nEgli aveva sposato a Berlino il 18 febbraio 1878 la principessa Carlotta di Prussia, figlia di Federico III di Germania e nipote della regina Vittoria d'Inghilterra. Dal loro matrimonio nacque una sola figlia:"}
{"id": "1393405", "revid": "120267090", "url": "https://it.wikipedia.org/wiki?curid=1393405", "title": "Variet\u00e0 di pesce rosso", "text": "L'allevamento in acquari e laghetti del pesce rosso (\"Carassius auratus\") in Cina risale a circa 1000 anni fa. Decenni di selezioni ed incroci mirati, se non centinaia di anni per alcune variet\u00e0, hanno portato alla creazione di numerose variet\u00e0 caratterizzate da esemplari con caratteristiche genetiche ereditarie specifiche e particolari morfologie diversificate, sia nelle proporzioni del corpo che nelle dimensioni e aspetto delle pinne.\nVariet\u00e0.\nLa seguente tabella illustra le principali caratteristiche delle variet\u00e0 pi\u00f9 conosciute."}
{"id": "1393407", "revid": "767487", "url": "https://it.wikipedia.org/wiki?curid=1393407", "title": "Nothing (film)", "text": "Nothing \u00e8 un film del 2003 diretto da Vincenzo Natali.\n\u00c8 stato presentato al Festival internazionale del film di Toronto nel 2003 ed ha vinto il premio come miglior film al Fantasporto 2005.\nTrama.\nAndrew e Dave sono due perdenti nati, che hanno trovato nella loro amicizia la forza per affrontare un mondo che appare completamente ostile nei loro confronti. L'uno, agorafobico, lavora come agente di viaggio da casa, per telefono, l'altro ha un lavoro da impiegato ed \u00e8 lo zimbello dei colleghi.\nIl loro quieto vivere va per\u00f2 in pezzi, a causa di diversi eventi concomitanti: Dave decide di lasciare la casa dove vivono insieme per andare a stare con la donna di cui crede di essere innamorato, ma scopre che lei l'ha solo usato per derubare l'azienda per cui lavora ed avere un perfetto capro espiatorio, quindi si ritrova ad essere ricercato dalla polizia; Andrew viene accusato di molestie da una girl-scout vendicativa; la loro vecchia casa, sovrastata da enormi svincoli autostradali, \u00e8 stata dichiarata da demolire.\nAssediati in casa dalla polizia e dall'impresa di demolizione, desiderano cos\u00ec fortemente essere lasciati in pace che tutto il mondo al di fuori della loro casa scompare.\nAll'inizio sono terrorizzati dalla situazione, temono di morire di fame, ma quando scoprono di poter eliminare con il solo pensiero questo bisogno fisico, si rendono conto dei vantaggi: non c'\u00e8 pi\u00f9 un mondo esterno ad opprimerli e farli sentire diversi, non hanno pi\u00f9 impegni n\u00e9 obblighi, possono trascorrere il tempo giocando con i videogames o nell'assoluta inattivit\u00e0. La possibilit\u00e0 di eliminare anche i propri cattivi ricordi d\u00e0 per\u00f2 ad Andrew una sicurezza di s\u00e9 mai avuta prima e insieme ad essa la consapevolezza che Dave non \u00e8 stato affatto un buon amico, si \u00e8 servito di lui per sentirsi meno patetico ed ha approfittato della sua generosit\u00e0, per poi abbandonarlo alla prima occasione.\nIl conflitto tra i due ha una rapida escalation distruttiva, da una sfida ad un picchiaduro per decidere chi pu\u00f2 restare nella casa, alla reciproca eliminazione mentale di parti del corpo. Alla fine, ridotti entrambi a due teste prive di corpo, si rendono conto di non odiarsi abbastanza per cancellarsi del tutto."}
{"id": "1393408", "revid": "599013", "url": "https://it.wikipedia.org/wiki?curid=1393408", "title": "Linda Fr\u00f6hlich", "text": "Alta 188 cm, gioca come ala-centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Germania. Ha giocato per qualche anno al Taranto Cras Basket."}
{"id": "1393409", "revid": "207432", "url": "https://it.wikipedia.org/wiki?curid=1393409", "title": "Baywatch Hawaii", "text": ""}
{"id": "1393410", "revid": "767487", "url": "https://it.wikipedia.org/wiki?curid=1393410", "title": "Eva Giauro", "text": "Alta 2,04 m, ha giocato come centro nell'Umana Venezia e alla Spezia. \u00c8 la sorella minore della cestista Sara Giauro.\nCarriera.\nNei club.\nNel 2004 debutta in Serie A1 con la maglia della Prima Squadra del Basket Spezia Club dove gioca per due stagioni; nel 2006 si trasferisce all'Umana Venezia dove gioca attualmente. Ha vinto la Coppa Italia 2008. All'inizio della stagione 2008-2009 ha vinto la Supercoppa italiana battendo in finale la Famila Schio; \u00e8 stata eletta Miglior Giocatrice del Campionato di Serie A1 e ha raggiunto la finale per lo scudetto vinto dal Cras Taranto 3-1 nella finale playoff. La stagione 2010-2011 \u00e8 la sua settima consecutiva in Serie A1 da quando ha esordito, ma \u00e8 convocata solo una volta senza scendere in campo.\nIn Nazionale.\nNel 2007 \u00e8 stata convocata per gli Europei in Italia con la maglia della nazionale dell'Italia con cui \u00e8 arrivata 10\u00aa, eliminata dopo la fase a gironi."}
{"id": "1393411", "revid": "300067", "url": "https://it.wikipedia.org/wiki?curid=1393411", "title": "Petra Gl\u00e4ser", "text": "Alta 194 cm, giocava come ala.\nCarriera.\nCon la ha disputato tre edizioni dei Campionati europei (2005, 2007, 201)."}
{"id": "1393412", "revid": "300067", "url": "https://it.wikipedia.org/wiki?curid=1393412", "title": "Natalie Gohrke", "text": "Alta 180 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Germania."}
{"id": "1393413", "revid": "599013", "url": "https://it.wikipedia.org/wiki?curid=1393413", "title": "\u00c9milie Gomis", "text": "Alta 180 cm per 61 kg, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Francia.\nNel 2009 \u00e8 stata campionessa d'Europa con la sua Nazionale al Campionato europeo in Lettonia."}
{"id": "1393414", "revid": "767487", "url": "https://it.wikipedia.org/wiki?curid=1393414", "title": "Ivana Grubor", "text": "Alta 184 cm, gioca come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Serbia."}
{"id": "1393416", "revid": "599013", "url": "https://it.wikipedia.org/wiki?curid=1393416", "title": "Sandrine Gruda", "text": "Alta 192 cm, gioca come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Francia.\nNel 2009 \u00e8 stata campionessa d'Europa con la sua Nazionale al Campionato europeo in Lettonia."}
{"id": "1393417", "revid": "767487", "url": "https://it.wikipedia.org/wiki?curid=1393417", "title": "Michala Hartigov\u00e1", "text": "Alta 192 cm per 75 kg, gioca come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Repubblica Ceca."}
{"id": "1393418", "revid": "852776", "url": "https://it.wikipedia.org/wiki?curid=1393418", "title": "Viktoryja Hasper", "text": "Alta 193 cm, gioca come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Bielorussia."}
{"id": "1393419", "revid": "300067", "url": "https://it.wikipedia.org/wiki?curid=1393419", "title": "Romana Hejdov\u00e1", "text": "Alta 182 cm, gioca come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Repubblica Ceca."}
{"id": "1393421", "revid": "3082", "url": "https://it.wikipedia.org/wiki?curid=1393421", "title": "Obelisco di Teodosio I", "text": ""}
{"id": "1393423", "revid": "767487", "url": "https://it.wikipedia.org/wiki?curid=1393423", "title": "Yasemin Horasan", "text": "Alta 187 cm, giocava come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Turchia.\nNel 2007-08 vince la Supercoppa con la Phard Napoli."}
{"id": "1393424", "revid": "322321", "url": "https://it.wikipedia.org/wiki?curid=1393424", "title": "Chiesa di Santa Maria Annunciata (Bienno)", "text": "La chiesa di Santa Maria Annunciata sorge al centro del paese di Bienno, nella localit\u00e0 che nel medioevo era detta \"in ortis\".\nLa facciata rivolta a nord-est presenta un oculo in arenaria rossa, mentre il portale goticheggiante \u00e8 bicromo. Il lato sud-est \u00e8 ricoperto dall'affresco di numerosi santi, tra i quali un enorme San Cristoforo, e caratterizzato da un portale trilobato goticheggiante che \u00e8 stato chiuso e rovinato dall'apertura di un nuovo ingresso alla sua destra.\nSi data la struttura al XV secolo anche se scavi archeologici hanno rinvenuto un substrato di epoca romana. La chiesa, eretta e di propriet\u00e0 della comunit\u00e0 di Bienno, raccoglie all'interno numerosi affreschi legati alle famiglie committenti.\nGli affreschi.\nSulla parete destra, subito a seguito dell'ingresso, vi \u00e8 una scala che porta al piano superiore dove era ospitato il coro.\nAlla terza campata destra, prima dell'altare, sono rappresentate numerose scene della vita di san Francesco, danneggiate nel settore centrale, attribuite a Giovanni Pietro da Cemmo e aiuti. Al di sotto \u00e8 invece rappresentato l'affresco del \"Dogma della morte\", dove sette persone di varie categorie sociali portanti doni vengono colpite indistintamente dalle frecce di una figura scheletrica.\nNumerose sono le scene di \"Madonna in trono con bambino\", e pi\u00f9 volte compare la figura infantile di Simonino di Trento, con gli strumenti del \"martirio\": pinze e tenaglie. Presenti anche i santi Giovanni, Sebastiano e Rocco e le sante Lucia e Apollonia.\nIl presbiterio, separato del resto della chiesa da un arco affrescato dal Da Cemmo riportante dieci Sibille, raccoglie invece gli affreschi del Romanino effettuati tra il 1537 e il 1541, che rappresentano \"lo sposalizio della Vergine\" e la \"presentazione al tempio\". L'altare centrale \u00e8 infine decorato da una pala dell'Annunciazione del 1634 di Giovanni Mauro della Rovere, detto il Fiammenghino.\nGli affreschi del Romanino.\nGli affreschi del Romanino conservati nel presbiterio risalgono al 1540 e costituiscono, dopo Pisogne e Breno, l'ultima tappa del suo lavoro artistico in Valcamonica. Avendo la chiesa acquisito nuovamente dalla curia di Brescia il diritto ad amministrare i sacramenti, i rappresentanti della \"vicinia\" di Bienno, vollero allogare al pittore bresciano l'esecuzione di un importante ciclo di affreschi dedicati alla Vergine Annunciata, che doveva ricoprire le tre pareti del presbiterio.\nVi si riconoscono agevolmente, nonostante il degrado del tempo, sulla parete destra la scena dello \"Sposalizio della Vergine\", e su quella sinistra la \"Presentazione di Maria al Tempio\". L'affresco che occupava la parete di fondo \u00e8 stato mutilato dalla sistemazione della grande secentesca pala d'altare raffigurante l\"Annunciazione\" attribuita a Giovanni Mauro della Rovere, detto il Fiammenghino; i frammenti di affresco che si osservano ai lati della pala sono generalmente identificate come particolari dell\"Incontro di Anna e Gioacchino\" o di \"Gioacchino cacciato dal Tempio\".\nNello \"Sposalizio della Vergine\" Romanino adotta un'impaginazione della scena analoga a quella gi\u00e0 adottata a Breno, con il registro inferiore dedicato all'evento sacro ed il registro superiore contraddistinto da architetture illusive che ospitano personaggi che guardano la scena, come se assistessero ad una sacra rappresentazione. La raffigurazione della cerimonia nuziale \u00e8 posta all'interno di un quadriportico formato da colonne ioniche, tra le quali sono sospesi festoni arborei; sopra di esso si apre una balaustra aggettante popolata da spettatori. Al centro della scena, disposte secondo uno schema piramidale, stanno le figure di San Giuseppe, del Sommo Sacerdote e di Maria, vestita con un lungo manto azzurro: le tre figure sono colte nel momento dello scambio degli anelli, mentre attorno ad esse si addensa una moltitudine variegata di personaggi. Alla sinistra dello sposo stanno, come vuole la consueta iconografia, i pretendenti con in capo cappelli piumati, intenti a spezzare le verghe che non fiorite, pi\u00f9 malinconici che indispettiti. \u00c8 in realt\u00e0 una folla paesana quella che il pittore mette in scena, con i volti dei partecipanti posti l'uno accanto all'altro, a riempire interamente lo spazio disponibile, come se l'intera \"vicinia\" di Bienno si fosse presentata per prender parte al rito nuziale. In mezzo alla calca si colgono le tenere figure della fanciulla vestita di bianco che porge un mazzo di rose e della bimba con il cappellino e l'abito azzurro, dall'aria un po' smarrita. Rispetto ai precedenti lavori del suo percorso camuno, Romanino sembra qui \nLa impaginazione della \"Presentazione di Maria al Tempio\" richiama alla mente, con la ripida scala posta al centro della scena, quella dell\"Ecce Homo\" di Pisogne. Il Sommo Sacerdote, in alto sulla scala attende una tenera Maria, ancor bambina, che percorre incerta gli alti gradini, mentre Anna e Gioacchino assistono in basso alla scena; alle loro spalle stanno rispettivamente le donne e gli uomini invitati alla cerimonia. Dietro un Gioacchino, elegantemente vestito con in capo un turbante, notiamo un robusto pastore che reca a spalle l'agnello sacrificale. Accanto ad esso \u00e8 posta la toccante figura di un bambino dalla veste rossa che stringe tra le braccia un coniglio.\nLa consueta bipartizione tra lo spazio architettonico in cui si svolgono le scene di Anna e Gioacchino raccontate dai vangeli apocrifi, ed il loggiato sovrastante riservato agli spettatori connota anche gli affreschi realizzati sulla parete centrale del presbiterio, e poi manomessi dall'inserimento della grande pala d'altare. Sulla destra riconosciamo, con indosso la veste di broccato ornata di pelliccia che compare anche nella scena delle \"Presentazione\", la figura di Gioacchino, con alle spalle Anna che si affaccia tra le arcate del portico; di fronte ad esso sta un Sacerdote con il quale sembra che si sia instaurata un'animata discussione.\nSul ciclo di Santa Maria Annunziata si \u00e8 osservato:"}
{"id": "1393425", "revid": "300067", "url": "https://it.wikipedia.org/wiki?curid=1393425", "title": "Andreea Hu\u021banu", "text": "Alta 188 cm, gioca come centro.\nCarriera.\nCon la ha disputato i Campionati europei del 2007."}
{"id": "1393427", "revid": "767487", "url": "https://it.wikipedia.org/wiki?curid=1393427", "title": "Jasmina Ili\u0107", "text": "Alta 189 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Serbia."}
{"id": "1393428", "revid": "300067", "url": "https://it.wikipedia.org/wiki?curid=1393428", "title": "Luca Ivankovi\u0107", "text": "Alta 198 cm, gioca come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Croazia."}
{"id": "1393431", "revid": "123180052", "url": "https://it.wikipedia.org/wiki?curid=1393431", "title": "Jelena Ivezi\u0107", "text": "Alta 184 cm per 73 kg, gioca come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Croazia."}
{"id": "1393432", "revid": "599013", "url": "https://it.wikipedia.org/wiki?curid=1393432", "title": "Liene Jansone", "text": "Alta 190 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale di pallacanestro femminile della Lettonia."}
{"id": "1393433", "revid": "767487", "url": "https://it.wikipedia.org/wiki?curid=1393433", "title": "Anete J\u0113kabsone", "text": "\u00c8 la figlia di Andris J\u0113kabsons.\nCarriera.\nAnete J\u0113kabsone (\u017dogota \u00e8 il suo cognome da sposata) ha iniziato la sua carriera nella TTT R\u012bga, con cui ha giocato nel campionato lettone fino al 2002. Nel 1999 ha giocato la sua prima competizione europea con la maglia della sua nazionale, l'Europeo che la Lettonia concluse al nono posto.\nDal 2002 al 2004 ha giocato nell'USO Mondeville. Con la squadra normanna, la J\u0113kabsone \u00e8 giunta alla finale di Coppa di Francia persa contro il Valenciennes e ha disputato un totale di 54 partite di campionato, con una media di 17,7 punti a partita.\nHa poi disputato altri due campionati in Francia con la maglia del CJM Bourges Basket. La societ\u00e0 del Centro vinse due Coppe nazionali, un campionato e un \"Tournoi de la F\u00e9d\u00e9ration\" e fu anche vicecampione in queste due competizioni. Inoltre, la J\u0113kabsone nel 2005 ha preso parte agli europei in Turchia e nel 2006 \u00e8 stata eletta migliore giovane giocatrice europea dalla FIBA Europe. In totale, ha disputato 48 partite, con una media di 12,9 punti a partita.\nNel 2006 \u00e8 stata acquistata dalla Dinamo Mosca, con cui ha vinto l'EuroCoppa nel 2007. Nello stesso anno \u00e8 stata convocata per gli Europei in Italia."}
{"id": "1393434", "revid": "767487", "url": "https://it.wikipedia.org/wiki?curid=1393434", "title": "An\u0111a Jelavi\u0107", "text": "Alta 172 cm per 59 kg, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Croazia."}
{"id": "1393435", "revid": "300067", "url": "https://it.wikipedia.org/wiki?curid=1393435", "title": "D\u012bm\u012btra Kalentzou", "text": "Alta 174 cm per 71 kg, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Grecia."}
{"id": "1393436", "revid": "599013", "url": "https://it.wikipedia.org/wiki?curid=1393436", "title": "Stylian\u012b Kaltsidou", "text": "Alta 188 cm, giocava come ala.\nCarriera.\nCon la ha disputato due edizioni dei Campionati mondiali (2010, 2018) e cinque dei Campionati europei (2007, 2009, 2011, 2015, 2017)."}
{"id": "1393437", "revid": "144796", "url": "https://it.wikipedia.org/wiki?curid=1393437", "title": "Barnardo III di Sassonia-Meiningen", "text": ""}
{"id": "1393438", "revid": "300067", "url": "https://it.wikipedia.org/wiki?curid=1393438", "title": "Marina Karpunina", "text": "Alta 178 cm, gioca come guardia.\nCarriera.\nCon la ha disputato i Giochi olimpici di Pechino 2008, i Campionati mondiali del 2006 e tre edizioni dei Campionati europei (2005, 2007, 2009)."}
{"id": "1393440", "revid": "1099637", "url": "https://it.wikipedia.org/wiki?curid=1393440", "title": "\u015eaziye \u0130vegin", "text": "Alta 185 cm, gioca come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Turchia."}
{"id": "1393441", "revid": "599013", "url": "https://it.wikipedia.org/wiki?curid=1393441", "title": "\u015eebnem Kimyac\u0131o\u011flu", "text": "Alta 182 cm, gioca come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Turchia."}
{"id": "1393442", "revid": "599013", "url": "https://it.wikipedia.org/wiki?curid=1393442", "title": "Sonja Kireta", "text": "Alta 198 cm, giocava come centro.\nCarriera.\nNel 2013 lascia Parma per andare al Tarsus Belediyesi.\nNel 2007 \u00e8 stata convocata per gli Europei in Italia con la maglia della nazionale della Croazia."}
{"id": "1393443", "revid": "300067", "url": "https://it.wikipedia.org/wiki?curid=1393443", "title": "Dea Klein-\u0160umanovac", "text": "Alta 180 cm per 72 kg, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Croazia."}
{"id": "1393444", "revid": "767487", "url": "https://it.wikipedia.org/wiki?curid=1393444", "title": "Nomi Kolodny", "text": "Alta 171 cm, giocava come playmaker.\nCarriera.\nNel 2007 \u00e8 stata convocata per gli Europei in Italia con la maglia della nazionale d'Israele."}
{"id": "1393445", "revid": "599013", "url": "https://it.wikipedia.org/wiki?curid=1393445", "title": "Ilona Korstin", "text": "Carriera.\nNel 2007 \u00e8 stata convocata per gli Europei in Italia con la maglia della nazionale della Russia."}
{"id": "1393446", "revid": "599013", "url": "https://it.wikipedia.org/wiki?curid=1393446", "title": "Afrodit\u012b Kosma", "text": "Alta 187 cm, gioca come ala.\nCarriera.\nCon la ha disputato i Campionati mondiali del 2018 e cinque edizioni dei Campionati europei (2005, 2007, 2009, 2015, 2017)."}
{"id": "1393447", "revid": "599013", "url": "https://it.wikipedia.org/wiki?curid=1393447", "title": "Anastasia K\u014dstak\u012b", "text": "Alta 172 cm per 65 kg, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Grecia."}
{"id": "1393450", "revid": "767487", "url": "https://it.wikipedia.org/wiki?curid=1393450", "title": "Ines Kresovi\u0107", "text": "Alta 182 cm, giocava come guardia.\nCarriera.\nNel 2006-07 ha giocato con il San Raffaele Roma. Nel 2007 \u00e8 stata convocata per gli Europei in Italia con la maglia della nazionale della Serbia."}
{"id": "1393453", "revid": "599013", "url": "https://it.wikipedia.org/wiki?curid=1393453", "title": "Maryna Kr\u0117s", "text": "Alta 192 cm, gioca come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Bielorussia."}
{"id": "1393456", "revid": "767487", "url": "https://it.wikipedia.org/wiki?curid=1393456", "title": "Dita Kr\u016bmberga", "text": "Alta 182 cm, ha giocato come guardia nel TTT R\u012bga, squadra lettone.\nCarriera.\nCon la maglia della ha disputato gli Europei 2007 e i Giochi olimpici 2008."}
{"id": "1393458", "revid": "599013", "url": "https://it.wikipedia.org/wiki?curid=1393458", "title": "Ieva Kubli\u0146a", "text": "Alta 193 cm, giocava come centro.\nCarriera.\nNel 2007 \u00e8 stata convocata per disputare gli Europei in Italia con la maglia della Nazionale lettone."}
{"id": "1393460", "revid": "300067", "url": "https://it.wikipedia.org/wiki?curid=1393460", "title": "Vita Kuktien\u0117", "text": "Alta per , gioca come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Lituania."}
{"id": "1393462", "revid": "300067", "url": "https://it.wikipedia.org/wiki?curid=1393462", "title": "Petra Kulichov\u00e1", "text": "Alta 198 cm per 84 kg, gioca come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Repubblica Ceca."}
{"id": "1393464", "revid": "767487", "url": "https://it.wikipedia.org/wiki?curid=1393464", "title": "Katharina K\u00fchn", "text": "Alta 191 cm, giocava come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Germania."}
{"id": "1393466", "revid": "599013", "url": "https://it.wikipedia.org/wiki?curid=1393466", "title": "Edwige Lawson-Wade", "text": "Alta 166 cm per 60 kg, giocava come guardia.\nCarriera.\nHa preso parte agli Europei 1999. Nel 2007 \u00e8 stata convocata per gli Europei in Italia con la maglia della nazionale della Francia."}
{"id": "1393467", "revid": "599013", "url": "https://it.wikipedia.org/wiki?curid=1393467", "title": "Sandra Le Dr\u00e9an", "text": "Alta 186 cm per 76 kg, giocava come ala.\nCarriera.\nHa preso parte agli Europei 1999. Nel 2007 \u00e8 stata convocata per gli Europei in Italia con la maglia della nazionale della Francia."}
{"id": "1393468", "revid": "125424635", "url": "https://it.wikipedia.org/wiki?curid=1393468", "title": "Sara Leemans", "text": "Alta 178 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale del Belgio."}
{"id": "1393469", "revid": "767487", "url": "https://it.wikipedia.org/wiki?curid=1393469", "title": "Ana Lelas", "text": "Alta 183 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Croazia."}
{"id": "1393470", "revid": "149485", "url": "https://it.wikipedia.org/wiki?curid=1393470", "title": "Alena Le\u016d\u010danka", "text": "Alta 194 cm, gioca come centro.\nBiografia.\nNata nel 1983 a Homel, SSR bielorusso, ha iniziato la sua carriera universitaria al Seminole Junior College (2001-2002). Ha anche frequentato la West Virginia University (2003-2006) dopo essersi trasferita dal Wabash Valley Junior College (2002-2003).\nPrima di unirsi ai Dream per la loro stagione inaugurale del 2008, Leuchanka \u00e8 stata membro dei Charlotte Sting nel 2006 e dei Washington Mystics nel 2007. Nel 2007 \u00e8 stata convocata per gli Europei in Italia con la maglia della nazionale della Bielorussia, ottenendo la medaglia di bronzo. Ha partecipato alle Olimpiadi di Pechino del 2008 e a quelle di Rio de Janeiro del 2016.\nArrestata per le manifestazioni di protesta.\nIl 30 settembre 2020 Leuchanka \u00e8 stata arrestata all'aeroporto nazionale di Minsk mentre cercava di lasciare la Bielorussia. \u00c8 stata condannata a 15 giorni di arresto per la sua partecipazione alle proteste bielorusse del 2020 contro il governo del presidente Aljaksandr Luka\u0161\u0117nka, sfilando assieme ad altri atleti sotto lo striscione dell'\"Unione Libera degli Atleti\". Gi\u00e0 il 30 agosto aveva firmato, insieme ad altri 600 atleti bielorussi, una lettera aperta in cui si denunciavano brogli nelle elezioni presidenziali del 9 agosto 2020 e si chiedevano nuove elezioni. All'emittente tedesca \"Deutsche Welle\" aveva detto: \"Non possiamo chiudere gli occhi. Siamo nel 21\u00ba secolo, siamo in Europa e non ci sono diritti umani, non possiamo nemmeno protestare pacificamente?\"."}
{"id": "1393471", "revid": "300067", "url": "https://it.wikipedia.org/wiki?curid=1393471", "title": "Katia Levitsky", "text": "Alta 188 cm, giocava come ala.\nCarriera.\nCon ha disputato tre edizioni dei Campionati europei (2007, 2009, 2011)."}
{"id": "1393472", "revid": "599013", "url": "https://it.wikipedia.org/wiki?curid=1393472", "title": "Cindy Lima", "text": "Alta 196 cm, giocava come centro.\nCarriera sportivo.\nNel 2007 \u00e8 stata convocata per gli Europei in Italia con la maglia della nazionale della Spagna."}
{"id": "1393473", "revid": "300067", "url": "https://it.wikipedia.org/wiki?curid=1393473", "title": "Ekaterina Lisina", "text": "Carriera.\nNel 2007 \u00e8 stata convocata per gli Europei in Italia con la maglia della nazionale della Russia."}
{"id": "1393476", "revid": "1924342", "url": "https://it.wikipedia.org/wiki?curid=1393476", "title": "Read My Mind (The Killers)", "text": "Read My Mind (letteralmente \"leggi la mia mente\") \u00e8 una canzone dei The Killers, pubblicata nel 2006 dalla Island Records ed \u00e8 il terzo singolo estratto dall'album \"Sam's Town\".\nAccoglienza.\nIn un'intervista alla radio di Chicago Q101, il leader del gruppo, Brandon Flowers, ha definito \"Read My Mind\" la miglior canzone che il gruppo abbia mai scritto. La rivista \"Rolling Stone\" l'ha classificata al dodicesimo posto tra le migliori 100 canzoni del 2006. In Italia la canzone non \u00e8 andata oltre il trentaduesimo posto.\nL'idea di comporre questa canzone nacque nel 2005 e fu realizzata con la collaborazione del duo britannico Pet Shop Boys che Brandon Flowers ritenne principale referente per le sue canzoni.\nInfatti in quel periodo, il cantante dei The Killers partecip\u00f2 nel documentario realizzato dal duo chiamato \"A Life In Pop\" facendo riferimento ad altri nomi importanti come Robbie Williams.\nNel 2007 i Pet Shop Boys stessi si offrirono di remixare il brano, realizzando un remix chiamato \"Stars Are Blazing mix\" (contenuto poi in \"Disco 4\", raccolta pubblicata dai Pet Shop Boys). Il remix dei Pet Shop Boys fece trionfare \"Read My Mind\" alla prima posizione nella classifica dance americana.\nVideo musicale.\nIl video della canzone, diretto da Diane Martel, \u00e8 stato girato a Tokyo nel gennaio 2007, poco prima che il gruppo si imbarcasse per l'ultima tappa del tour in Australia e Nuova Zelanda.\nIl video non \u00e8 strettamente legato alla canzone, e vede i The Killers a Tokyo, che sembrano spassarsela come dei ragazzini, mentre vanno in bicicletta per le strade della citt\u00e0 oppure mentre giocano con delle foglie assieme a degli studenti del luogo. Inoltre interagiscono con un omino verde personaggio della TV giapponese, meglio conosciuto con il nome di Gachapin.\nA ci\u00f2 si aggiungono i vari assoli di Flowers nel bel mezzo del traffico cittadino.\nIl video termina con i 4 membri del gruppo in un \"hotel capsula\"."}
{"id": "1393479", "revid": "599013", "url": "https://it.wikipedia.org/wiki?curid=1393479", "title": "Hana Machov\u00e1", "text": "Alta 182 cm per 74 kg, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Repubblica Ceca."}
{"id": "1393480", "revid": "599013", "url": "https://it.wikipedia.org/wiki?curid=1393480", "title": "Euanthia Malts\u012b", "text": "Alta 180 cm per 75 kg, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Grecia."}
{"id": "1393481", "revid": "599013", "url": "https://it.wikipedia.org/wiki?curid=1393481", "title": "Simina Mandache", "text": "Ala-pivot di 185\u00a0cm, ha giocato nella massima serie italiana con La Spezia e Alcamo.\nCarriera.\nNei club.\nConsiderata la miglior straniera dei tre anni precedenti, \u00e8 giunta nell'estate 2010 alla Gea Magazzini Alcamo. Con la societ\u00e0 trapanese ottiene la promozione in A1 al termine dei play-off e ottiene anche la salvezza in gara-3 dei play-out.\nNel 2012-13 con la Reyer Venezia ha vinto il Girone Nord con due turni di anticipo ed \u00e8 stata promossa in A1, per poi conquistare anche la Coppa Italia di categoria.\nIn Nazionale.\nCon la ha disputato due edizioni dei Campionati europei (2001, 2007).\nStatistiche.\nPresenze e punti nei club.\n\"Statistiche aggiornate al 27 aprile 2012\""}
{"id": "1393482", "revid": "599013", "url": "https://it.wikipedia.org/wiki?curid=1393482", "title": "Sandra Mandir", "text": "Alta 177 cm per 61 kg, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Croazia."}
{"id": "1393484", "revid": "767487", "url": "https://it.wikipedia.org/wiki?curid=1393484", "title": "Iveta Mar\u010dauskait\u0117", "text": "Alta 196 cm, giocava come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Lituania."}
{"id": "1393485", "revid": "599013", "url": "https://it.wikipedia.org/wiki?curid=1393485", "title": "Natallja Mar\u010danka", "text": "Alta 170 cm, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Bielorussia."}
{"id": "1393487", "revid": "300067", "url": "https://it.wikipedia.org/wiki?curid=1393487", "title": "Nuria Mart\u00ednez", "text": "Alta 174 cm per 72 kg, ha giocato come guardia nella Pallacanestro Femminile Schio.\nCarriera.\nNel 2005-06 ha vinto la Liga spagnola e la Copa de la Reina con la Perfumer\u00edas Avenida di Salamanca.\nNel 2007 \u00e8 stata convocata per gli Europei in Italia con la maglia della nazionale della Spagna.\nNel 2016 ritorna a Schio, dopo la breve esperienza di 8 anni prima.\nL'anno successivo viene ingaggiata da ."}
{"id": "1393488", "revid": "599013", "url": "https://it.wikipedia.org/wiki?curid=1393488", "title": "Raffaella Masciadri", "text": "Alta 185 cm, giocava nel ruolo di ala. Ha vinto 15 scudetti.\nBiografia.\n\u00c8 cugina di Stefano Masciadri, ala che ha alle spalle 3 partite in Serie A con la maglia della Virtus Bologna e 8 campionati di Legadue/Serie A2.\nCarriera.\nClub.\nHa iniziato la sua carriera cestistica nel 1990 nelle giovanili della Sireg Brianza di Lissone.\nNel 1994 si \u00e8 trasferita al Pool Comense 1872. Con il settore giovanile del club comasco ha vinto due scudetti giovanili categoria Cadette (1996 a Borgotaro e 1997 a Viterbo) con coach Gianluca Piccolo e Antonio Ceruso.\nNella stagione 1996-97 fa il suo esordio in serie A1 a 16 anni nel Pool Comense 1872 vincendo il suo primo scudetto. Nell'ultimo anno Juniores, non trovando spazio in prima squadra, viene prestata a Varese dove vince uno scudetto Under 19 (a Brindisi).\nNel 2000 ritorna in serie A1 al Pool Comense 1872, con il quale vince 5 scudetti (1996-97, 1997-98, 1998-99, 2001-02, 2003-04) compreso il 15\u00ba e ultimo della gloriosa societ\u00e0 nerostellata di Como, 1 Coppa Italia e 3 Supercoppe italiane, con allenatori Aldo Corno, Fabio Fossati e Gianni Lambruschi. Viene premiata come migliore giocatrice del campionato dalla Legabasket femminile nel 2000 e nel 2005.\nNel 2004 il coach delle Los Angeles Sparks, Michael Cooper, giunto a Como per visionare la sua compagna di squadra Laura Macchi, la nota e la convoca per la sua squadra nella WNBA.\nNello stesso anno il trasferimento al Famila Schio con cui vince 6 titoli italiani, 5 Coppe Italia e 7 Supercoppe.\nIl 3 aprile 2008 ha vinto l'EuroCup, in seguito alla vittoria di Schio a Mosca per 78-69.\nNel maggio 2008 passa alle Los Angeles Sparks, con cui arriva ad un soffio dalla finale per il titolo WNBA. Per la stagione 2008-09 \u00e8 tornata a giocare con la Pallacanestro Schio, con la proposta per partecipare con le Sparks alla prossima WNBA nell'estate del 2009.\nGioca a Schio e nel 2010-11 vince sia il campionato che la coppa. Ha segnato 6 punti nella sfida di Supercoppa italiana vinta contro Taranto il 7 ottobre 2012. Ha vinto poi anche la Coppa Italia nella finale contro Lucca e completato il \"treble\" con la conquista dello scudetto, sempre in finale contro Lucca, il 4 maggio. Si \u00e8 laureata campionessa d'Italia per l'undicesima volta il 4 maggio 2014.\nNazionale.\nNel 2007 \u00e8 stata convocata per gli Europei in Italia con la maglia della nazionale dell'Italia.\nIl 2 luglio 2009 vince la medaglia d'oro ai Giochi del Mediterraneo di Pescara con la maglia della Nazionale italiana.\nCollegamenti esterni.\nRaffaella \u00e8 figlia di Luigi Masciadri , ed \u00e8 cugina di Stefano Masciadri figlio di Paolo Masciadri , Paolo e Luigi Masciadri erano fratelli (Paolo \u00e8 deceduto anni fa)"}
{"id": "1393489", "revid": "599013", "url": "https://it.wikipedia.org/wiki?curid=1393489", "title": "Irina Medvedeva", "text": "Alta 186 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale del Belgio."}
{"id": "1393490", "revid": "767487", "url": "https://it.wikipedia.org/wiki?curid=1393490", "title": "Maja Miljkovi\u0107", "text": "Alta 175 cm, gioca come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Serbia.\nNel 2008 \u00e8 stata convocata per gli Europei Under 20, svoltisi tra Chieti, Sulmona e Pescara, dove, con la maglia della nazionale serba, ha conquistato il terzo posto."}
{"id": "1393491", "revid": "300067", "url": "https://it.wikipedia.org/wiki?curid=1393491", "title": "Zorica Mitov", "text": "Alta 186 cm, gioca come centro.\nCarriera.\nGiunge a Priolo nell'agosto 2010 insieme a Tania Bertan in seguito all'infortunio occorso a Sarah McKay. Giudicata troppo giovane, in gennaio ha lasciato la squadra.\nNel 2007 \u00e8 stata convocata per gli Europei in Italia con la maglia della nazionale della Serbia.\nStatistiche.\nPresenze e punti nei club.\n\"Statistiche aggiornate al 23 maggio 2011\""}
{"id": "1393492", "revid": "671029", "url": "https://it.wikipedia.org/wiki?curid=1393492", "title": "Palio delle contrade di San Secondo Parmense", "text": "Il Palio delle contrade di San Secondo Parmense \u00e8 una rievocazione che si svolge annualmente a San Secondo Parmense nella quale si ripropongono i festeggiamenti avvenuti nel febbraio del 1523, in occasione del matrimonio tra il Marchese Pier Maria III de' Rossi e Camilla Gonzaga celebrato il 13 del mese stesso. La manifestazioni si svolge la prima domenica di giugno.\nContesto storico.\nNei primi decenni del cinquecento la Contea di San Secondo, superate le vicissitudini del XV secolo ed eretta al rango di marchesato durante la signoria di Troilo I, \u00e8 uno dei feudi principali del parmense. Grazie al matrimonio contratto da Troilo I con Bianca Riario, figlia di Girolamo, signore di Imola, sorellastra di Giovanni dalle Bande Nere, nonch\u00e9 nipote e cugina di papi, la corte di San Secondo viene frequentata da personaggi fra i pi\u00f9 illustri dell'epoca la cui alleanza e amicizia aiut\u00f2 non poco il marchese Troilo nella difesa il suo feudo dalle mire dei pi\u00f9 potenti e affermati cugini Filippo Maria e Bernardo Rossi.\nTuttavia la morte prematura di Troilo I, avvenuta nel 1522, persuase gli avversari insediatisi nel frattempo a Corniglio di rialzare la testa e di tentare il colpo di mano su San Secondo difesa dal giovane Pier Maria III ancora in minore et\u00e0 sotto la reggenza della madre Bianca. Lo zio Giovanni de\u2019 Medici accorse in aiuto della sorella sbaragliando gli avversari nella battaglia di San Secondo \"pigliando tutte le castella in suo possesso\" e restituendoli alla sorella.\nLo strettissimo legame che quindi si instaur\u00f2 fra Pier Maria III e lo zio Giovanni terminato con la prematura morte del Medici in seguito dello scontro di Governolo nel 1526, fece s\u00ec che lo zio e il suo amico Pietro l\u2019Aretino fossero spesso ospiti nella Rocca dei Rossi e che presenziassero come invitati speciali ai festeggiamenti condotti per il matrimonio di Pier Maria III con Camilla Gonzaga, figlia del signore di Vescovado Giovanni, nel febbraio 1523.\nLa corte dei Rossi.\nNel 1523 le corte dei Rossi di San Secondo era composta dalla contessa Bianca Riario, vedova di Troilo I, dai suoi numerosi figli: il primogenito Pier Maria III, futuro sposo e feudatario, Giovan Girolamo futuro vescovo di Pavia, Giulio Cesare capostipite dei Rossi di Caiazzo, Bertrando che mor\u00ec giovane in battaglia a Valmontone nel 1527, Ettore, ecclesiastico, Camilla, futura moglie di Girolamo Pallavicino, Angela Paola futura sposa di Vitello Vitelli signore di Citt\u00e0 di Castello e da Costanza. Fra amici e parenti, oltre ai gi\u00e0 citati Giovanni de' Medici e Pietro l'Aretino ricordiamo anche Benvenuto Cellini.\nLe contrade.\nBureg di Min\u00e9n.\nIl nome della Contrada Bureg di Min\u00e9n deriva dal recipiente di forma cilindrica, detto \"Minen\", unit\u00e0 di misura di circa venti chilogrammi usata nei magazzini-granai situati dapprima nel Borgo antistante la Rocca e successivamente trasferiti in \"Borgo Monte Frumentario\". Il territorio della contrada \u00e8 ridotto alla via e al suo affaccio sulla piazza della rocca. I suoi colori sono rosso e verde.\nCastell'Aicardi.\nBorgo di antichissima origine, probabilmente costruito sulla grande ansa del Taro morto per volont\u00e0 del vescovo Aicardo nel 920 dC, fu uno dei primi feudi dei Rossi, vantando essi diritti e propriet\u00e0 nella zona sin dal 1146. I suoi abitanti si distinsero nel 1482 quando asserragliati su di un terrapieno in localit\u00e0 Sabbioni resistettero agli attacchi delle truppe ducali comandate dal conte di Saluzzo e condussero dalla \u201cTorre\u201d (casale tuttora esistente) e dal terrapieno numerose sortite agli ordini di Guido de' Rossi. \u00c8 l'unica contrada partecipante che non fa parte del centro storico di San Secondo, il suoi colori sono verde e viola.\nDragonda.\nIl nome della contrada ricorda quello della polena che decorava la prua della galea di Pier Maria II de\u2019 Rossi durante la vittoriosa battaglia fluviale contro i veneziani svoltasi nel 1448 presso Casalmaggiore. La polena rappresentava i due leoni che si sarebbero scontrati nella battaglia, quello rampante dei Rossi che svettava sulla nave ammiraglia e quello di San Marco, il vincitore fu quello Rossiano e Pier Maria pot\u00e9 rientrare trionfatore in San Secondo il 6 giugno 1448. Il territorio della contrada \u00e8 corrispondente alla parte nord del centro storico, i suoi colori sono giallo e blu.\nGrillo.\nLa contrada prende il nome da quello di una locanda, detta appunto Locanda del Grillo collocata nel centro del paese e frequentata da persone di differenti estrazione e ceto sociale accomunati per\u00f2 dal desiderio di avventure goliardiche e spensierate. La locanda ospit\u00f2 Giovanni dalle Bande Nere e la sua compagnia di ventura durante il festeggiamenti susseguenti alla vittoriosa battaglia di battaglia di San Secondo del 1522. Il territorio della contrada \u00e8 sulla via principale del paese, i colori sono il bianco e il viola, colori che richiamano la prima insegna di Giovanni de' Medici, prima che le bande nere sostituissero il viola come segno di lutto per la morte dello zio papa Leone X.\nTrinit\u00e0.\nLa Contrada della Trinit\u00e0 \u00e8 cos\u00ec chiamata dalla Confraternita della Redenzione degli Schiavi o della SS.ma Trinit\u00e0 fondata dal Conte e Marchese Scipione I Rossi e dalla moglie Contessa Maria Rangoni. Fu fondata su di un altare dedicato alla SS Trinit\u00e0 della Chiesa della Beata Vergine Annunciata costruita nel 1450 per volere di Pier Maria II de' Rossi.\nSuccessivamente la confraternir\u00e0 fece costruire l'Oratorio del Riscatto detto anche di San Luigi per celebrare le proprie funzioni liturgiche. La contrada occupa piazza della Collegiata e la parte meridionale del centro storico dove \u00e8 ubicato l'oratorio del Riscatto. I colori della contrada sono rosso e bianco con la croce della confraternita.\nPrevostura.\nIl nome della contrada proviene dalla nuova prevostura che il prevosto Giovan Battista Anguissola rettore della parrocchia dal 1714 al 1768 volle far costruire di fronte al buregh di Minen reputando poco decoroso che i prevosti della collegiata risiedessero nei miseri locali adiacenti alla Chiesa della Beata Vergine Annunciata. Lo stemma della contrada \u00e8 l'arco della nuova prevostura che fronteggia idealmente quello di ingresso della rocca. Il territorio della contrada \u00e8 la parte sud-ovest del centro storico, inglobando l'asse viario secondario nel tratto che va dalla Rocca fino quasi alla Collegiata, il borgo della prevostura, il \u201cborgo lungo\u201d via XX Settembre, nonch\u00e9 piazza della Racchetta. I colori della contrada sono il bianco e il nero.\nLa rievocazione storica.\nVenerd\u00ec.\nDopo una manifestazione di musicisti e sbandieratori delle varie contrade nella piazza antistante la Rocca, la Corte dei Rossi e i vari signori delle contrade donano il cero votivo e ricevendo la benedizione dal prevosto sul sagrato della collegiata, lungo le vie del paese sono rappresentati gli antichi mestieri dell'epoca.\nSabato.\nBianca, madre dello sposo e i suoi figli, in compagnia di Pietro l\u2019Aretino e del cardinale Giulio de' Medici ricevono nella Rocca dei Rossi gli sposi Pietro Maria e Camilla che arrivano da Mantova accompagnati da Giovanni delle Bande Nere. I signori delle contrade rendono omaggio ai novelli sposi, e, dopo la presentazione dei cavalieri e dei cavalli che si contenderanno il palio, il corteo al gran completo partendo dalla piazza dell'ospedale della Misericordia percorre la via fino alla piazza della chiesa per poi dirigersi lungo via Roma verso la piazza della Rocca dove le contrade offrono agli sposi i doni nuziali.\nFinita la cerimonia le contrade si ritirano nei loro territori per ha la cena propiziatoria della vigilia nella quale ovviamente la Spalla di San Secondo \u00e8 il salume principe del menu'. La corte si ritira invece nella rocca per il \u201cRubeo Convivio\u201d.\nDomenica.\nDopo il rito religioso della Santa Messa e la rievocazione del matrimonio, ha luogo sul sagrato la benedizione dei cavalli quindi nel pomeriggio si tiene il corteo storico dove a seguito della corte sfilano tutte le contrade, il percorso si snoda per le vie del paese passando per il territorio delle varie contrade e termine nel campo di gara dove verr\u00e0 disputato il palio.\nLa disputa del Palio.\nIl palio di Sancti Secundi viene assegnato attraverso l'antico torneo della quintana. I sei cavalieri gareggiando su tre tornate di giostra devono infilare per ogni turno anelli di diametro di 4 o 3\u00a0cm a loro discrezione, essendo entrambe le opzioni possibili, collocati in modo equidistante lungo la pista di gara lunga 400 m, due bersagli sono collocati lungo il rettilineo e due in piena curva. Gli anelli da 4\u00a0cm valgono 1 punto, quelli da 3\u00a0cm valgono due punti, la scelta del tipo di anello da centrare \u00e8 a totale discrezione del cavaliere. Ogni turno di giostra deve essere compito entro un tempo massimo di 43 secondi, superato il quale si perdono i punti acquisiti. Vince il palio il cavaliere che totalizza il maggior numero di punti nelle tre tornate di giostra.\nL'assegnazione del palio, tuttavia, non \u00e8 sempre stata eseguita attraverso il torneo equestre della quintana, nelle prime edizioni infatti la disputa del palio avveniva attraverso una serie di sfide e giochi di abilit\u00e0 e/o forza tra i contradaioli. Ogni prova assegnava un punteggio che si andava a sommare a quello ottenuto nelle altre prove. Chi totalizzava il punteggio complessivo pi\u00f9 alto vinceva il palio.\nL'Albo d'oro.\nL'albo d'oro contempla sia i vincitori dei pali che si sono disputati dal 1990 al 1997, assegnati attraverso le sfide fra i contradaioli, sia i vincitore nell'attuale configurazione dove il Palio viene assegnato con il gioco della quintana\nMaggior numero di vittorie per contrada:\nI fantini della scuola aretina si sono spartiti la stragrande maggioranza dei pali disputati con il torneo della quintana cio\u00e8 a partire dal 1998\nAltre notizie.\nNel 2014 in corrispondenza della venticinquesima edizione del palio si \u00e8 svolta una doppia edizione: la prima si \u00e8 tenuta l'ultimo week-end di maggio ed hanno partecipato alla quintana i fantini della categoria esordienti, la seconda si \u00e8 tenuta regolarmente la prima domenica di giugno e ha riguardato come al solito la categoria seniores."}
{"id": "1393493", "revid": "287204", "url": "https://it.wikipedia.org/wiki?curid=1393493", "title": "Headlines (Alcazar)", "text": "Headlines \u00e8 un singolo del gruppo musicale eurodance svedese Alcazar, pubblicato il 3 marzo 2010 dall'etichetta discografica Universal.\nLa canzone che ha dato il titolo al singolo \u00e8 stata scritta da Peter Bostr\u00f6m e Tony Nilsson e ha riscosso un discreto successo in Svezia, raggiungendo la decima posizione della classifica dei singoli locale. Con questo brano il gruppo ha anche tentato di partecipare all'edizione 2010 del \"Melodifestivalen\"."}
{"id": "1393496", "revid": "767487", "url": "https://it.wikipedia.org/wiki?curid=1393496", "title": "Mark\u00e9ta Mokro\u0161ov\u00e1", "text": "Alta 177 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Repubblica Ceca."}
{"id": "1393497", "revid": "2134764", "url": "https://it.wikipedia.org/wiki?curid=1393497", "title": "Anna Monta\u00f1ana", "text": "Alta 186 cm, giocava come ala-centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Spagna."}
{"id": "1393499", "revid": "15756", "url": "https://it.wikipedia.org/wiki?curid=1393499", "title": "Federico III di Sassonia-Gotha-Altenburg", "text": "Biografia.\nEgli era il figlio maggiore del Duca Federico II di Sassonia-Gotha-Altenburg e di Maddalena Augusta di Anhalt-Zerbst, era detto il saggio perch\u00e9 era un personaggio proiettato verso il futuro.\nAlla morte del padre, nel 1732, Federico III assunse il Ducato di Sassonia-Gotha-Altenburg.\nDal 1734 egli fu un valente soldato al soldo dell'Imperatore, del Principe di Waldeck e del Re di Prussia, che gli concesse la possibilit\u00e0 di raccogliere liberamente le tasse nel proprio ducato. Il ducato sub\u00ec notevoli sofferenze a causa del coinvolgimenti di Federico nella Guerra dei Sette anni che lo port\u00f2 ad una guerra col vicino Duca Antonio Ulrico di Sassonia-Meiningen (La \"Guerra di Wasunger\").\nDal 1748 al 1755 egli fu anche reggente del Ducato di Sassonia-Weimar-Eisenach in vece di Ernesto Augusto II Costantino. Dal 1750, fu reggente per Francesco Giosea di Sassonia-Coburgo-Saalfeld.\nMatrimonio ed eredi.\nA Gotha il 17 settembre 1729, Federico spos\u00f2 la cugina Luisa Dorotea di Sassonia-Meiningen, figlia di Ernesto Luigi I di Sassonia-Meiningen. Dal matrimonio nacquero nove figli, di cui solo quattro raggiunsero l'et\u00e0 adulta:"}
{"id": "1393500", "revid": "1635571", "url": "https://it.wikipedia.org/wiki?curid=1393500", "title": "Colonna di Arcadio", "text": "La colonna di Arcadio era una colonna coclide eretta nel 402/403 all'interno dell'omonimo foro a Costantinopoli, per commemorare il trionfo di questo imperatore sui Goti di Gainas nel 400. La decorazione non fu terminata che nel 421, quando Arcadio era gi\u00e0 morto da tempo (408); il monumento fu allora dedicato dal nuovo imperatore, Teodosio II, al proprio padre Arcadio.\nIspirato alla colonna di Teodosio, eretta da Teodosio I nel \"forum Tauri\" negli anni 380, questo monumento prosegue la tradizione delle colonne coclidi dell'antica Roma, come la colonna di Traiano e la colonna di Marco Aurelio. Le scene rappresentate sulla spirale raffiguravano la vittoria delle armi imperiali contro Gainas, un generale barbaro al servizio dell'impero che si era ribellato ma era stato sconfitto, ed era sormontata da un capitello corinzio recante il chi-ro, a simbolo della devozione cristiana di Arcadio, sul quale era posta una statua dell'imperatore, che fu distrutta da un terremoto nel 704.\nLa colonna, invece, rimase in piedi ancora per oltre un millennio, prima di essere volutamente demolita nel 1715, quando era ormai sul punto di crollare sugli edifici circostanti. Ora ne resta solo la base mutilata, realizzata in granito rosso, le fondamenta ed alcuni frammenti delle sculture che la ornavano, esposti presso i Musei archeologici di Istanbul. I dettagli della sua decorazione sono per\u00f2 conservati, grazie ad una serie di disegni realizzati nel 1575."}
{"id": "1393509", "revid": "767487", "url": "https://it.wikipedia.org/wiki?curid=1393509", "title": "Miljana Musovi\u0107", "text": "Alta 181 cm per 75 kg, gioca come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Serbia."}
{"id": "1393511", "revid": "300067", "url": "https://it.wikipedia.org/wiki?curid=1393511", "title": "Alexandra M\u00fcller", "text": "Alta 175 cm, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della ."}
{"id": "1393513", "revid": "767487", "url": "https://it.wikipedia.org/wiki?curid=1393513", "title": "Emmeline Ndongue", "text": "Alta 194 cm, giocava come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Francia.\nNel 2009 \u00e8 stata campionessa d'Europa con la sua Nazionale al Campionato europeo in Lettonia."}
{"id": "1393514", "revid": "767487", "url": "https://it.wikipedia.org/wiki?curid=1393514", "title": "Roli-Ann Haldin", "text": "Alta 176 cm, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Germania.\n\u00c8 sorella del cestista Misan Haldin, che ha giocato in Italia a Roseto, Cant\u00f9, Montegranaro, Napoli e Varese."}
{"id": "1393515", "revid": "767487", "url": "https://it.wikipedia.org/wiki?curid=1393515", "title": "Parthena Nikolaidou", "text": "Alta 190 cm, gioca come centro.\nCarriera.\nCon la ha disputato tre edizioni dei Campionati europei (2001, 2003, 2007)."}
{"id": "1393516", "revid": "767487", "url": "https://it.wikipedia.org/wiki?curid=1393516", "title": "Chen Nusel", "text": "Alta 176 cm, giocava come guardia.\nCarriera.\nCon ha disputato i Campionati europei del 2007."}
{"id": "1393517", "revid": "767487", "url": "https://it.wikipedia.org/wiki?curid=1393517", "title": "Andreea Orosz", "text": "Alta 179 cm, gioca come guardia.\nCarriera.\nCon la ha disputato due edizioni dei Campionati europei (2007, 2015)."}
{"id": "1393518", "revid": "300067", "url": "https://it.wikipedia.org/wiki?curid=1393518", "title": "Ilze Ose", "text": "Carriera.\nNella stagione 2006-07 ha giocato nella Pallacanestro Ribera, dove \u00e8 arrivata a gennaio, disputando 14 partite e realizzando 50 punti totali.\nNel 2007 \u00e8 stata convocata per gli Europei in Italia con la maglia della nazionale di pallacanestro femminile della Lettonia."}
{"id": "1393520", "revid": "599013", "url": "https://it.wikipedia.org/wiki?curid=1393520", "title": "Irina Osipova", "text": "Alta 196 cm per 90 kg, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Russia."}
{"id": "1393521", "revid": "767487", "url": "https://it.wikipedia.org/wiki?curid=1393521", "title": "Vaida Pacauskien\u0117", "text": "Alta 176 cm, giocava come guardia.\nCarriera.\nCon la ha disputato tre edizioni dei Campionati europei (2005, 2007, 2009)."}
{"id": "1393522", "revid": "599013", "url": "https://it.wikipedia.org/wiki?curid=1393522", "title": "Vol'ha Padabed", "text": "Alta 174 cm per 57 kg, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Bielorussia."}
{"id": "1393523", "revid": "599013", "url": "https://it.wikipedia.org/wiki?curid=1393523", "title": "Laia Palau", "text": "Alta 178 cm per 66 kg, gioca come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Spagna."}
{"id": "1393524", "revid": "599013", "url": "https://it.wikipedia.org/wiki?curid=1393524", "title": "Pelagia Papamicha\u012bl", "text": "Alta 189 cm, gioca come ala.\nCarriera.\nNei club.\nNel 2012-2013 passa all'Eirene Ragusa. Con le iblee ha ottenuto la promozione in Serie A1 ed \u00e8 arrivata in finale della Coppa Italia di categoria.\nIn Nazionale.\nCon la ha disputato i Campionati mondiali del 2010 e quattro edizioni dei Campionati europei (2007, 2009, 2011, 2015).\nStatistiche.\nPresenze e punti nei club.\n\"Statistiche aggiornate al 30 giugno 2013\""}
{"id": "1393528", "revid": "599013", "url": "https://it.wikipedia.org/wiki?curid=1393528", "title": "Florina Pa\u0219cal\u0103u", "text": "Alta 194 cm, giocava come centro.\nCarriera.\nDal 2002 gioca nella Trogylos Priolo di Santino Coppa. Nel 2011-'12 passa alla Taranto Cras Basket. Disputa una stagione sola in maglia tarantina, conclusa anzitempo per un grave infortunio al ginocchio sinistro. In seguito, torna in patria, al Municipal Targoviste.\nNel 2007 \u00e8 stata convocata per gli Europei in Italia con la maglia della nazionale della Romania.\nNel 2015 ritorna in Italia nelle file del San Martino di Lupari.\nStatistiche.\n\"Statistiche aggiornate al 6 maggio 2011\""}
{"id": "1393529", "revid": "599013", "url": "https://it.wikipedia.org/wiki?curid=1393529", "title": "Lucila Pascua", "text": "Alta 196 cm per 95 kg, gioca come centro.\nCarriera.\nHa fatto il suo debutto nel campionato spagnolo nel 2001. Dopo aver giocato in diverse squadre professionistiche, giocha per CB Conquero la stagione 2014-2015.\nHa fatto il suo debutto con la squadra di basket nazionale spagnola il 14 agosto 2001 in amichevole contro la Lituania, ed \u00e8 attualmente uno dei giocatore con pi\u00f9 presenze, avendo partecipato ai Giochi Olimpici di Atene 2004 e Pechino 2008."}
{"id": "1393530", "revid": "300067", "url": "https://it.wikipedia.org/wiki?curid=1393530", "title": "Tina Peri\u0161a", "text": "Alta 170 cm, gioca come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Croazia."}
{"id": "1393531", "revid": "767487", "url": "https://it.wikipedia.org/wiki?curid=1393531", "title": "Ana Perovi\u0107", "text": "Alta 195 cm per 90 kg, giocava come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Serbia."}
{"id": "1393532", "revid": "156341", "url": "https://it.wikipedia.org/wiki?curid=1393532", "title": "Gintar\u0117 Petronyt\u0117", "text": "Alta 195 cm, gioca come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Lituania."}
{"id": "1393534", "revid": "122506877", "url": "https://it.wikipedia.org/wiki?curid=1393534", "title": "Sonja Petrovi\u0107", "text": "Alta 189 cm, gioca come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Serbia. Nel 2009 ha partecipato agli Europei in Lettonia .\nIl 2 luglio 2009 ha vinto la medaglia d'argento ai Giochi del Mediterraneo di Pescara con la maglia della Nazionale serba."}
{"id": "1393535", "revid": "599013", "url": "https://it.wikipedia.org/wiki?curid=1393535", "title": "Emilija Podrug", "text": "Alta 190 cm, gioca come centro.\nCarriera.\nNel 2004-05 giocava con il Club Atletico Faenza.\nNel 2007 \u00e8 stata convocata per gli Europei in Italia con la maglia della nazionale della Croazia."}
{"id": "1393536", "revid": "767487", "url": "https://it.wikipedia.org/wiki?curid=1393536", "title": "Marina Pu\u0161kar", "text": "Alta 194 cm, giocava come ala-centro.\nCarriera.\nNel 2006-07 ha giocato con la New Wash Montichiari. Nel 2007 \u00e8 stata convocata per gli Europei in Italia con la maglia della nazionale della Serbia."}
{"id": "1393537", "revid": "767487", "url": "https://it.wikipedia.org/wiki?curid=1393537", "title": "Tamara Rado\u010daj", "text": "Alta 168 cm, gioca come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Serbia."}
{"id": "1393538", "revid": "1226", "url": "https://it.wikipedia.org/wiki?curid=1393538", "title": "Blue Book (progetto)", "text": ""}
{"id": "1393539", "revid": "599013", "url": "https://it.wikipedia.org/wiki?curid=1393539", "title": "Oksana Rachmatulina", "text": "Alta 176 cm per 68 kg, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della Nazionale russa."}
{"id": "1393540", "revid": "767487", "url": "https://it.wikipedia.org/wiki?curid=1393540", "title": "Sabrina Reghaissia", "text": "Alta 188 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Francia."}
{"id": "1393542", "revid": "767487", "url": "https://it.wikipedia.org/wiki?curid=1393542", "title": "Dorothea Richter", "text": "Alta 176 cm, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Germania."}
{"id": "1393544", "revid": "767487", "url": "https://it.wikipedia.org/wiki?curid=1393544", "title": "Isabel S\u00e1nchez", "text": "Alta 179 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Spagna."}
{"id": "1393545", "revid": "1543377", "url": "https://it.wikipedia.org/wiki?curid=1393545", "title": "Kurt Marti", "text": "Ha studiato Teologia all'Universit\u00e0 di Berna e dal 1948 era pastore riformato.\n\u00c8 considerato fra i pi\u00f9 rappresentativi poeti svizzeri del '900.\nPer la sua attivit\u00e0 poetica \u00e8 stato insignito del premio \"Grosser Literaturpreis\" della citt\u00e0 di Berna e il premio \"Kurt-Tucholsky-Preis\"."}
{"id": "1393546", "revid": "767487", "url": "https://it.wikipedia.org/wiki?curid=1393546", "title": "Polymnia Saregkou", "text": "Alta 186 cm per 76 kg, giocava come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Grecia."}
{"id": "1393547", "revid": "767487", "url": "https://it.wikipedia.org/wiki?curid=1393547", "title": "Didem Sar\u0131ca", "text": "Alta 188 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Turchia."}
{"id": "1393548", "revid": "599013", "url": "https://it.wikipedia.org/wiki?curid=1393548", "title": "Milda Sauli\u016bt\u0117", "text": "Alta 175 cm, gioca come guardia.\nCarriera.\nCon la ha disputato tre edizioni dei Campionati europei (2007, 2009, 2011)."}
{"id": "1393549", "revid": "300067", "url": "https://it.wikipedia.org/wiki?curid=1393549", "title": "Audrey Sauret", "text": "Alta 178 cm per 74 kg, giocava come ala.\nCarriera.\nHa preso parte agli Europei 1999. Ha giocato nella squadra di basket di Taranto, in Italia. Nel 2007 \u00e8 stata convocata per gli Europei in Italia con la maglia della nazionale della Francia."}
{"id": "1393550", "revid": "599013", "url": "https://it.wikipedia.org/wiki?curid=1393550", "title": "Laine Selwyn", "text": "Alta 172 cm, giocava come guardia.\nCarriera.\nCon ha disputato tre edizioni dei Campionati europei (2007, 2009, 2011)."}
{"id": "1393551", "revid": "599013", "url": "https://it.wikipedia.org/wiki?curid=1393551", "title": "Tat'jana \u0160\u010d'egoleva", "text": "Alta 192 cm per 80 kg, giocava come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Russia."}
{"id": "1393553", "revid": "767487", "url": "https://it.wikipedia.org/wiki?curid=1393553", "title": "Margret Skuballa", "text": "Alta 185 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della ."}
{"id": "1393554", "revid": "599013", "url": "https://it.wikipedia.org/wiki?curid=1393554", "title": "Kacjaryna Snycina", "text": "Carriera.\nNel 2007 \u00e8 stata convocata per gli Europei in Italia con la maglia della nazionale della Bielorussia."}
{"id": "1393556", "revid": "599013", "url": "https://it.wikipedia.org/wiki?curid=1393556", "title": "Irina Sokolovskaja", "text": "Alta 187 cm per 74 kg, gioca come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Russia."}
{"id": "1393557", "revid": "125633729", "url": "https://it.wikipedia.org/wiki?curid=1393557", "title": "Aikaterin\u012b Spatharou", "text": "Alta 167 cm, gioca come guardia.\nCarriera.\nCon la ha disputato i Campionati europei del 2007."}
{"id": "1393558", "revid": "300067", "url": "https://it.wikipedia.org/wiki?curid=1393558", "title": "Eir\u012bn\u012b Stachtiar\u012b", "text": "Alta 192 cm per 82 kg, giocava come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Grecia."}
{"id": "1393559", "revid": "767487", "url": "https://it.wikipedia.org/wiki?curid=1393559", "title": "Petra \u0160tampalija", "text": "Alta 188 cm, giocava come ala-centro.\nCarriera.\nNel 2006-07 ha vestito la maglia del Basket Spezia Club. Nel 2007 \u00e8 stata convocata per gli Europei in Italia con la maglia della nazionale della Croazia."}
{"id": "1393560", "revid": "599013", "url": "https://it.wikipedia.org/wiki?curid=1393560", "title": "Marija Stepanova", "text": "Alta 202 cm per 89 kg, giocava come centro.\nCarriera.\nNei club.\nCresciuta a Tosno, ha giocato nelle giovanili del Volna e del Force Majeure di San Pietroburgo prima di venire lanciata, nel 1996, dal CSKA Mosca. Nel 1999 ha firmato un contratto per tre anni con il Gambrinus Sika Brno e contemporaneamente ha iniziato a giocare in WNBA con le Phoenix Mercury. Dopo una breve apparizione al MiZo P\u00e9cs, nel 2003 \u00e8 passata al CSKA Samara. Con la squadra russa ha vinto un campionato e una Coppa nazionale, oltre all'Eurolega nel 2005.\nIn Nazionale.\nCon la maglia della Nazionale russa, ha vinto due Europei (2003 e 2007) e ha conquistato quattro medaglie d'argento, due agli Europei e due ai Mondiali. \u00c8 stata costretta a saltare il torneo olimpico 2012 per un infortunio ai legamenti del ginocchio, che l'ha obbligata a sottoporsi a un intervento chirurgico."}
{"id": "1393561", "revid": "125208373", "url": "https://it.wikipedia.org/wiki?curid=1393561", "title": "Ancu\u021ba Stoenescu", "text": "Alta 171 cm, gioca come guardia.\nCarriera.\nCon la ha disputato quattro edizioni dei Campionati europei (2001, 2005, 2007, 2015)."}
{"id": "1393563", "revid": "300067", "url": "https://it.wikipedia.org/wiki?curid=1393563", "title": "Liad Suez", "text": "Alta 188 cm, giocava come ala.\nCarriera.\nCon ha disputato quattro edizioni dei Campionati europei (2003, 2007, 2009, 2011)."}
{"id": "1393564", "revid": "300067", "url": "https://it.wikipedia.org/wiki?curid=1393564", "title": "Edita \u0160ujanov\u00e1", "text": "Alta 189 cm, giocava come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Repubblica Ceca."}
{"id": "1393565", "revid": "599013", "url": "https://it.wikipedia.org/wiki?curid=1393565", "title": "Egl\u0117 \u0160ul\u010di\u016bt\u0117", "text": "Alta 188 cm per 78 kg, gioca come centro.\nCarriera.\nCon la ha disputato due edizioni dei Campionati mondiali (2002, 2006) e quattro dei Campionati europei (2005, 2007, 2009, 2011)."}
{"id": "1393566", "revid": "767487", "url": "https://it.wikipedia.org/wiki?curid=1393566", "title": "Miloslava Svobodov\u00e1", "text": "Alta 188 cm, giocava come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Repubblica Ceca."}
{"id": "1393568", "revid": "599013", "url": "https://it.wikipedia.org/wiki?curid=1393568", "title": "Zane Tamane", "text": "Alta 196 cm, giocava come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Lettonia."}
{"id": "1393569", "revid": "599013", "url": "https://it.wikipedia.org/wiki?curid=1393569", "title": "Ieva T\u0101re", "text": "Alta 185 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Lettonia."}
{"id": "1393570", "revid": "300067", "url": "https://it.wikipedia.org/wiki?curid=1393570", "title": "Anita Teil\u0101ne", "text": "Alta 196 cm, giocava come centro.\nCarriera.\nNel 2007 \u00e8 stata convocata per gli Europei in Italia con la maglia della ."}
{"id": "1393571", "revid": "599013", "url": "https://it.wikipedia.org/wiki?curid=1393571", "title": "Gabriela Toma", "text": "Alta 190 cm, gioca come centro.\nCarriera.\nCon la ha disputato tre edizioni dei Campionati europei (2001, 2005, 2007)."}
{"id": "1393572", "revid": "852776", "url": "https://it.wikipedia.org/wiki?curid=1393572", "title": "Natallja Trafimava", "text": "Alta 186 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Bielorussia."}
{"id": "1393573", "revid": "599013", "url": "https://it.wikipedia.org/wiki?curid=1393573", "title": "Taccjana Troina", "text": "Alta 185 cm, gioca come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Bielorussia."}
{"id": "1393574", "revid": "599013", "url": "https://it.wikipedia.org/wiki?curid=1393574", "title": "Esmeral Tun\u00e7luer", "text": "Alta 175 cm per 67 kg, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Turchia."}
{"id": "1393576", "revid": "17654", "url": "https://it.wikipedia.org/wiki?curid=1393576", "title": "Aracee", "text": ""}
{"id": "1393577", "revid": "767487", "url": "https://it.wikipedia.org/wiki?curid=1393577", "title": "Michaela Uhrov\u00e1", "text": "Alta 166 cm per 63 kg, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Repubblica Ceca."}
{"id": "1393578", "revid": "599013", "url": "https://it.wikipedia.org/wiki?curid=1393578", "title": "Amaya Valdemoro", "text": "Alta 183 cm per 78 kg, giocava come ala. Porta il 45 di scarpe.\nCarriera.\nNel 2007 \u00e8 stata convocata per gli Europei in Italia con la maglia della nazionale della Spagna."}
{"id": "1393583", "revid": "827882", "url": "https://it.wikipedia.org/wiki?curid=1393583", "title": "Paradise (cocktail)", "text": "Il Paradise \u00e8 un all day cocktail a base di gin e apricot brandy e succo d'arancia. Fa parte della lista dei cocktail riconosciuti ufficialmente dall'IBA.\nPreparazione.\nRiempire una coppetta da cocktail con del ghiaccio per raffreddarla. Riempire di ghiaccio uno shaker, togliervi l'acqua in eccesso, poi aggiungervi 3,5 cl di gin, 2 cl di brandy all'albicocca e 1,5 cl di succo d'arancia fresco ed agitare bene. Filtrare il contenuto dello shaker nella coppetta da cocktail svuotata del ghiaccio. Servire senza cannuccia."}
{"id": "1393587", "revid": "1714743", "url": "https://it.wikipedia.org/wiki?curid=1393587", "title": "Ernesto II di Sassonia-Gotha-Altenburg", "text": "Biografia.\nEgli era il terzo ma l'unico sopravvissuto dei figli del Duca Federico III di Sassonia-Gotha-Altenburg e di Luisa Dorotea di Sassonia-Meiningen. La morte del fratello maggiore Federico 1756 lo rese l'erede del Ducato di Sassonia-Gotha-Altenburg.\nFu la Duchessa Luisa Dorotea ad occuparsi principalmente dell'educazione dei figli sopravvissuti, Ernesto e Augusto, e li affid\u00f2 per questo a un gruppo selezionato di insegnanti.\nDurante il 1768-1769 entrambi in principi compirono un tour d'istruzione nei Paesi Bassi, Inghilterra e Francia, ed Ernesto ebbe modo di conoscere importanti personalit\u00e0 del mondo della politica, delle scienze e della arti.\nNel 1772 suo padre mor\u00ec ed Ernesto eredit\u00f2 il Ducato di Sassonia-Gotha-Altenburg.\nDa monarca illuminato, si dimostr\u00f2 attento allo sviluppo scientifico ed artistico del proprio stato. Egli promosse il sistema dell'istruzione pubblica, dell'economia, del teatro, delle collezioni d'arte e delle biblioteche come delle scienze naturali che posero il suo stato tra i migliori della Turingia. Nel privato, si interess\u00f2 in particolare di astronomia e fisica, nominando specialisti competenti per queste aree.\nPer questa sua passione si serv\u00ec ampiamente dell'astronomo Franz Xaver von Zach a Gotha. Con lui, fond\u00f2 l'Osservatorio di Gotha (\"Sternwarte Gotha\"), che divenne il centro europeo per l'astronomia.\nDal 1774 divenne massone nel sistema di Zinnendorf e membro della loggia di Gotha \"Zum Rautenkranz\"; nel 1775 divenne Gran Maestro della Gran Loggia di Germania (secondo il sistema di Zinnendorf). Nel 1783 Ernesto divenne membro dell'Accademia degli Illuminati bavarese con il nome \"Quintus Severus\" e/o \"Timoleone\", e nel 1784 divenne Supervisore dell\"'Abessinien\" (nome per l'Alta Sassonia). Nel 1787, egli sostenne Adam Weishaupt, il fondatore dell'omonima societ\u00e0 segreta, accordandogli asilo a Gotha.\nMatrimonio ed eredi.\nA Meiningen il 21 marzo 1769, Ernesto spos\u00f2 Carlotta di Sassonia-Meiningen (cugina della madre Luisa Dorotea, ma molto pi\u00f9 giovane di lei), figlia di Antonio Ulrico di Sassonia-Meiningen. Dal matrimonio nacquero quattro figli:"}
{"id": "1393588", "revid": "767487", "url": "https://it.wikipedia.org/wiki?curid=1393588", "title": "Ton Scherpenzeel", "text": "Biografia.\n\u00c8 stato cofondatore del gruppo rock Kayak nel 1972, con il quale \u00e8 arrivato al successo internazionale nel 1975 con l'album \"Royal Bed Bouncer\". Allo scioglimento dei Kayak, nel 1982, ha intrapreso una proficua carriera solista, spaziando dal genere elettronico alla musica sacra, e collaborando con vari artisti, fra i quali i Camel in \"Stationary Traveller\" del 1984. Nel 1999 ha ricostituito i Kayak, con formazione parzialmente rinnovata, e sono usciti i seguenti CD: \"Close to the fire\" nel 2000, \"Night vision nel 2002, ' nel 2003\", ' nel 2005, e infine \"Kayakoustic live\" nel 2007."}
{"id": "1393589", "revid": "599013", "url": "https://it.wikipedia.org/wiki?curid=1393589", "title": "Rima Valentien\u0117", "text": "Alta per , giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Lituania."}
{"id": "1393590", "revid": "466539", "url": "https://it.wikipedia.org/wiki?curid=1393590", "title": "Olaf Ludwig", "text": "Carriera.\n1980-1989: le vittorie tra i dilettanti e il titolo olimpico.\nTesserato per la SG Wismut Gera, polisportiva della sua citt\u00e0 natale nell'allora Germania orientale, tra i dilettanti fu per tutti gli anni 1980 uno dei pi\u00f9 forti velocisti a livello internazionale, ottenendo importanti successi nelle principali gare di categoria.\nAlla Corsa della Pace, gara internazionale svolta nei paesi del Blocco orientale, vinse ben 38 tappe in dieci anni (record assoluto) e per due volte la classifica generale della corsa; seppe far sua la classifica generale anche al Tour de la Communaut\u00e9 Europ\u00e9enne (attuale Tour de l'Avenir) in Francia, nel 1983. Da dilettante si aggiudic\u00f2 anche due edizioni del DDR-Rundfahrt e, in Germania occidentale, un'edizione del Rheinland-Pfalz-Rundfahrt e una del Niedersachsen-Rundfahrt, oltre che tappe in corse di categoria quali Giro delle Regioni, Grand Prix Tell, Tour de Li\u00e8ge e Okolo Slovenska, nonch\u00e9 in corse \"open\", aperte cio\u00e8 anche ai professionisti, come il Circuit de la Sarthe.\nCon la Nazionale del suo paese nel 1980 fu medaglia d'argento nella cronometro a squadre sui 100\u00a0km ai Giochi olimpici di Mosca, alle spalle del quartetto sovietico; l'anno dopo vinse quindi il titolo iridato di specialit\u00e0 al mondiale di Praga, in quartetto con Falk Boden, Bernd Drogan e Mario Kummer. Nel 1988 si laure\u00f2 infine campione olimpico nella prova in linea su strada ai Giochi di Seul, imponendosi per distacco, lui tedesco orientale, davanti a Bernd Gr\u00f6ne e Christian Henn, entrambi tedeschi occidentali.\n1990-1997: il professionismo.\nNel 1990, gi\u00e0 trentenne e nell'ambito del processo di apertura delle frontiere ai ciclisti del Blocco orientale, debutt\u00f2 nel professionismo con il team olandese Panasonic-Sportlife diretto da Peter Post. Gi\u00e0 al primo anno seppe affermarsi in numerose corse, facendo sue tra le altre una tappa al Tour de Suisse e una tappa e la maglia verde della classifica a punti al Tour de France. L'anno dopo si impose invece all'E3 Prijs Harelbeke e in una tappa del Tour de Suisse, e si piazz\u00f2 inoltre terzo alla Gand-Wevelgem e secondo alla Parigi-Tours.\nNel 1992 fu protagonista della sua miglior annata da professionista. In primavera vinse la Kuurne-Bruxelles-Kuurne, la Dwars door Vlaanderen, l'Amstel Gold Race e la Quatre Jours de Dunkerque, e si classific\u00f2 secondo alla Parigi-Roubaix; si aggiudic\u00f2 poi due tappe al Tour de Suisse, la frazione conclusiva del Tour de France sugli \"Champs-\u00c9lys\u00e9es\" e il Grand Prix de Fourmies, piazzandosi infine terzo alla Parigi-Tours. A fine anno sar\u00e0 vincitore della classifica individuale di Coppa del mondo, contribuendo anche al successo della sua Panasonic nella classifica a squadre.\nTra il 1993 e il 1997 gareggi\u00f2 con il team tedesco Telekom. In quegli anni si impose nuovamente in corse di livello: nel 1993 vinse una frazione al Tour de France e fu terzo sia alla Parigi-Roubaix che nella prova in linea dei mondiali di Oslo; l'anno dopo si impose nel Rund um den Henninger-Turm, fu quarto alla Parigi-Roubaix e tre volte secondo di tappa al Tour de France, mentre nel 1995 vinse la Veenendaal-Veenendaal e chiuse quarto all'Amstel Gold Race. Nel 1996, infine, ultima sua stagione su strada, si aggiudic\u00f2 altre sette corse, tra cui lo Rheinland-Pfalz-Rundfahrt, da lui gi\u00e0 vinto undici anni prima.\nNegli anni del professionismo prese parte anche a gare su pista (era stato medaglia d'argento nella corsa a punti tra i dilettanti ai mondiali 1986): attivo specialmente nelle Sei giorni, vinse a Dortmund, Monaco di Baviera (in entrambi i casi in coppia con Urs Freuler), Berlino e Colonia. Lasci\u00f2 l'attivit\u00e0 agonistica nel 1997.\nDopo il ritiro.\nDopo il ritiro dalle corse collabor\u00f2 per dieci anni, fino al 2006, con il T-Mobile Team (gi\u00e0 Telekom), prima come addetto stampa, poi affiancando il manager Walter Godefroot alla guida del team, e infine ricoprendo lui stesso il ruolo di team manager per la stagione 2006; a fine 2006, su decisione degli sponsor, venne sostituito da Bob Stapleton.\nBibliografia.\nOlaf Ludwig: \"H\u00f6llenritt auf der Himmelsleiter. Etappen meines Lebens.\" Herausgegeben von Helmut Wengel. RhinoVerlag, Arnstadt &amp; Weimar 1997, ISBN 3-932081-18-8 (\"tedesco\")"}
{"id": "1393591", "revid": "599013", "url": "https://it.wikipedia.org/wiki?curid=1393591", "title": "Sandra Valu\u017eyt\u0117", "text": "Alta 176 cm per 70 kg, gioca come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Lituania."}
{"id": "1393592", "revid": "300067", "url": "https://it.wikipedia.org/wiki?curid=1393592", "title": "Laurence Van Malderen", "text": "Alta 194 cm, giocava come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale del Belgio."}
{"id": "1393593", "revid": "300067", "url": "https://it.wikipedia.org/wiki?curid=1393593", "title": "Ilse Van Den Vonder", "text": "Alta 175 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale del Belgio."}
{"id": "1393594", "revid": "767487", "url": "https://it.wikipedia.org/wiki?curid=1393594", "title": "Birsel Vardarl\u0131", "text": "Alta 173 cm, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale della Turchia."}
{"id": "1393595", "revid": "767487", "url": "https://it.wikipedia.org/wiki?curid=1393595", "title": "Elen\u012b Vasileiou", "text": "Alta 184 cm per 72 kg, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Grecia."}
{"id": "1393596", "revid": "300067", "url": "https://it.wikipedia.org/wiki?curid=1393596", "title": "Ildiko Vass", "text": "Alta 178 cm, giocava come guardia.\nCarriera.\nNel 2007 \u00e8 stata convocata per gli Europei in Italia con la maglia della ."}
{"id": "1393597", "revid": "75775", "url": "https://it.wikipedia.org/wiki?curid=1393597", "title": "Unit\u00e0 naturale", "text": ""}
{"id": "1393599", "revid": "599013", "url": "https://it.wikipedia.org/wiki?curid=1393599", "title": "Ivana Ve\u010de\u0159ov\u00e1", "text": "Alta 194 cm per 80 kg, giocava come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Repubblica Ceca."}
{"id": "1393600", "revid": "300067", "url": "https://it.wikipedia.org/wiki?curid=1393600", "title": "Kristina Vengryt\u0117", "text": "Alta 186 cm, gioca come guardia.\nCarriera.\nCon la ha disputato due edizioni dei Campionati europei (2007, 2013)."}
{"id": "1393601", "revid": "852776", "url": "https://it.wikipedia.org/wiki?curid=1393601", "title": "Anastasija Verameenka", "text": "Alta 192 cm, gioca come centro. \u00c8 la sorella di Uladzimir Verameenka.\nCarriera.\nNel 2007 \u00e8 stata convocata per gli Europei in Italia con la maglia della nazionale della Bielorussia."}
{"id": "1393602", "revid": "300067", "url": "https://it.wikipedia.org/wiki?curid=1393602", "title": "Bianca Vescan", "text": "Alta 186 cm, giocava come centro.\nCarriera.\nCon la ha disputato due edizioni dei Campionati europei (2005, 2007)."}
{"id": "1393603", "revid": "1543377", "url": "https://it.wikipedia.org/wiki?curid=1393603", "title": "Fenologia", "text": "La fenologia \u00e8 la scienza che si occupa della classificazione e registrazione degli eventi rilevanti nello sviluppo degli organismi, in particolare di quelli pecilotermi, cio\u00e8 incapaci di regolare la propria temperatura in modo indipendente da quella ambientale, come ad esempio le piante e gli insetti.\nLa fenologia vegetale in particolare si occupa della definizione delle fasi di sviluppo (o fasi fenologiche) delle piante in particolari scale fenologiche e della registrazione delle date in cui esse si verificano nei diversi ambienti. Se le piante oggetto di osservazione sono coltivate siamo nel campo della fenologia agraria o agrofenologia.\nUn giardino fenologico consiste in un luogo nel quale vengono impiantate delle specie vegetali perenni con lo specifico scopo di registrarne con regolarit\u00e0 le fasi di sviluppo. Un esempio di giardino fenologico, gestito dall'Arpa dell'Emilia-Romagna, si trova a San Pietro Capofiume, comune di Molinella (BO), presso la Base meteorologica Giorgio Fea.\nUna stazione agrofenologica \u00e8 invece un campo coltivato con specie erbacee di interesse agrario, riseminate ogni anno e oggetto di regolare registrazione delle fasi fenologiche. Un esempio di stazione agrofenologica si trova a Cadriano, Bologna, ed \u00e8 gestita dalla facolt\u00e0 di agraria dell'Universit\u00e0 di Bologna, Dipartimento di Scienze e Tecnologie Agroambientali, che realizza un regolare bollettino agrofenologico.\nLa ricerca fenologica in Italia \u00e8 particolarmente seguita dall'Ucea, Ufficio Centrale di Ecologia Agraria, che ha finanziato un progetto finalizzato Phenagri, con il quale sono stati definiti gli standard di gestione delle stazioni agrofenologiche e le scale da utilizzare per la rilevazione."}
{"id": "1393604", "revid": "767487", "url": "https://it.wikipedia.org/wiki?curid=1393604", "title": "Monika Veselovski", "text": "Alta 183 cm, giocava come guardia.\nCarriera.\nNei club.\nNel 2007-2008 veste la maglia dell'Hondarribia-Ir\u00fan.\nNel 2012-13 gioca a Priolo Gargallo, a cui si aggrega a novembre.\nIn Nazionale.\nNel 2007 \u00e8 stata convocata per gli Europei in Italia con la maglia della nazionale della Serbia.\nStatistiche.\nPresenze e punti nei club.\n\"Dati aggiornati al 30 giugno 2013\""}
{"id": "1393605", "revid": "767487", "url": "https://it.wikipedia.org/wiki?curid=1393605", "title": "Jana Vesel\u00e1", "text": "Alta 194 cm, giocava come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Repubblica Ceca."}
{"id": "1393608", "revid": "124123", "url": "https://it.wikipedia.org/wiki?curid=1393608", "title": "Nicol\u00f2 Diana", "text": "Biografia.\nFiglio dell'attore, regista e autore teatrale Riccardo Diana e dell'attrice Maria Toesca, inizia giovanissimo, come la sorella maggiore, Camilla Diana, a recitare prima in teatro e poi in televisione e nel cinema.\nIl suo primo ruolo in televisione \u00e8 quello di \"Luca Donati\" nella serie tv \"Cuore contro cuore\" (2004), diretta da Riccardo Mosca e trasmessa da Canale 5. Nel 2006 appare nuovamente sul piccolo schermo nelle serie tv: \"Codice rosso\", \"Nati ieri\" e \"Capri\".\nNel 2007 \u00e8 \"Carlo\" ne \"Il bambino e la befana\", film tv della serie \"Crimini\", regia dei Manetti Bros., in onda su Rai 2. Nello stesso anno esordisce nel cinema con il film \"La masseria delle allodole\", diretto dai fratelli Taviani, in cui interpreta il ruolo di \"Avetis\". Nel 2008 ritorna sul piccolo schermo con la miniserie tv di Canale 5, \"Anna e i cinque\", regia di Monica Vullo, con Sabrina Ferilli e Pierre Cosso, in cui \u00e8 presente la sorella maggiore Camilla Diana e anche la sorella minore, Matilde Diana."}
{"id": "1393609", "revid": "300067", "url": "https://it.wikipedia.org/wiki?curid=1393609", "title": "Natal'ja Vodop'janova", "text": "Alta 190 cm per 82 kg, gioca come ala.\nCarriera.\nNel 2007 \u00e8 stata convocata per gli Europei in Italia con la maglia della nazionale della Russia."}
{"id": "1393610", "revid": "767487", "url": "https://it.wikipedia.org/wiki?curid=1393610", "title": "Svjatlana Vol'naja", "text": "Alta 187 cm per 74 kg, ha giocato come ala nella Dinamo Mosca.\nCarriera.\nNel 2007 \u00e8 stata convocata per gli Europei in Italia con la maglia della nazionale della Bielorussia."}
{"id": "1393611", "revid": "599013", "url": "https://it.wikipedia.org/wiki?curid=1393611", "title": "Kathy Wambe", "text": "Alta 175 cm, giocava come guardia.\nCarriera.\nNei club.\nNel 2012-13, ha segnato 9 punti nella sfida di Supercoppa italiana vinta contro Taranto il 7 ottobre 2012. Ha vinto poi anche la Coppa Italia nella finale contro Lucca e completato il \"treble\" con la conquista dello scudetto, sempre in finale contro Lucca, il 4 maggio, vincendo anche il titolo di MVP della finale. Nel 2013-14 torna in Belgio per vestire la maglia della Belfius Namur Capitale, con cui disputa l'Eurocoppa.\nIn Nazionale.\nNel 2007 \u00e8 stata convocata per gli Europei in Italia con la maglia della nazionale del Belgio."}
{"id": "1393612", "revid": "599013", "url": "https://it.wikipedia.org/wiki?curid=1393612", "title": "Ann Wauters", "text": "Alta 195 cm per 82 kg, giocava come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale del Belgio."}
{"id": "1393613", "revid": "767487", "url": "https://it.wikipedia.org/wiki?curid=1393613", "title": "Martina Weber", "text": "Alta 195 cm, giocava come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Germania."}
{"id": "1393614", "revid": "6923", "url": "https://it.wikipedia.org/wiki?curid=1393614", "title": "Isabelle Yacoubou", "text": "Carriera.\nNel 2003 arriva in Francia dalla sua terra natale il Benin. Viene ingaggiata da Tarbes e arrivano le prime convocazioni nella nazionale giovanile francese.\nNel 2009 \u00e8 finalista del campionato francese e della Coppa di Francia. Viene inoltre eletta MVP del campionato. Durante l'estate diventa campione d'Europa con la nazionale.\nResta a Tarbes fino al 2010, anno in cui vince il campionato sotto la guida di Fran\u00e7ois Gomez. Sempre nel 2010 viene eletta MVP del campionato.\nNella stagione 2010-11 \u00e8 in Italia al Famila Schio, squadra con cui vince campionato e Coppa Italia.\nPartecipa ancora una volta agli Europei con la nazionale classificandosi al terzo posto. Viene notata dal Ros Casares Valencia, societ\u00e0 spagnola che sta allestendo una formazione stellare per vincere l'Eurolega. La stagione 2011-12 \u00e8 quindi in Spagna dove contribuisce alla conquista dell'Eurolega e del campionato spagnolo.\nCon la nazionale ottiene le qualificazioni ai giochi olimpici di Londra cinquistando la medaglia d'argento.\nNel 2012-13 si trasferisce in Russia per difendere i colori dello Spartak Mosca. Con la formazione moscovita, guidata da Pokey Chatman, arriva in finale sia in Coppa di Russia sia in campionato ma in entrambe le competizioni viene superata dall'Ekaterinburg. Viene inserita da FIBA Europe tra le otto concorrenti al titolo di miglior giocatrice europea e insignita dal Presidente della Repubblica francese Hollande della Legion d'onore.\nSegue una nuova estate con la nazionale francese, con la quale tocca le cento presenze, che agli Europei raggiunger\u00e0 una nuova medaglia d'argento, sconfitta in finale all'ultimo secondo dalla Spagna. Sar\u00e0 comunque inserita nel quintetto ideale della manifestazione quale miglior pivot degli Europei.\nLa stagione successiva viene ingaggiata dal Fenerbah\u00e7e di Istanbul. Tre finali Coppa, Eurolega e Campionato perdute contro il Galatasaray. La finale di Eurolega, giocata in Russia, vede prevalere il Galatasaray per 69-58. La societ\u00e0 turca decide di rivoluzionare la squadra e la Yacoubou non viene confermata.\nIl 14 giugno si sposa a Vicopelago (Lucca) con l'attore Simone Fulciniti ed insieme procederanno all'adozione di un bambino beninese, Luiz Espoir. Queste ragioni familiari la faranno optare per una pausa dalla nazionale francese impegnata nei campionati mondiali.\nPer la stagione 2014-15 viene messa sotto contratto dalla squadra cinese Heilongjiang (\u00e8 la prima giocatrice francese a debuttare nella WCBA). Assume il ruolo di leader (24 punti e 11,3 rimbalzi a partita) e guida il team di Harbin ai play-off. .\nQuarantotto ore dopo sale su un aereo che la riporta in Italia e firma un contratto con la Famila Schio, fino al termine della stagione. Il suo inserimento \u00e8 subito decisivo: nel mese di febbraio la squadra scledense si aggiudica la Coppa Italia e il 4 maggio vince lo scudetto laureandosi campione d'Italia. Per Isabelle una serie finale di cinque partite con 14 punti e 10 rimbalzi di media.\nRaggiunge poi il raduno della nazionale in preparazione dei campionati europei di Ungheria e Romania. L'obiettivo dichiarato \u00e8 quello di raggiungere una delle prime cinque posizioni che significano un biglietto per le Olimpiadi di Rio. Raggiunge i 1000 punti in nazionale nel corso di un'amichevole che vede la Francia opposta alla Svezia. Contribuisce alla conquista della medaglia d'argento, conseguenza di due vittorie con Russia (quarti) e Spagna (semifinale) e della sconfitta in finale contro la Serbia (76-68). Per la Francia si tratta del secondo argento consecutivo. Per Isabelle la quarta medaglia agli Europei (un oro, due argenti, un bronzo).\nPer la stagione sportiva 2015-16 torna a vestire la maglia del Famila Schio e ad inizio stagione confeziona il \"triplete\" aggiudicandosi la Supercoppa italiana (83-54) contro il Ragusa. La squadra di Schio arriva ai quarti di finale di Eurolega, dove viene eliminata per mano delle campionesse uscenti dell'USK Praga. Isabelle viene inserita nel quintetto ideale della competizione.\nDopo l'eliminazione segue la sconfitta (nonostante una partita da 20 punti per Isabelle) nella finale di Coppa Italia e la conquista della finale scudetto, eliminando nel corso dei play-off prima Battipaglia e poi Ragusa in semifinale. Nel corso della finale contro Lucca, il Famila si conferma campione d'Italia in tre gare. Per Isabelle Yacoubou tre partite con una media di 15 punti ed oltre 13 rimbalzi e secondo scudetto consecutivo."}
{"id": "1393615", "revid": "599013", "url": "https://it.wikipedia.org/wiki?curid=1393615", "title": "Nilay Yi\u011fit", "text": "Alta 170 cm per 55 kg, gioca come guardia.\nCarriera.\nNel 2007 \u00e8 stata convocata per gli Europei in Italia con la maglia della nazionale di pallacanestro femminile della Turchia."}
{"id": "1393616", "revid": "287204", "url": "https://it.wikipedia.org/wiki?curid=1393616", "title": "Nevriye Yilmaz", "text": ""}
{"id": "1393618", "revid": "300067", "url": "https://it.wikipedia.org/wiki?curid=1393618", "title": "Shiran Zairy", "text": "Alta 166 cm, giocava come playmaker.\nCarriera.\nCon ha disputato tre edizioni dei Campionati europei (2007, 2009, 2011)."}
{"id": "1393619", "revid": "599013", "url": "https://it.wikipedia.org/wiki?curid=1393619", "title": "Manuela Zanon", "text": "Alta 185 cm, ha giocato come ala in Serie A1 con Varese, Treviglio, Schio, Taranto, Ribera, Parma e Sesto San Giovanni.\nCarriera.\nClub.\nHa esordito nella massima serie con la maglia del Cit Varese, nel 1999-2000. Nel 2000-01 gioca in Serie A1 con la Sea Treviglio.\nNel 2003-04 si ferma alle semifinali dei play-off per lo scudetto con la maglia del Famila Schio ma vince la Coppa Italia battendo in finale la Reyer Venezia Mestre. Passa in estate alla Pasta Ambra Taranto, con cui disputa un altro campionato di vertice, qualificandosi per i play-off scudetto.\nNel biennio 2005-2007 veste la maglia del Banco di Sicilia Ribera, con cui vince un'altra Coppa Italia, nella \"Final Six 2006\" di Schio, battendo in finale Faenza 75-72. La stagione 2007-08 la disputa con la maglia del Lavezzini Parma.\nNella stagione 2008-09 approda al neopromosso Geas Sesto San Giovanni.\nNazionale.\nNel 2007 \u00e8 stata convocata per gli Europei in Italia con la maglia della nazionale dell'Italia.\nNel 2007-08 passa alla Lavezzini Parma.\nIl 2 luglio 2009 vince la medaglia d'oro ai Giochi del Mediterraneo di Pescara con la maglia della Nazionale italiana.\nStatistiche.\nPresenze e punti nei club.\n\"Statistiche aggiornate al 30 giugno 2009\""}
{"id": "1393620", "revid": "767487", "url": "https://it.wikipedia.org/wiki?curid=1393620", "title": "Marta Zurro", "text": "Alta 186 cm per 79 kg, giocava come centro.\nCarriera.\nNel 2007 \u00e8 stata convocata per gli Europei in Italia con la maglia della nazionale della Spagna."}
{"id": "1393621", "revid": "709565", "url": "https://it.wikipedia.org/wiki?curid=1393621", "title": "Cotillon", "text": "Il cotillon (in francese letteralmente \"gonnella\") \u00e8 un'antica danza francese, risalente agli inizi del XVIII secolo e considerata l'antesignana della quadriglia.\nLa danza era eseguita da quattro coppie che si disponevano a quadrato, eseguendo nove figurazioni: queste nove figurazioni erano tutte diverse, alternate per\u00f2 da una figurazione che si ripeteva sempre uguale.\nL'esecuzione era alternata inoltre dalla presenza delle coppie danzanti: prima entravano in scena la prima e la terza coppia, poi la seconda e la quarta. \nLa dama aveva un ruolo da protagonista nel ballo-gioco: era sua facolt\u00e0 cercare di attirare a s\u00e9 il cavaliere desiderato e farsi invitare da lui al ballo vero e proprio, il quale celava un significato di corteggiamento.\nA conclusione del ballo, venivano scambiati o distribuiti piccoli doni, motivo per cui il termine \"cotillon\" viene usato per indicare i piccoli regali a sorpresa che vengono distribuiti durante le feste danzanti o altre riunioni ludiche, spesso inserito nella tipica frase promozionale \u00abmusica, ricchi premi e cotillon\u00bb."}
{"id": "1393622", "revid": "36426", "url": "https://it.wikipedia.org/wiki?curid=1393622", "title": "Spaghetto", "text": ""}
{"id": "1393624", "revid": "1714743", "url": "https://it.wikipedia.org/wiki?curid=1393624", "title": "Augusto di Sassonia-Gotha-Altenburg", "text": "Fu inoltre nonno materno del principe Alberto di Sassonia-Coburgo-Gotha, principe consorte d'Inghilterra in quanto marito della Regina Vittoria.\nBiografia.\nI primi anni.\nNato il 23 novembre 1772 a Gotha, Augusto era il secondogenito di Ernesto II di Sassonia-Gotha-Altenburg e di Carlotta di Sassonia-Meiningen. La morte del fratello maggiore Ernesto di appena nove anni (nel 1779) lo rese erede del padre alla successione del ducato di Sassonia-Gotha-Altenburg.\nDurante gli anni della giovent\u00f9, l'ottima educazione ricevuta col fratello minore Federico a Ginevra, unitamente alla sua naturale propensione all'amicizia coi giacobini, lo fecero passare alla storia come un erede al trono amante degli ideali di libert\u00e0, uguaglianza e fraternit\u00e0. Ancor prima della sua ascesa al trono, divenne un grande sostenitore dell'allora generale Bonaparte che segu\u00ec durante la sua ascesa sino al rango di imperatore dei francesi.\nIl regno ed il culto di Napoleone.\nAugusto succedette al padre alla di lui morte nel 1804. Dopo la sua ascesa al trono ducale, come grande ammiratore della figura di Napoleone Bonaparte, si gett\u00f2 subito al suo fianco nelle guerre napoleoniche. Il ducato ader\u00ec nel 1806 alla Confederazione del Reno. Napoleone dal canto suo, che lo chiamava \"mon cousin\" in segno di vicinanza ed affetto, si rec\u00f2 diverse volte in visita al duca nella citt\u00e0 di Gotha: il 23 luglio 1807 (ricevimento al castello e pranzo col duca e con la duchessa), il 27 settembre 1808 (sulla strada per il Congresso di Erfurt, incontro col duca e cena al castello), il 14 ottobre 1808 (di ritorno dal Congresso di Erfurt, sosta al castello di Friedrichsthal e breve incontro con Augusto), il 15 dicembre 1812 (nel viaggio verso la Russia) ed il 25 ottobre 1813 (di ritorno dalla Russia).\nIntervenne a favore del critico giornalista Rudolph Zacharias Becker che si trovava imprigionato e si assicur\u00f2 il suo rilascio immediato.\nDal 1811 al 1813 il duca celebr\u00f2 ogni anno il 15 agosto il compleanno di Napoleone come festa di stato con un ricevimento di gala al castello di Friedenstein. Nel 1807 gli riusc\u00ec di ottenere uno dei bicorni di Napoleone dal suo servitore Louis Constant Wairy, cappello ancora oggi esposto a Friedenstein. Durante la visita di Napoleone del 23 luglio 1807, Augusto diede ad uso dell'imperatore francese una stravagante carrozza nera che per\u00f2 il sovrano francese si rifiut\u00f2 di utilizzare per la similitudine che questa aveva con un carro funebre. Il picco massimo di venerazione di Augusto per Napoleone lo raggiunse con la costruzione della Sala Napoleonica nel castello di Friedenstein, decorata in pieno stile impero, disegnata personalmente dal duca. Sul soffitto della stanza, un grande affresco rappresentante un cielo stellato con il sole e la luna, il sole riporta l'effige di Napoleone mentre sulla luna \u00e8 disegnato il volto di Augusto.\nA tal proposito si pu\u00f2 citare un aneddoto riportato da August Beck nel suo \"Geschichte der Regenten des gothaischen Landes\" del 1868:\nGli ultimi anni.\nDopo la definitiva sconfitta di Napoleone nella Battaglia di Waterloo, e col Congresso di Vienna, Augusto divenne una \"persona non grata\" nei circoli aristocratici e diplomatici del tempo, come pure divenne inviso ai nazionalisti tedeschi. Mor\u00ec il 17 maggio 1822 a Gotha in circostanze mai del tutto chiarite, a seguito di una breve malattia.\nGli succedette suo fratello Federico come duca. La sua salma venne sepolta su un'isola al centro del parco del castello locale, in una speciale cripta ipogea appositamente realizzata per la sua persona, dove pure la sua seconda moglie Carolina Amalia venne sepolta dopo la sua morte nel 1848.\nL'attivit\u00e0 come scrittore, il mecenatismo e l'omosessualit\u00e0.\nAugusto, vicino alla letteratura ed alla poesia del suo tempo, intrattenne un'attiva corrispondenza con Jean Paul, Madame de St\u00e4el e con Bettina von Arnim.\nAugusto venne considerato un potente mecenate per la sua epoca. Il compositore Carl Maria von Weber dedic\u00f2 ad Augusto il suo secondo concerto per pianoforte in segno di gratitudine dopo che questi, sostenendolo, lo aveva aiutato a ripagarsi dei propri debiti accumulati.\nLa sua avversione per la caccia e per l'equitazione lo spinsero a preferire la danza, le calze di seta e gli abiti femminili, lasciandosi definire semplicemente \"Emilie\" nei circoli che frequentava. La nota pittrice Caroline Louise Seidler, che nell'inverno del 1811 si trovava alla corte di Gotha per dipingere un ritratto della famiglia ducale, lo descrisse come \"uno dei pi\u00f9 grandi originali di questi tempi\", la cui apparenza aveva comunque \"un qualcosa di femminile\". Del resto, riferimenti pi\u00f9 o meno espliciti alla sua presunta omosessualit\u00e0 possono ritrovarsi nella sua opera di maggior importanza: nel 1805 scrisse la novella poetica \"Kyllenion - un anno in Arcadia\", un idillio pastorale ambientato nell'antica Grecia in cui diverse coppie - tra cui alcune anche omosessuali - s'innamorano, superano vari ostacoli e vivono felici e contenti. Fu praticante del travestitismo.\nJohann Wolfgang von Goethe lo defin\u00ec \"piacevole e ripugnante allo stesso tempo\" e osserv\u00f2 a proposito della sua persona: \"Non posso certo lamentarmi di lui, ma sono sempre colto da ansia quando mi viene proposto un invito al suo tavolo, perch\u00e9 non posso mai prevedere il trattamento che riserva ai suoi ospiti d'onore\".\nMatrimoni ed eredi.\nA Ludwigslust il 21 ottobre 1797, Augusto si spos\u00f2 con Luisa Carlotta di Meclemburgo-Schwerin, figlia di Federico Francesco I di Meclemburgo-Schwerin, da cui ebbe una sola figlia:\nAlla morte della prima moglie si rispos\u00f2 a Kassel il 24 aprile 1802 con Carolina Amalia di Assia-Kassel, figlia di Guglielmo I d'Assia, da cui non ebbe figli."}
{"id": "1393625", "revid": "2128848", "url": "https://it.wikipedia.org/wiki?curid=1393625", "title": "Old Fashioned", "text": "L'Old Fashioned \u00e8 un cocktail da aperitivo a base di bourbon in cui vengono dissolti zucchero, angostura bitter ed essenza di scorza d'arancia. Il nome sta per old fashioned whiskey cocktail. \u00c8 un cocktail ufficiale IBA.\n\u00c8 uno dei cocktail pi\u00f9 famosi al mondo e uno dei pi\u00f9 antichi degli Stati Uniti; lo scrittore britannico Kingsley Amis lo defin\u00ec \u00abl'unico cocktail che pu\u00f2 rivaleggiare con il Martini e le sue varianti\u00bb; il conterraneo Alec Waugh lo consider\u00f2 il miglior preludio a una cena insieme al Martini-dry; per il drammaturgo statunitense George Jean Nathan fa parte della \"trinit\u00e0 dei cocktail\" insieme al Martini e al Manhattan.\nPreparazione.\nPrendere un bicchiere tipo old fashioned da 6-10 once fluide, porvi una zolletta di zucchero ed impregnarla con gocce di angostura (3-4 dashes, cio\u00e8 1,8-2,5 ml). Utilizzare un pestello per schiacciare la zolletta. Aggiungere un goccio di acqua naturale per far sciogliere meglio lo zucchero e mescolare stando attenti a non creare grumi ed ottenere una soluzione omogenea. Aggiungere un'oncia di bourbon e poi 3-4 cubetti di ghiaccio. Utilizzare il cucchiaio da bar per mescolare e dissolvere lo zucchero (ed eventualmente lo sciroppo) nel bourbon. Aggiungere altri cubetti di ghiaccio sino a riempire il bicchiere, quindi una mezza oncia di bourbon. Mescolare di nuovo con il cucchiaio da bar. Ricavare con un pelapatate una lunga fetta di scorza d'arancia sopra il bicchiere cos\u00ec che l'essenza d'arancia si depositi nella soluzione e la profumi. \u00c8 possibile anche schiacciarla leggermente sopra il bicchiere per ottenere il risultato. Tagliare e pulire la fettina di scorza d'arancia, poi aggiungerla al cocktail. Inserire nel cocktail una ciliegia al maraschino e ricavare una fettina d'arancia con cui guarnire il bicchiere. Servire senza cannuccia.\nVarianti.\nL'Old Fashioned \u00e8 un cocktail relativamente semplice ma, data la sua lunga storia, presenta decine se non centinaia di varianti."}
{"id": "1393632", "revid": "180559", "url": "https://it.wikipedia.org/wiki?curid=1393632", "title": "Teoria di Myron Evans", "text": "La teoria di Evans, nota anche come teoria di Einstein\u2013Cartan\u2013Evans, \u00e8 una teoria di campo unificata proposta da Myron Evans la quale avrebbe unificato relativit\u00e0 generale, meccanica quantistica ed elettromagnetismo. La teoria, sviluppata successivamente insieme ad un gruppo di persone noto come AIAS, non \u00e8 stata accettata all'interno della comunit\u00e0 dei fisici, ed \u00e8 stata riconosciuta \u00abpiena di fraintendimenti, concezioni errate, errori matematici fatali che invalidano praticamente tutte le asserzioni degli autori\u00bb.\nIl fondatore della teoria Evans \u00e8 stato considerato dal Nobel 't Hooft come il \u00abperfetto esempio di cattivo fisico teorico\u00bb."}
{"id": "1393633", "revid": "122132685", "url": "https://it.wikipedia.org/wiki?curid=1393633", "title": "Circle of Life", "text": "Circle of Life (nella versione in italiano Il cerchio della vita interpretata da Ivana Spagna) \u00e8 una canzone estratta dalla colonna sonora del film d'animazione del 1994 \"Il re leone\", composta da Elton John (musiche) e Tim Rice (testi). Fu cantata dall'attrice Carmen Twillie nella versione che fu inserita nel film come canzone di apertura; Elton John ne fece una versione pop che fu inclusa nella colonna sonora del film, e della quale fu fatto un video. \nRicevette una nomination all'Oscar come miglior canzone nel 1995 insieme ad altre due canzoni tratte dal film, \"Hakuna Matata\" e \"Can You Feel the Love Tonight\"; quest'ultima vinse la statuetta.\nLa parte iniziale della canzone \u00e8 cantata in lingua zulu.\nLa canzone viene riproposta durante gli eventi che comprendono anche il personaggio del \"Re Leone\" nei parchi a tema Disney.\n\"Il re leone\".\nIl sole sorge mentre inizia il canto iniziale della canzone, e l'attenzione di tutti gli animali sembra attirata da un'unica cosa. La prima strofa della canzone inizia mentre una giraffa e il suo cucciolo vengono fuori alla luce del sole. La giraffa nota un branco di animali in lontananza e corre per unirsi a loro.\nSul finire della prima strofa, all'inizio del ritornello, l'inquadratura passa sopra branchi di animali per arrivare a mostrare un'alta rupe; l'uccello Zazu vi atterra e si inchina di fronte a Re Mufasa.\nArriva il mandrillo Rafiki, mentre la compagna di Mufasa, Sarabi, custodisce un giovane Simba. Rafiki lo unge e lo benedice, poi lo solleva mostrandolo agli animali radunati pi\u00f9 in basso. Questi saltano, pestano le zampe e urlano come segno di gioia. Verso la fine della canzone, gli animali si inchinano. L'inquadratura si allontana dalla rupe, e sugli ultimi colpi di tamburo compare il titolo - \"Il re leone\".\nIl ritornello della canzone verr\u00e0 ripreso alla fine del film.\nPubblicazioni.\nNella colonna sonora del film \u00e8 presente sia la versione originale che quella cantata da Elton John; quest'ultima versione, oltre che nel singolo, \u00e8 presente anche nella sua compilation del 1995 intitolata \"Love Songs\".\nNel 2003, la Disney ha prodotto una versione remixata della canzone, cantata dal \"Disney Channel Circle of Stars\", che fu inclusa nel cd \"Rhytm of the Pride Lands\", e il cui video fu inserito nei contenuti speciali dell'edizione Platinum del DVD del film.\nLa versione italiana della canzone (\"Il cerchio della vita\") \u00e8 stata interpretata da Ivana Spagna e incisa nell'album Siamo in due (1995) e Il cerchio della vita (2009). Nel Dicembre 2012, in occasione del concerto di Natale \"Valerio Scanu and so this is Christmas\", la cantante ha cantato \"Il cerchio della vita\" in duetto con Valerio Scanu. Tale versione \u00e8 contenuta nel cofanetto CD con DVD \"Valerio Scanu Live in Roma\". Il testo della versione italiana \u00e8 di Michele Centonze e Luciano Ligabue."}
{"id": "1393634", "revid": "125368814", "url": "https://it.wikipedia.org/wiki?curid=1393634", "title": "Brandy Alexander", "text": "Il Brandy Alexander \u00e8 un cocktail ufficiale IBA, che fino al 2011 aveva preso il posto del celebre Alexander. Nell'ultima codifica la ricetta \u00e8 cambiata (diventando 3 cl Brandy, 3 cl crema di cacao scura e 3 cl crema di latte). .\nPreparazione.\nPorre tutti gli ingredienti in uno shaker con cubetti di ghiaccio, scuotere energicamente e servire in una coppetta da cocktail ghiacciata. Completare con una spolverata di noce moscata."}
{"id": "1393637", "revid": "1745361", "url": "https://it.wikipedia.org/wiki?curid=1393637", "title": "Rifugio Passo Principe", "text": "Il rifugio passo Principe \u00e8 un rifugio alpino situato nel Gruppo del Catinaccio nelle Dolomiti, nel territorio comunale di San Giovanni di Fassa (TN), a 2.601 metri di altitudine.\nStoria.\nIl rifugio passo Principe \u00e8 stato costruito nel 1952 da Francesco Kofler di Campitello di Fassa. La prima costruzione fu fatta in valle, smontata e portata a spalle in quota e rimontata.\nCaratteristiche e informazioni.\nSi compone di due piccoli edifici, a cavallo del passo Principe, sulla sella tra la cima Piccola di Valbona e il Catinaccio d'Antermoia, vetta pi\u00f9 alta dell'intero gruppo con i suoi 3.004\u00a0m.\n\u00c8 aperto da marzo a ottobre e i fine settimana di febbraio, marzo ed aprile, con disponibilit\u00e0 di 25 posti letto.\nLa sua posizione lo rende un buon punto di partenza per molte escursioni ed ascensioni."}
{"id": "1393638", "revid": "1714743", "url": "https://it.wikipedia.org/wiki?curid=1393638", "title": "Federico IV di Sassonia-Gotha-Altenburg", "text": "Biografia.\nEra il terzo figlio del duca Ernesto II di Sassonia-Gotha-Altenburg e di Carlotta di Sassonia-Meiningen. Tra il 1788 e il 1790 studi\u00f2 a Ginevra col fratello Augusto, preferendo dedicarsi agli studi di filosofia, diritto civile e storia. A differenza di suo fratello, era considerato pi\u00f9 modesto e meno stravagante. Il principe era un ammirato cantante nella sua epoca.\nFederico combatt\u00e9 (dopo un periodo di addestramento) nelle campagne napoleoniche, nelle quali venne gravemente ferito. A causa delle ferite subite, fu costantemente malato sino alla morte. Per curarsi da queste malattie, viaggi\u00f2 moltissimo fuori dal ducato e si mise nelle mani del medico Bernhard August von Lindenau. Dal 1804 al 1810 Federico visse prevalentemente a Roma, dove venne ricevuto anche da papa Pio VII, dal quale ricevette in dono la miniatura di un obelisco della citt\u00e0. Nel 1814, notando che il soggiorno romano aveva notevolmente migliorato la sua salute, decise di convertirsi alla religione cattolica e fu l'unico della sua casata a farlo.\nDurante questi stessi anni a Roma, complice anche la moda dell'epoca, Federico si appassion\u00f2 moltissimo alle antichit\u00e0 egiziane ed orientali e fu il principale mecenate delle spedizioni di Ulrich Jasper Seetzen. Le opere d'arte della sua collezione e le antichit\u00e0 raccolte in Italia sono ancora oggi esposte nella collezione del castello di Friedenstein.\nAlla morte del fratello maggiore Augusto, deceduto senza eredi maschi (1822), Federico (l'unico membro maschio sopravvissuto della casata) eredit\u00f2 il Ducato di Sassonia-Gotha-Altenburg.\nRegn\u00f2 soltanto tre anni e non si spos\u00f2; con lui si estingue la linea dei Sassonia-Gotha-Altenburg. Alla sua morte, le sue terre vennero divise tra i membri della famiglia Wettin. Ernesto I di Sassonia-Coburgo-Saalfeld ricevette Gotha e cambi\u00f2 la sua titolatura in duca di Sassonia-Coburgo-Gotha, anche se i due ducati rimasero simbolicamente separati."}
{"id": "1393645", "revid": "161273", "url": "https://it.wikipedia.org/wiki?curid=1393645", "title": "27 Canis Majoris", "text": "27 Canis Majoris (27 CMa), indicata anche EW Canis Majoris (EW CMa) nella nomenclatura delle stelle variabili, \u00e8 un sistema stellare nella costellazione del Cane Maggiore, distante 1676 anni luce dal sistema solare\nCaratteristiche del sistema.\nLa componente principale, 27 Canis Majoris A, \u00e8 una gigante blu di magnitudine apparente 4,9 ed \u00e8 una binaria spettroscopica con un periodo orbitale di 0,262 giorni.\nLa secondaria, 27 Canis Majoris B, \u00e8 separata dalla principale di 0,1 secondi d'arco ed \u00e8 di magnitudine +5,4. Il suo periodo orbitale \u00e8 di 31 anni ed \u00e8 una stella variabile del tipo Gamma Cassiopeiae."}
{"id": "1393647", "revid": "2142040", "url": "https://it.wikipedia.org/wiki?curid=1393647", "title": "Tassa sul macinato", "text": "La tassa sul macinato fu una imposta nel Regno d'Italia sulla macinazione del frumento e dei cereali in genere. Fu un'imposta indiretta introdotta durante il governo della destra storica ideata, tra gli altri, da Quintino Sella, al fine di contribuire al risanamento delle finanze pubbliche.\nStoria.\nGli antecedenti della tassa sul macinato si ritrovano negli stati preunitari italiani. Nel Granducato di Toscana, poi regno di Etruria, l'imposizione avveniva sulla base delle \"bocche da sfamare\".\nNel Regno d'Italia la tassa fu promulgata per iniziativa di Luigi Menabrea il 7 luglio 1868, entr\u00f2 in vigore il 1\u00ba gennaio 1869. A seguito delle rivolte popolari scoppiate per le sue gravi conseguenze, la battaglia si trasfer\u00ec in Parlamento, ma gi\u00e0 il 26 gennaio 1869 il Senato la conferm\u00f2 e confer\u00ec al generale Raffaele Cadorna - poi protagonista nel 1870 della presa di Roma con la breccia di Porta Pia - pieni poteri per la repressione.\nLa tassa fu inasprita dal governo guidato da Giovanni Lanza per iniziativa di Quintino Sella nel 1870 e ancora sotto Marco Minghetti tra il 1873 e il 1876, contribuendo infine alla crisi del suo governo e alla caduta della Destra storica, bench\u00e9 l'evento determinante sia stato la bocciatura da parte dell'aula della proposta di nazionalizzazione delle ferrovie.\nGiunta la Sinistra al potere, il governo presieduto da Agostino Depretis non abol\u00ec subito la tassa, adottando inizialmente una politica di moderata gradualit\u00e0. Nel 1879 la tassa fu ridotta solo in parte a causa dell'opposizione della Destra in Senato, la quale ottenne che l'imposta fosse mantenuta per quasi tutti i cereali.\nDopo un'ulteriore riduzione nel 1880, da parte del secondo governo presieduto da Benedetto Cairoli e con Agostino Magliani come ministro delle Finanze, fu definitivamente abolita nel 1884 dal governo guidato nuovamente da Depretis.\nMetodologia di calcolo.\nAll'interno di ogni mulino veniva applicato un contatore meccanico che conteggiava i giri effettuati dalla ruota macinatrice. La tassa era cos\u00ec dovuta in proporzione al numero di questi giri, che, secondo i legislatori, dovevano corrispondere alla quantit\u00e0 di cereale macinata.\nOgni mugnaio era quindi tenuto a versare la tassa all'erario, sia con riferimento alla lettura del contatore, sia, in mancanza di questo, sulla base della macinazione presunta. Per via di questo meccanismo fiscale il mugnaio stesso rivestiva, suo malgrado, il ruolo di esattore, essendo tenuto a richiedere a ogni avventore del mulino la corresponsione della tassa calcolata in proporzione al peso del cereale che veniva portato alla macinazione.La misura della tassa variava a seconda del tipo di cereale, ed era commisurata a ogni quintale macinato:\nLa tassa sul macinato era dovuta anche sull'importazione di cereali dall'estero, nella forma di una sovrattassa del 20%, che si sovrapponeva ai dazi doganali gi\u00e0 normalmente applicati\nEffetti.\nCome effetto pi\u00f9 diretto, la tassa sul macinato caus\u00f2 un forte incremento del prezzo del pane e, in generale, dei derivati del grano e degli altri cereali, prezzo che non scese dopo l'abrogazione della tassa.\nSe da un lato la nuova tassa contribu\u00ec, insieme con l'Imposta di ricchezza mobile, al raggiungimento del pareggio di bilancio nel 1876, dall'altro diffuse il malcontento nelle classi sociali pi\u00f9 povere, per le quali i derivati del grano rappresentavano il principale, se non unico, alimento e andava contro la tradizionale politica annonaria di favorire prezzi contenuti per i cereali.\nUn'altra importante conseguenza del provvedimento fu la progressiva chiusura di gran parte dei piccoli mulini non in grado di munirsi dei necessari meccanismi di misura, necessari per determinare l'ammontare dell'imposta da pagare, a vantaggio di quelli pi\u00f9 importanti, i quali, riuscendo a dichiarare meno di quanto macinassero e grazie all'economia di scala, potevano vendere i propri prodotti a un prezzo inferiore.\nA seguito dell'introduzione della tassa scoppiarono in tutta Italia violente rivolte, che furono represse duramente."}
{"id": "1393653", "revid": "110157", "url": "https://it.wikipedia.org/wiki?curid=1393653", "title": "Alla cieca", "text": "Alla cieca \u00e8 un romanzo dello scrittore italiano Claudio Magris pubblicato nel 2005\nIl romanzo ha vinto il Premio Mediterraneo per stranieri nel 2007.\n\"Alla cieca\" \u00e8 la storia, narrata in prima persona, di un personaggio sempre in fuga, di un uomo recluso di volta in volta nelle pi\u00f9 disparate prigioni, campi di concentramento, colonie penali: Newgate, Dachau, Goli Otok, l'isola Gi\u00f9 alla Baia. Il personaggio \u00e8 J\u00f8rgen J\u00f8rgensen, re d'Islanda, ma anche John Johnson, Jan Jansen, il compagno Cippico, \u010cipiko, Salvatore, Nev\u00e8ra, Strijela, i partigiani della Seconda guerra mondiale e della Guerra civile spagnola. \u00c8 Giasone, \u00e8 un argonauta, un astronauta, un marinaio. Un uomo sempre diverso ma sempre se stesso, che attraversa la Storia affiancato da donne differenti che si chiamano Mangawana, Maria, Marie, Mariza, M\u00e0rja, Norah.\n\"Alla cieca\" \u00e8 il romanzo che si confronta con la Storia, con la caduta delle illusioni e delle ideologie, con il ruolo dell'uomo che ha ormai perduto la sua identit\u00e0 storica e personale, la cui vicenda attraversa perci\u00f2 i tempi mitici, il XVIII secolo, il XIX secolo, il XX secolo, cambiando ogni volta nome e collocazione geografica, con piani narrativi sempre differenti che si intersecano fino a risultare un'unica vicenda omogenea, dalla mitologia greca ai giorni nostri."}
{"id": "1393654", "revid": "78273", "url": "https://it.wikipedia.org/wiki?curid=1393654", "title": "Chi-ro", "text": ""}
{"id": "1393655", "revid": "133248", "url": "https://it.wikipedia.org/wiki?curid=1393655", "title": "Accademia di Belle Arti di Venezia", "text": ""}
{"id": "1393657", "revid": "133248", "url": "https://it.wikipedia.org/wiki?curid=1393657", "title": "Accademia di Belle Arti di Roma", "text": ""}
{"id": "1393662", "revid": "46936", "url": "https://it.wikipedia.org/wiki?curid=1393662", "title": "Campionato CONCACAF 1967", "text": "Il Campionato CONCACAF 1967 \u00e8 stata la 3\u00aa edizione di questo torneo di calcio continentale per squadre nazionali maggiori maschili organizzato dalla CONCACAF.\nIl torneo si \u00e8 disputato in Honduras dal 5 al 19 marzo 1967 nella citt\u00e0 di Tegucigalpa. Le sei squadre partecipanti si affrontarono in un girone all'italiana. Il trofeo fu vinto dal Guatemala."}
{"id": "1393664", "revid": "117114342", "url": "https://it.wikipedia.org/wiki?curid=1393664", "title": "Tau Canis Majoris", "text": "Tau Canis Majoris (\u03c4 CMa, \u03c4 Canis Majoris) \u00e8 un sistema stellare nella costellazione del Cane Maggiore. Dista 4800 anni luce ed \u00e8 formato da almeno cinque componenti. La stella si trova nei pressi dell'ammasso aperto NGC 2362, di cui pare far parte. \u00c8 solo la diciassettesima stella pi\u00f9 luminosa del Cane Maggiore, ma questo \u00e8 dovuto solo alla sua lontananza perch\u00e9 in realt\u00e0 si tratta di uno dei pi\u00f9 massicci e luminosi sistemi stellari nel raggio di 5000 anni luce dalla Terra.\nOsservazione.\nSi tratta di una stella situata nell'emisfero australe celeste; grazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile solo in prossimit\u00e0 del circolo polare artico. La sua magnitudine pari a +4,37, fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nIl periodo migliore per la sua osservazione nel cielo serale ricade nei mesi compresi fra dicembre e maggio; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche.\nTau Canis Majoris \u00e8 una stella multipla formata da almeno cinque componenti, le pi\u00f9 brillanti delle quali sono calde stelle di tipo spettrale O9 e B0. Al telescopio appare come una stella tripla, con due stelle distanziate di appena 0,15 secondi d'arco tra loro di magnitudine 4,9 e 5,3, e una pi\u00f9 distante compagna di magnitudine 10 a 8 secondi d'arco di distanza. Un'analisi spettroscopica per\u00f2 rivela che la componente principale \u00e8 una binaria spettroscopica, e la meno luminosa delle due \u00e8 a sua volta formata da due stelle in orbita stretta una con l'altra.\nLe due componenti pi\u00f9 vicine tra loro, denominate Tau Canis Majoris Ab1 e Ab2, sono distanziate di appena 0,1 UA tra loro, e formano una binaria a eclisse di tipo Beta Lyrae. A causa dell'eclisse la magnitudine apparente varia tra 4,32 e 4,37 in un periodo di 1,38 giorni. Questa coppia dista dalla principale, denominata Tau Canis Majoris Aa, poco pi\u00f9 di 5 UA, circa la stessa distanza che divide Giove dal Sole, e impiegano 155 giorni ad orbitare attorno al comune centro di massa del sistema. \nLa stella singola pi\u00f9 luminosa, Aa, ha una massa di circa e un raggio 20 volte superiore a quello solare, con una temperatura superficiale che supera i . Le componenti della binaria stretta invece, hanno una massa di circa ciascuna.\nLa quarta componente si trova pi\u00f9 lontana, a circa 223 UA, e ruota attorno alle altre in poco pi\u00f9 di un anno.\nLa quinta componente, la pi\u00f9 esterna, si trova ad almeno 13.000 UA di distanza, e si pensa che non possa rimanere a lungo legata al sistema, considerando la densit\u00e0 stellare presente in un ammasso stellare. Si ritiene che il sistema non sia nato in questa configurazione, ma che l'unione sia avvenuta successivamente alla formazione, avvenuta probabilmente non pi\u00f9 di 5 milioni di anni fa."}
{"id": "1393675", "revid": "834", "url": "https://it.wikipedia.org/wiki?curid=1393675", "title": "Colonne", "text": ""}
{"id": "1393677", "revid": "339392", "url": "https://it.wikipedia.org/wiki?curid=1393677", "title": "Polizia reale canadese a cavallo", "text": ""}
{"id": "1393678", "revid": "287204", "url": "https://it.wikipedia.org/wiki?curid=1393678", "title": "Futbol'nyj Klub SKA Rostov-na-Donu", "text": "Il Futbol'nyj Klub SKA Rostov-na-Donu (, \"Club calcistico SKA di Rostov-sul-Don\") \u00e8 una societ\u00e0 di calcio di Rostov sul Don, in Russia. \"SKA\" \u00e8 l'acronimo di \"Sportivnyj Klub Armii\", ovvero \"Club sportivo dell'Esercito\"; la squadra fu infatti fondata come sezione sportiva calcistica dell'Armata rossa di Rostov.\n\u00c8 la seconda squadra della citt\u00e0 russa dopo FC Rostov.\nStoria.\nIl club venne fondato il 27 agosto 1937 come \"RODKA\", nome che mantenne fino al 1953 quando cambi\u00f2 nome in \"ODO\", mantenuto fino al 1956, per poi assumere il nome di \"SKVO\" nel 1959. L'anno seguente, il club assunse la denominazione attuale.\nLo \"SKVO\" raggiunse la prima divisione (la seconda serie) del campionato sovietico nel 1958, e lo stesso anno venne promosso nella massima serie, dove rimase ininterrottamente fino al 1973: in quegli anni raggiunse il terzo posto assoluto nel 1966.\nDurante gli anni settanta e gli anni ottanta lo SKA veleggi\u00f2 tra le due serie, e durante le ultime due stagioni della storia del campionato sovietico gioc\u00f2 in prima divisione.\nIl maggior successo sportivo fu la vittoria della Coppa dell'Unione Sovietica nel 1981, finale della competizione raggiunta anche nel 1969 e nel 1971.\nDopo la dissoluzione dell'Unione Sovietica, il club ha sempre militato nelle serie inferiori del campionato russo.\nNel 2009 ha militato nel campionato di seconda divisione Russa. Dal campionato 2015/16 milita nella terzo ed ultimo torneo professionistico del campionato russo di calcio, nel Girone Sud della Professional Football League.\nStrutture.\nStadio.\nDisputa le partite interne nello Stadio SKA SKVO, che ha una capacit\u00e0 di 27.300 spettatori."}
{"id": "1393679", "revid": "62004", "url": "https://it.wikipedia.org/wiki?curid=1393679", "title": "FC SKA Rostov-on-Don", "text": ""}
{"id": "1393682", "revid": "62004", "url": "https://it.wikipedia.org/wiki?curid=1393682", "title": "SKA Rostov", "text": ""}
{"id": "1393683", "revid": "1318658", "url": "https://it.wikipedia.org/wiki?curid=1393683", "title": "Nothing", "text": ""}
{"id": "1393685", "revid": "188323", "url": "https://it.wikipedia.org/wiki?curid=1393685", "title": "Yamaha XT 660", "text": ""}
{"id": "1393686", "revid": "161273", "url": "https://it.wikipedia.org/wiki?curid=1393686", "title": "29 Canis Majoris", "text": "29 Canis Majoris (29 CMa), indicata UW Canis Majoris (UW CMa) nella nomenclatura delle stelle variabili, \u00e8 una stella variabile Beta Lyrae della costellazione del Cane Maggiore, la sua magnitudine apparente media \u00e8 +4,88, magnitudine che per\u00f2 varia da +4,84 e +5,33 in un periodo di 4,39 giorni.\nDista circa 5000 anni luce dalla Terra e si trova poco distante dall'ammasso aperto NGC 2362, del quale probabilmente fa parte. \nOsservazione.\nSi tratta di una stella situata nell'emisfero celeste australe; grazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile solo in prossimit\u00e0 del circolo polare artico. La sua magnitudine pari a 4,9 fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nIl periodo migliore per la sua osservazione nel cielo serale ricade nei mesi compresi fra dicembre e maggio; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche.\nIn realt\u00e0 29 Canis Majoris \u00e8 una binaria composta da due calde stelle supergiganti blu, di tipo spettrale O e di massa rispettivamente di 22 e 18 volte quella del Sole.\nLe variabili Beta Lyrae sono stelle a stretto contatto tra loro, dove \u00e8 probabile che esista un trasferimento di massa da una componente all'altra, e cos\u00ec avviene anche per 29 Canis Majoris. Il futuro della stella dipende anche da questa interazione tra le due componenti, e dall'eventuale massa persa da una delle due, stelle di questa massa solitamente passano in tempi brevi allo stato di variabile S Doradus, e a volte da questo stato si evolvono in stelle di Wolf-Rayet, per poi terminare la propria esistenza come supernove di tipo II. "}
{"id": "1393688", "revid": "767487", "url": "https://it.wikipedia.org/wiki?curid=1393688", "title": "Plata quemada", "text": "Plata quemada \u00e8 un film del 2000 diretto da Marcelo Pi\u00f1eyro, tratto dal romanzo \"Soldi bruciati\" di Ricardo Piglia.\nVenne presentato al Festival di Venezia del 2000 e premiato con il Goya nel 2001.\nTrama.\nIl film racconta la storia di \u00c1ngel e Nene due criminali chiamati \"I gemelli\", a causa della loro somiglianza, compiendo le loro rapine nell'Argentina del 1965 e vivendo un'intensa quanto tragica storia d'amore fatta di passione e morte."}
{"id": "1393689", "revid": "1822741", "url": "https://it.wikipedia.org/wiki?curid=1393689", "title": "David Hungate", "text": "Ha partecipato ai primi quattro album del gruppo, tra i quali \"Toto IV\", vincitore di sei Grammy. Poco dopo l'uscita di questo album, ha lasciato i Toto per dedicarsi a una carriera da turnista a Nashville ed \u00e8 stato sostituito da Mike Porcaro, figlio di Joe, fratello di Jeff e Steve, che all'epoca erano, rispettivamente, il batterista e il tastierista della formazione di Los Angeles.\nIn seguito, Hungate ha partecipato occasionalmente a diversi lavori (jam session e registrazioni) con gli altri membri dei Toto.\nNel 2014 rientra in pianta stabile nei Toto, per poi lasciare nel 2015."}
{"id": "1393690", "revid": "1305772", "url": "https://it.wikipedia.org/wiki?curid=1393690", "title": "Xi Canis Majoris", "text": "Xi Canis Majoris \u00e8 il nome per definire due stelle della costellazione del Cane Maggiore:"}
{"id": "1393693", "revid": "105935767", "url": "https://it.wikipedia.org/wiki?curid=1393693", "title": "Xi1 Canis Majoris", "text": "Xi\u00b9 Canis Majoris (\u03be\u00b9 CMa / \u03be\u00b9 Canis Majoris) \u00e8 una stella della costellazione del Cane Maggiore. Dista 1370 anni luce dal sistema solare ed \u00e8 di magnitudine apparente 4,34, sebbene essendo una variabile Beta Cephei questa varia da 4,33 a 4,36 nel periodo di 0,21 giorni.\nOsservazione.\nSi tratta di una stella situata nell'emisfero celeste australe; grazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile solo in prossimit\u00e0 del circolo polare artico. La sua magnitudine pari a 4,3 fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nIl periodo migliore per la sua osservazione nel cielo serale ricade nei mesi compresi fra dicembre e maggio; nell'emisfero sud \u00e8 visibile anche all'inizio dell'inverno, grazie alla declinazione australe della stella, mentre nell'emisfero nord pu\u00f2 essere osservata limitatamente durante i mesi della tarda estate boreale.\nCaratteristiche fisiche.\nLa stella \u00e8 una gigante blu di tipo spettrale B1III, o come pubblicato da altri studi, una subgigante di classe B0.7IV. Ha una massa stimata in 13,7 volte quella del Sole e con un'et\u00e0 di circa 15 milioni di anni sta gi\u00e0 terminando l'idrogeno nel nucleo da convertire in elio. In futuro il suo raggio, ora 7 volte quello del Sole, aumenter\u00e0 considerevolmente diventando una supergigante rossa ed entrando nell'ultima fase della sua esistenza."}
{"id": "1393695", "revid": "640277", "url": "https://it.wikipedia.org/wiki?curid=1393695", "title": "Xi2 Canis Majoris", "text": "Xi\u00b2 Canis Majoris (\u03be\u00b2 CMa / \u03be\u00b2 Canis Majoris) \u00e8 una stella della costellazione del Cane Maggiore.\nHa una magnitudine apparente di 4,5 e dista dalla Terra 412 anni luce. In precedenza \u00e8 stata classificata come stella bianca di sequenza principale, tuttavia in tempi recenti \u00e8 stata classificata come gigante bianca, probabilmente per via del suo raggio, ben 6 volte superiore al raggio solare, valore piuttosto alto in relazione alla sua temperatura superficiale, che \u00e8 attorno ai 9000 K."}
{"id": "1393703", "revid": "767487", "url": "https://it.wikipedia.org/wiki?curid=1393703", "title": "Community card poker", "text": "Il poker a carte comunitarie o poker con la vela (in lingua inglese community card poker) indica quelle specialit\u00e0 del poker che prevedono la calata durante il gioco di una \"vela\" di \"carte comunitarie\", ossia di carte che hanno la caratteristica di essere ugualmente consultabili da tutti i giocatori e anche ugualmente utilizzabili, sebbene quest'ultima possibilit\u00e0 dipenda anche dal gioco in questione.\nSono le specialit\u00e0 pi\u00f9 in voga e diffusi del momento: i due giochi a carte comunitarie pi\u00f9 giocati sono anche le due specialit\u00e0 del poker pi\u00f9 praticati: il Texas hold 'em e l'Omaha.\nLe carte private di ogni singolo giocatore sono dette \"hole card\" o \"pocket card\" e sono coperte. Quelle comunitarie formano invece il \"board\"."}
{"id": "1393705", "revid": "287204", "url": "https://it.wikipedia.org/wiki?curid=1393705", "title": "Val d'Anniviers", "text": "La Val d'Anniviers \u00e8 una vallata della Svizzera nel distretto di Sierre nel Vallese. La valle termina nella valle del Rodano a Chippis a sud di Sierre. Il fiume che la bagna porta il nome di Navizence.\nValli secondarie.\nAll'altezza di Vissoie, la valle si separa in due valloni. Ad ovest la valle di Moiry attraversata dalla Gougra con la localit\u00e0 di Grimentz e pi\u00f9 a monte il lago di Moiry. Ad est, la Valle di Zinal con la localit\u00e0 di Zinal si estende fino ai monti Zinalrothorn e Weisshorn.\nComuni.\nLa val d'Anniviers \u00e8 formata da un solo comune, Anniviers, creato il 1\u00ba gennaio 2009 dalla fusione dei comuni soppressi di Ayer, Chandolin, Grimentz, Saint-Jean, Saint-Luc e Vissoie.\nComprensori sciistici.\nLa val d'Anniviers ha quattro comprensori sciistici: Grimentz, Saint-Luc - Chandolin, Vercorin e Zinal.\nMonti.\nL'appellativo \"I cinque 4000\" \u00e8 dato al gruppo formato dai monti: Weisshorn, Zinalrothorn, Obergabelhorn, Cervino e Dent Blanche che sono visibili distintamente e congiuntamente dalla val d'Anniviers.\nUn elenco delle montagne che contornano la valle \u00e8 il seguente:\nSpecialit\u00e0.\nOgni seconda domenica di agosto la val d'Anniviers accoglie da tempo la corsa a piedi \"Sierre-Zinal\", anche chiamata: \"Corsa dei cinque 4000\". I vincitori coprono la distanza dalla citt\u00e0 di Sierre a Zinal, in 2h30 circa, dopo aver percorso 31\u00a0km di sentieri e circa 2000 metri di dislivello. \nUna specialit\u00e0 viticola della valle \u00e8 il \"vino del ghiacciaio\".\nRifugi alpini.\nPer favorire la salita alle montagne della valle e l'escursionismo la vallata \u00e8 dotata di diversi rifugi alpini:"}
{"id": "1393706", "revid": "125229481", "url": "https://it.wikipedia.org/wiki?curid=1393706", "title": "Ferrovia Foggia-Potenza", "text": "La ferrovia Foggia-Potenza \u00e8 una linea ferroviaria italiana di propriet\u00e0 statale che collega Foggia, in Puglia, a Potenza, capoluogo della Basilicata.\u00c8 gestita da Rete Ferroviaria Italiana (RFI).Attraversa alcuni centri abitati, tra cui Melfi e Rionero in Vulture e alcuni nodi ferroviari come le stazioni di Cervaro, Rocchetta Sant'Antonio-Lacedonia, e Avigliano Lucania.\n\u00c8 allo studio il potenziamento della linea, che prevede ammodernamento degli impianti, rettifiche di tracciato e l'elettrificazione della linea. \nSono in corso lavori sull'infrastruttura per velocizzare i tempi in entrata e di uscita dalle stazioni (potenziamento tecnologico/tecnico della linea)\nCaratteristiche.\nLa ferrovia \u00e8 a binario unico e a trazione termica (in corso di elettrificazione).\nTraffico.\nLa linea \u00e8 servita da treni regionali operati da Trenitalia nell'ambito del contratto di servizio regionale attualmente. Svolge anche servizio merci (tratto compreso tra Foggia e Rocchetta Sant'Antonio) da e per lo Stabilimento Fiat di Melfi."}
{"id": "1393708", "revid": "124514291", "url": "https://it.wikipedia.org/wiki?curid=1393708", "title": "Stevie Young", "text": "Biografia.\nIl padre Stephen Crawford Young Sr. (1933-1989) \u00e8 il fratello maggiore di Angus e Malcolm Young, chitarristi degli AC/DC.\nDopo la formazione di diversi gruppi, tutti di scarsa durata, nel 1980 fond\u00f2 una nuova band, gli Starfighters, con i quali incise due album e che ebbero l'onore di seguire gli AC/DC durante il tour inglese di \"Back in Black\" come gruppo spalla.\nStevie \u00e8 soprattutto conosciuto per aver sostituito Malcolm Young alla chitarra ritmica durante il tour nord - americano di \"Blow Up Your Video\" che gli AC/DC intrapresero nel 1988, dal quale lo zio si era dovuto assentare per curarsi dalla dipendenza dall'alcool.\nNel luglio del 2014, Brian Johnson conferm\u00f2 che Stevie stava registrando con la band l'album \"Rock or Bust\", sostituendo di nuovo suo zio Malcolm. Nel settembre dello stesso anno venne confermato che Stevie avrebbe sostituito Malcolm (affetto da demenza senile) in modo definitivo.\nLa strumentazione da lui utilizzata comprende la storica chitarra utilizzata da Malcolm, assieme a repliche della stessa."}
{"id": "1393709", "revid": "24443", "url": "https://it.wikipedia.org/wiki?curid=1393709", "title": "Valle d'Anniviers", "text": ""}
{"id": "1393724", "revid": "767487", "url": "https://it.wikipedia.org/wiki?curid=1393724", "title": "Il destino di un guerriero", "text": "Il destino di un guerriero (\"Alatriste\") \u00e8 un film del 2006 scritto e diretto da Agust\u00edn D\u00edaz Yanes, ed interpretato da Viggo Mortensen. La pellicola \u00e8 basata sulla serie di romanzi storici scritta da Arturo P\u00e9rez-Reverte con protagonista il Capitano Alatriste.\nTrama.\nDiego Alatriste \u00e8 un coraggioso capitano della Spagna imperiale del XVII secolo, al servizio di Filippo IV di Spagna. Dopo aver preso parte alla guerra degli ottant'anni (durante l'assedio di Breda) e dopo aver perso in battaglia l'amico Balboa, torna a Madrid dalla donna che ama e al suo lavoro di spadaccino.\nUn incarico gravoso dopo il suo ritorno sar\u00e0 quello di proteggere il giovane \u00cd\u00f1igo Balboa, figlio dell'amico morto in battaglia. Tuttavia ormai l'impero spagnolo \u00e8 in declino e la popolazione muore di fame. Alatriste dovr\u00e0 continuare a combattere per salvare il suo paese dalla corruzione politica e dalla povert\u00e0. Pur essendo stato sempre fedele al suo re, la sua lealt\u00e0 verr\u00e0 messa alla prova dai trascorsi amorosi di Filippo IV con la sua amata.\nRiferimenti ai libri.\nLa trama del film riprende vari frammenti dei primi volumi della saga di Alatriste, adattati per conciliare le esigenze cinematografiche con la sceneggiatura dello stesso autore P\u00e9rez-Reverte.\nProduzione.\nAmbientato nel XVII secolo, chiamato il \"Secolo d'Oro\" (in spagnolo \"Siglo de Oro\"), il film mescola fatti reali e fittizi. La 20th Century Fox ha comprato i diritti del film. \u00c8 la seconda pi\u00f9 costosa produzione della storia del cinema spagnolo (circa 24 milioni di euro), preceduta solo dal film \"Agor\u00e0\", prodotto nel 2009.\nDistribuzione.\n\u00c8 stato presentato nella sezione Premi\u00e8re alla Festa del Cinema di Roma 2006."}
{"id": "1393727", "revid": "1745361", "url": "https://it.wikipedia.org/wiki?curid=1393727", "title": "Giovanni Fontana (scienziato)", "text": "Biografia.\nGiovanni Fontana, figlio di Michele da Venezia, nasce a Padova intorno al 1395 e lo troviamo a Venezia nel 1410 in occasione di un nubifragio. Figura poi nei registri dell'Universit\u00e0 di Padova negli anni dal 1417 al 1421. In quell'anno \u00e8 Rettore delle Arti.\nStudi\u00f2 a Padova e si laure\u00f2 nel 1418 circa. \u00c8 tra i primi a citare armi da fuoco (le bombarde). La storica Lynn Thorndike gli attribuisce la paternit\u00e0 del \"Liber de omnibus rebus naturalibus\" (Libro su tutte le cose naturali), un'opera giuntaci attribuita ad un altro autore: Pompilio Azalio. Un'altra sua opera, il \"Bellicorum et instrumentorum liber\" (Libro di macchine da guerra e di strumenti), \u00e8 scritta in un alfabeto segreto ed \u00e8 conservata in un manoscritto di Monaco (Biblioteca cittadina, cod. 242). Un'altra opera, il \"Metrologium de pisce, cane, et volucre\" (Misuratore del pesce, del cane e dell'uccello) \u00e8 invece conservata a Bologna (Ms. 2705). Gli \u00e8 attribuito pure uno \"Speculi almukesi compositio\" (Manuale per la preparazione degli specchi ustori), attribuito per\u00f2 pure a Ruggero Bacone, sulla realizzazione di specchi ustori e, sempre con riserva, un \"Protheus\" (Proteo) che tratta di problemi di idrostatica e meccanismi sul tipo di quelli di Erone di Alessandria oltre che (nella sezioni sugli organi idraulici) sulla natura e sul peso specifico dei metalli in relazione al suono che emettono. Meno noto, infine, \u00e8 il voluminoso \"Tractatus de trigono ballistario abbreviatus\" (Trattato abbreviato sul traguardo per le catapulte) conservato nel Ms. Bodleian Canonicus Misc. 47 scritto nel 1440.\nAppassionato di esperimenti a volte ritenuti magici, la sua carriera a Padova deve essere stata stroncata da accuse di stregoneria. D'altra parte erano sospette anche le sue relazioni intellettuali con il filosofo astrologo Biagio Pelacani, espulso dall'Universit\u00e0 per le sue idee materialistiche e con Paolo da Venezia, ritenuto un averroista. Le sue opere sono state dimenticate o pubblicate sotto falso nome. Nessuno lo cita fino a tutto il Settecento.\nFontana descrive gli anni della sua permanenza da medico condotto a Udine come sfavorevoli alle sue ricerche, mancando in quella citt\u00e0 la dovizia di fonti classiche, esistente invece a Padova. Dalle sue opere si deducono o ipotizzano viaggi a Bologna, Ravenna, Roma, ma anche in paesi lontani (alcuni forse nella sua fantasia).\nPersonalit\u00e0 tipicamente rinascimentale, aristotelica, dotato di un notevole bagaglio culturale, interessato alla conoscenza e alla scienza sperimentale, Fontana utilizza fonti greche, latine e arabe. Spaziando dalla meccanica alla storia naturale, dalla comunicazione all'arte della memoria. Sono notevoli il suo studio della camera oscura, i suoi sistemi idraulici, i meccanismi per costruire giocattoli ed effetti speciali.\nNel suo \"Bellicorum instrumentorum\" \u00e8 contenuta una grande variet\u00e0 di strumenti bellici.\nOpere conosciute.\nMoltissime sono le sue opere, sopravvissute o perdute. Fontana \u00e8 noto principalmente per i due codici cifrati che ci sono pervenuti in manoscritto, ora decifrati, tradotti e pubblicati da Giuseppa Saccaro del Buffa Battisti e da suo marito Eugenio Battisti.\nSi tratta di una straordinaria raccolta di progetti di macchine di carattere militare, riccamente illustrato con spiegazioni in cifra, composto per un committente amico fra il 1420 e il 1440. Alla descrizione dei prodotti pi\u00f9 avanzati della tecnologia quattrocentesca sono alternate figure sostanzialmente fantastiche. Molti suoi progetti richiamano i \"Ludi matematici\" di Leon Battista Alberti.\nL'opera, forse del 1420 parla di macchina da guerra arabe, egiziane e persiane oltre che di strumenti musicali. Nel testo le armi da fuoco sono citate solo tre volte ma vi \u00e8 la descrizione sull'uso di razzi come propellenti per siluri sull'acqua. Sono inoltre mostrati disegni di una lanterna magica senza lenti, automi, organi e spruzzatori. Le applicazione dei razzi sono notevoli: un'illustrazione mostra quelle che sembrano bombe sparate da un'enorme bombarda piazzata all'ingresso di un castello. I suoi bersagli sono navi su un fiume. Altri razzi hanno la forma di uccelli, lepri e pesci artificiali riempiti di materiali incendiari e sono mostrati mentre volano corrono o nuotano. C'\u00e8 pure la chiara illustrazione di una carrozza su ruote spinta da un razzo.\nQuesto manuale di mnemotecnica composto intorno al 1430 \u00e8 incentrato sui temi della memoria artificiale e delle associazioni mentali. Illustra una serie di dispositivi combinatori che spesso si richiamano all\"'ars magna\" lulliana.\nNella figura si vede uno dei tanti dispositivi mnemonici proposti dal Fontana, chiamato \u201cLo Specchio\u201d. Ruotando opportunamente i cinque cerchi si pu\u00f2 formare una breve parola da memorizzare.\nL'opera tratta di orologi, meccanismi, mongolfiere, campane per le immersioni subacquee ed esperimenti sulla quantit\u00e0 di polvere da sparo da utilizzarsi per sparare razzi di peso variabile. Descrive pure come dare ad un razzo l'aspetto di un drago volante o di un diavolo che emette fuoco dalla bocca e spande fetore; come fare un siluro o una candela magica che sale sulla superficie dell'acqua oppure affonda a seconda che stiano bruciando polveri da sparo pi\u00f9 forti o pi\u00f9 deboli; e pure come realizzare una figura a forma di diavolo che, riempita di prodotti chimici, brucia sott'acqua ed emette raggi di fuoco. Il Fontana si accorge che tutti gli animali che hanno polmoni necessitano di aria, allo stesso modo delle candele che bruciano, ma non per la stessa ragione, sebbene i contemporanei pensassero di s\u00ec. In quest'affermazione anticipa Leonardo da Vinci.\nAltre sue opere sono:\nLa cifra.\nL'uso della cifra per testi non diplomatici si riscontra per la prima volta in questi trattati del Fontana.\nTanto il \"Bellicorum instrumentorum\" quanto il \"Secretum\" utilizzano una semplice sostituzione monoalfabetica a 23 segni di fantasia, quasi tutti basati su un circolo da cui si dipartono linee nelle varie direzioni. Da un primo gruppo di segni semplici riservati alle vocali, si passa ai segni pi\u00f9 complicati per le consonanti, sempre basati su un circolo di base, ma dal quale si dipartono pi\u00f9 gambette disposte in vari modi. Fontana mantiene la divisione delle parole e usa i segni d'interpunzione e di abbreviazione.\nLo scopo della compilazione criptata potrebbe essere quello di salvaguardare un certo diritto di copyright, ma ancora pi\u00f9 evidente \u00e8 il desiderio di attrarre l'attenzione del pubblico, visto che in genere l'argomento trattato viene anche descritto sommariamente in chiaro.\nLo stesso editore dei due codici ci fornisce una risposta alla domanda del perch\u00e9 questi codici siano stati criptati:\n\u00abLa risposta \u00e8 complessa. Certo: perch\u00e9 molti dei suoi vivacissimi progetti militari, idraulici, ottici, luministici erano decisamente innovativi e bisognava farne rispettare il copyright. Ma soprattutto perch\u00e9 una parte importante della riflessione di Giovanni Fontana \u00e8 dedicata alla comunicazione; ai fondamenti del linguaggio e della sua codificazione. La scrittura cifrata era per lui sbocco di una ricerca sulla significazione pi\u00f9 ancora che gioco criptico\u00bb.\nLa lingua.\nLa decrittazione ci permette di osservare alcune peculiarit\u00e0 della lingua parlata del Fontana, che del resto si notano anche nelle parti in chiaro. Si ha l'alternanza di TI e CI nelle sillabe TIO o TIA, dove noi usiamo la Z. Questa lettera \u00e8 invece usata al posto del nostro G dolce (\"zirativus\"). La S e la X sono spesso scambiate fra loro (\"simples\", \"virtuoxus\"). Si nota la N davanti a consonanti labiali (\"inpossibilis\") e la M davanti a consonanti non labiali (\"comstanter\"). C'\u00e8 poi la curiosa introduzione di una P fra M e N contigue come in \"sompnium\" o \"columpna\" (grafia, quest'ultima, abbastanza comune nel medio evo). Le sostituzioni di vocali (\"inseparabilis\") o di consonanti (\"arismetrica\") sono frequenti. La R cade in nessi come \"propius\". Il suono di SCI diventa SI o CI. Si notano poi raddoppi di consonanti (\"isste\") o al contrario cadute (\"atributus\").\nNel cifrare il testo fornitogli dal Fontana il copista ha poi fatto una grande quantit\u00e0 di errori, in parte dovuti alla marcata somiglianza fra loro dei vari segni."}
{"id": "1393732", "revid": "742538", "url": "https://it.wikipedia.org/wiki?curid=1393732", "title": "Sigma Canis Majoris", "text": "Sigma Canis Majoris \u00e8 una stella della costellazione del Cane Maggiore di magnitudine apparente di +3,49, distante dalla Terra 1220 anni luce.\nOsservazione.\nVisibile poco a nord-est di Adhara (\u03b5 Canis Majoris), in direzione di Wezen, si tratta di una stella situata nell'emisfero celeste australe; grazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile solo in prossimit\u00e0 del circolo polare artico, pi\u00f9 a nord della latitudine 63\u00b0 N . Essendo di magnitudine 3,49, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra dicembre e maggio; nell'emisfero sud \u00e8 visibile anche all'inizio dell'inverno, grazie alla declinazione australe della stella, mentre nell'emisfero nord pu\u00f2 essere osservata limitatamente durante i mesi della tarda estate boreale.\nCaratteristiche fisiche.\nSigma Canis Majoris \u00e8 una supergigante rossa intrinsecamente molto luminosa; a lungo definita di classe spettrale K7Ib, le pi\u00f9 recenti misurazioni la classificano di tipo M1.5Iab. Ha un raggio 420 volte quello del Sole ed una massa 12 volte superiore.\nNonostante un'et\u00e0 di soli 17 milioni di anni, la stella \u00e8 gi\u00e0 in avanzato stadio evolutivo ed \u00e8 poco sopra il limite per esplodere in una supernova entro tempi relativamente brevi, anche se questo dipender\u00e0 anche dalla perdita di massa per i forti venti stellari che emana la sua atmosfera.\nCome supergiganti di questo tipo, Sigma Orionis \u00e8 una variabile irregolare, la sua luminosit\u00e0 varia infatti da +3,43 a + 3,51."}
{"id": "1393734", "revid": "92719", "url": "https://it.wikipedia.org/wiki?curid=1393734", "title": "Massimiliano di Wied", "text": ""}
{"id": "1393736", "revid": "339392", "url": "https://it.wikipedia.org/wiki?curid=1393736", "title": "Sarhad", "text": ""}
{"id": "1393738", "revid": "339392", "url": "https://it.wikipedia.org/wiki?curid=1393738", "title": "NWFP", "text": ""}
{"id": "1393740", "revid": "339392", "url": "https://it.wikipedia.org/wiki?curid=1393740", "title": "Pakhtunkhwa", "text": ""}
{"id": "1393745", "revid": "11687778", "url": "https://it.wikipedia.org/wiki?curid=1393745", "title": "Grande Purga", "text": ""}
{"id": "1393747", "revid": "287204", "url": "https://it.wikipedia.org/wiki?curid=1393747", "title": "Henri Michel", "text": "Henri Michel pu\u00f2 riferirsi a:"}
{"id": "1393748", "revid": "33689", "url": "https://it.wikipedia.org/wiki?curid=1393748", "title": "Switzerland", "text": ""}
{"id": "1393750", "revid": "339392", "url": "https://it.wikipedia.org/wiki?curid=1393750", "title": "Pein", "text": ""}
{"id": "1393752", "revid": "1882588", "url": "https://it.wikipedia.org/wiki?curid=1393752", "title": "William Phelps Eno", "text": "Uomo d'affari responsabile di molte innovazioni nel campo della sicurezza stradale e nella regolamentazione del traffico, viene considerato come \"il padre della sicurezza stradale\".\nBiografia.\nSi laure\u00f2 all'universit\u00e0 Yale nel 1882, dove era stato un membro della \"Skull and Bones\", una delle pi\u00f9 note e discusse societ\u00e0 segrete degli Stati Uniti.\nBench\u00e9 la diffusione dell'automobile sopraggiunse solo quando Eno era oramai gi\u00e0 anziano, i carri trainati da cavalli stavano gi\u00e0 causando problemi significativi di traffico nelle aree urbane della citt\u00e0 natale di Eno, New York. Nel 1903 scrisse \"le regole della strada\", il primo codice di comportamento stradale al mondo, contenente i principi per la regolamentazione del traffico che hanno fornito il modello per i piani di circolazione stradale della citt\u00e0 di New York e delle principali citt\u00e0 europee, comprese Parigi e Londra. A Parigi, le regole sono comunemente citate come: \"Le Systeme Eno\".\nFra le innovazioni accreditate a Eno ci sono il semaforo, gli attraversamenti pedonali, la rotatoria o rotonda, il sistema unidirezionale con circolazione a destra e sorpasso a sinistra, le fermate per i taxi, l'obbligo di segnalare una svolta o la ripartenza mediante l'indicatore di direzione e il primo manuale di regolamentazione del traffico per polizia stradale.\nNel 1921, Eno fond\u00f2 la \"Eno Foundation for Highway Traffic Control\" (fondazione per il controllo del traffico autostradale), oggi nota come \"Eno Transportation Foundation\". La fondazione \u00e8 un'organizzazione senza scopo di lucro dedicata allo studiare ed a promuovere la sicurezza del trasporto. Eno fu uno dei primi membri onorari dell'istituto dell\"'Institute of Transportation Engineers\", l'istituto degli ingegneri dei trasporti.\nCuriosamente Eno non aveva molta fiducia nelle automobili e non guid\u00f2 mai un veicolo, pur sostenendo l'educazione stradale ed essendo l'esaminatore per il conseguimento delle patenti di guida per tutti i conducenti di veicoli di New York del tempo. Infatti, quando desiderava spostarsi in automobile, utilizzava sempre un autista."}
{"id": "1393753", "revid": "438678", "url": "https://it.wikipedia.org/wiki?curid=1393753", "title": "Heinrich Rudolf Schinz", "text": "Schinz nacque a Zurigo e studi\u00f2 medicina a W\u00fcrzburg e a Jena, ritornando a Zurigo nel 1798 per praticarla. Nel 1804 cominci\u00f2 ad insegnare all'istituto medico, e nel 1833 divenne professore di storia naturale all'universit\u00e0 di Zurigo.\nSchinz fu anche curatore della societ\u00e0 di storia naturale di Zurigo, e fu l'autore di molte importanti opere zoologiche. Questi comprendono \"Das Thierreich\" (1821-4), \"Naturgeschichte und Abildungen der Reptilien\" (1833-4), e\n\"Europ\u00e4sche Fauna\" (1840)."}
{"id": "1393754", "revid": "1543377", "url": "https://it.wikipedia.org/wiki?curid=1393754", "title": "Yamaha RD 350", "text": "La RD 350 \u00e8 una motocicletta giapponese facente parte della Serie RD, dotata di motore a due tempi bicilindrico frontemarcia, prodotta dalla Yamaha Motor e importata anche in Italia dal 1973 al 1994.\nPrima serie.\nNei primi mesi del 1973 veniva importata con motore di 357 cm\u00b3, poi ridotto a 347\u00a0cm\u00b3 per ragioni fiscali. Anche la denominazione iniziale, \"R3\" - \"R5\" \u00e8 diversa ed assume definitivamente quella di \"RD 350\" nel 1973; nei primi due anni di produzione (\"RD 350 A\") la moto era disponibile sia con un cambio a cinque che a sei marce, dopo (\"RD 350 B\") venne solo prodotta la versione a sei marce.\nSul mercato italiano delle motociclette destinate ai diciottenni (a quei tempi il codice della strada limitava l'uso delle motociclette di cilindrata superiore a 350\u00a0cm\u00b3 ai maggiori di 21 anni, et\u00e0 in cui si veniva considerati maggiorenni) si doveva confrontare soprattutto con modelli dotati di propulsori a quattro tempi con caratteristiche di erogazione della potenza molto diverse, quali le Honda CB 350, CB 350 Four e le Moto Guzzi V35 ad esempio.\nSi caratterizzava anche dalla presenza di un impianto frenante di tipo misto, freno a disco all'anteriore, freno a tamburo al posteriore; l'impianto di raffreddamento era ad aria e l'avviamento era esclusivamente a pedale. Veniva distribuita sul mercato italiano dalla Italjet, fino al 1976 importatore ufficiale della casa di Iwata, che nel 1975 ne allest\u00ec una versione rivista esteticamente per renderla maggiormente sportiva, chiamata \"Cecottina\" per ricordare la vittoria nel motomondiale del giovane Johnny Cecotto.\nAnche nella versione di serie veniva in ogni caso pubblicizzata come la \"350\" pi\u00f9 veloce in vendita grazie alla sua velocit\u00e0 massima dichiarata che era di 160 km/h.\nSeconda serie.\nNel 1979 appare la seconda serie della moto che subisce una radicale trasformazione, abbandonando la precedente impostazione turistica per assumere vesti maggiormente sportive. Per adeguarlo alle norme sulle emissioni, anche il motore viene dotato di raffreddamento a liquido da cui la nuova sigla di \"RD 350 LC\", inoltre viene introdotto anche il monoammortizzatore al posteriore.\nNel frattempo era tra l'altro cambiato anche l'importatore italiano, ora diventato la Belgarda, che riusc\u00ec a introdurre sul mercato italiano il nuovo modello solo nel 1981, anche a causa delle limitazioni all'importazione vigenti in quegli anni sul mercato italiano per le due ruote di piccola cilindrata.\nPur tuttavia, questo modello, trovava anche consensi in virt\u00f9 dell'elegante \"design\" e, soprattutto, della notevole potenza espressa dal motore: 47 CV al momento della prima presentazione.\nTerza serie.\nNella versione modificata del 1983, il telaio e le sospensioni vengono irrigidite, il serbatoio viene maggiorato a 20 litri e la carrozzeria viene predisposta per un tipo di guida sportiveggiante, fornendo la moto, per la versione \"normale\", di un cupolino e di un puntale, mentre per la versione \"F\" verr\u00e0 dotata di carenatura integrale. Nel 1985 appare anche la versione \"N\" sprovvista invece interamente di protezioni aerodinamiche.\nLa differenza pi\u00f9 importante della versione 1983 \u00e8 per\u00f2 nella parte meccanica dove viene presentata per la prima volta la \"Yamaha Power Valves System\", composta da valvole che parzializzano lo scarico, incrementando la coppia ai bassi e medi regimi.\nAnche l'impianto frenate \u00e8 potenziato, presentando il doppio disco all'avantreno e passando anche al posteriore dal tamburo al disco. La velocit\u00e0 dichiarata \u00e8 di oltre 190\u00a0km/h.\nQuarta serie.\nNella versione modificata del 1986, la carrozzeria viene ridisegnata e proposta nelle sole versioni \"N\" ed \"F\", inoltre questa serie la moto ha un motore leggermente pi\u00f9 potente, mentre le forcelle ritornano ad essere da 32\u00a0mm e viene ridimensionato il serbatoio.\nNel 1992 la moto cambia il faro, che diventa da singolo quadrato a doppio rotondo.\nDal 1988 fino al termine della produzione, avvenuta nel 1993 le \"RD\" venivano costruite solo dagli stabilimenti brasiliani di Manaus."}
{"id": "1393761", "revid": "120831554", "url": "https://it.wikipedia.org/wiki?curid=1393761", "title": "Certificato di destinazione urbanistica", "text": "Il Certificato di Destinazione Urbanistica (spesso chiamato semplicemente C.D.U.) consiste in un documento rilasciato dalla pubblica amministrazione (tipicamente gli Uffici Tecnici Comunali) che contiene le indicazioni urbanistiche che riguardano gli immobili, pi\u00f9 precisamente il fabbricato o il terreno interessato dal certificato.\nLe indicazioni urbanistiche riportate in esso vengono estrapolate dal Piano Urbanistico Comunale oppure dal Piano Regolatore Generale, dalle cartine tecniche regionali pi\u00f9 precisamente.\nIl certificato di destinazione urbanistica indica i dati del fabbricato o del terreno (Foglio e Particella catastale), la destinazione urbanistica (es. se in zona residenziale o agricola), parametri urbanistici come l'indice di fabbricabilit\u00e0 (se possibile edificare), l'indice del dissesto dei versanti e l'indice di inondabilit\u00e0.\nTale certificato \u00e8 a titolo oneroso; inoltre \u00e8 un documento ufficiale utilizzato nella maggior parte dei casi nelle compravendite immobiliari e nei contratti preliminari di compravendita di fabbricati e di terreni in quanto, come detto sopra, rappresenta una sorta di \"Libretto di istruzioni\", perch\u00e9 ne indica le zone di piano in cui ricade e da quelle indicazioni, con l'ausilio dei piani urbanistici, ne descrive le possibilit\u00e0 edilizie sull'immobile. Questo certificato \u00e8 una garanzia per l'acquirente, che pu\u00f2 verificare le possibilit\u00e0 di intervento sull'immobile.\nQualunque atto notarile avente a oggetto trasferimento di terreno, chiede obbligatoriamente (pena nullit\u00e0 dell'atto stesso) l'allegazione del CDU contenente le prescrizioni urbanistiche ed edilizie. Se il trasferimento immobiliare riguarda un terreno di pertinenza inferiore a 5000 metri quadrati, non \u00e8 obbligatoria l'allegazione all'atto notarile.\nRiferimenti normativi.\nNella normativa vigente, il certificato di destinazione urbanistica \u00e8 definito, nei suoi contenuti essenziali e generici e nel suo uso, validit\u00e0 e durata, all'articolo 30 del Testo unico dell'edilizia (DPR 6 giugno 2001, n. 380). In particolare esso contiene \"le prescrizioni urbanistiche riguardanti l'area interessata\". L'articolo 30 del sopracitato testo unico specifica anche la nullit\u00e0 degli atti tra vivi riguardanti compravendita di terreni qualora non sia allegato il relativo certificato di destinazione urbanistica:\n\"Gli atti tra vivi, sia in forma pubblica sia in forma privata, aventi ad oggetto trasferimento o costituzione o scioglimento della comunione di diritti reali relativi a terreni sono nulli e non possono essere stipulati ne' trascritti nei pubblici registri immobiliari ove agli atti stessi non sia allegato il certificato di destinazione urbanistica contenente le prescrizioni urbanistiche riguardanti l'area interessata. Le disposizioni di cui al presente comma non si applicano quando i terreni costituiscano pertinenze di edifici censiti nel nuovo catasto edilizio urbano, purch\u00e9 la superficie complessiva dell'area di pertinenza medesima sia inferiore a 5.000 metri quadrati\".\nLo stesso articolo 30 specifica ulteriori requisiti ed eccezioni. Per quanto riguarda la durata del certificato, lo stesso articolo 30 specifica che \"esso conserva validit\u00e0 per un anno dalla data di rilascio se, per dichiarazione dell'alienante o di uno dei condividenti, non siano intervenute modificazioni degli strumenti urbanistici\".\nLa vendita forzata.\nL'uso del certificato di destinazione urbanistica per gli atti riguardanti vendita forzata \u00e8 normato dall'articolo 591-bis del Codice di procedura civile e dalla Legge 3 agosto 1998, n. 302.\nDichiarazione di successione.\nNella dichiarazione di successione (da presentare all'Agenzia delle entrate), il certificato di destinazione urbanistica \u00e8 stato sostituito dalla dichiarazione sostitutiva di atto notorio, in seguito alla cosiddetta \"decertificazione\". Ci\u00f2 non toglie che il certificato di destinazione urbanistica venga richiesto \"per uso successione\", principalmente al fine di ricevere le informazioni che poi andranno inserite nella dichiarazione sostitutiva.\nCollegamenti esterni.\nIl portale UrbisMap \u00e8 un servizio gratuito per consultare l'Urbanistica, i Piani Territoriali ed il Catasto. La versione avanzata del servizio permette ai Comuni Italiani di produrre in modo immediato i Certificati di Destinazione Urbanistica."}
{"id": "1393771", "revid": "138282", "url": "https://it.wikipedia.org/wiki?curid=1393771", "title": "Tappeto lucido", "text": ""}
{"id": "1393774", "revid": "38120", "url": "https://it.wikipedia.org/wiki?curid=1393774", "title": "Latifoglia", "text": ""}
{"id": "1393775", "revid": "287204", "url": "https://it.wikipedia.org/wiki?curid=1393775", "title": "Samuel Sanchez", "text": ""}
{"id": "1393776", "revid": "838137", "url": "https://it.wikipedia.org/wiki?curid=1393776", "title": "Horn\u00e1 Lehota", "text": "Horn\u00e1 Lehota pu\u00f2 riferirsi a diversi toponimi della Slovacchia:"}
{"id": "1393779", "revid": "1543377", "url": "https://it.wikipedia.org/wiki?curid=1393779", "title": "Avahi", "text": "Avahi (Jourdan, 1834) \u00e8 un genere di lemuri di piccola taglia, endemico del Madagascar e comprendente i cosiddetti maki lanosi o licanoti.\nIl nome \"Avahi\" \u00e8 dovuto al suono che questi animali emettono in caso di pericolo, che suona come \"Ava-hy\".\nDescrizione.\nCon una lunghezza di 30\u201345\u00a0cm (coda esclusa) ed un peso massimo di 1,2\u00a0kg, gli avahi sono i pi\u00f9 piccoli fra gli indridi.\nDevono il loro nome comune al pelo, corto e lanoso, che a seconda della specie pu\u00f2 variare dal grigiastro al rossiccio: la coda \u00e8 solitamente rossastra e le zampe presentano segni biancastri nella parte posteriore.\nLa testa \u00e8 arrotondata, con un muso schiacciato e le orecchie arrotondate e seminascoste dal pelo. Caratteristica degli avahi \u00e8 la presenza di una \"mascherina\" facciale di pelo pi\u00f9 liscio, che ricorda la mascherina delle civette.\nComportamento.\nI maki lanosi vivono nella foresta tropicale in gruppi di 2-5 individui, composti da una coppia dominante coi propri cuccioli di parti diversi.\nAlimentazione.\nTutte le specie di avahi sono vegetariane e si nutrono in particolare di foglie, germogli ed occasionalmente anche fiori.\nRiproduzione.\nSi tratta di animali monogami ed assai fedeli: un esemplare comincer\u00e0 a cercare un nuovo partner solo molti mesi dopo la morte del precedente.\nLa gestazione dura 4-5 mesi, al termine dei quali (solitamente in settembre) nasce un unico cucciolo che si aggrappa saldamente al dorso materno.\nI cuccioli vengono svezzati attorno ai 6 mesi di vita, e dopo un anno circa sono pronti per la vita indipendente, anche se restano solitamente assieme alla madre per un altro anno ancora.\nTassonomia.\nAl genere \"Avahi\" in origine veniva attribuita un'unica specie, \"Avahi laniger\", con 2 sottospecie:\n\"A. laniger laniger\", diffuso sul versante orientale dell'isola, e \"A. laniger occidentalis\", diffuso sul versante nord-occidentale .\nSuccessivamente, in base a studi di citogenetica , \nle due sottospecie furono elevate al rango di specie: \"A. laniger\" e \"A. occidentalis\". Nel 2000 si arriv\u00f2 alla individuazione di una terza specie, \"A. unicolor\", diffusa nella penisola di Ampasindava , e nel 2005 una quarta specie, \"A. cleesei\", fu individuata nella regione degli Tsingy di Bemaraha . Successive revisioni compiute da Zaramody et al. e Andriantompohavana et al. portarono il numero delle specie note a otto. Nel febbraio 2008 infine un'ulteriore nuova specie \u00e8 stata scoperta nella penisola di Masoala .\nLe specie attualmente riconosciute sono pertanto le seguenti nove:"}
{"id": "1393780", "revid": "125715571", "url": "https://it.wikipedia.org/wiki?curid=1393780", "title": "Ultimate Thor", "text": "Ultimate Thor, il cui vero nome \u00e8 Thorlief Golmen, \u00e8 un personaggio immaginario basato su una versione riveduta e aggiornata dell'omonimo personaggio, protagonista di alcune serie a fumetti pubblicate negli Stati Uniti d'America dalla Ultimate Marvel, etichetta della Marvel Comics. Venne ideato da Mark Millar e Bryan Hitch.\nBiografia del personaggio.\nThor, conosciuto con il nome di Thorlief Golmen, di professione infermiere, \u00e8 uno dei due Asgardiani ad essere rinati sulla Terra dopo gli eventi del Ragnarok che fecero cadere Asgard e che causarono la morte di Odino, avvenuto nel 1939 per mano di Loki alleatosi con i Giganti del Ghiaccio. Poi Odino ritorn\u00f2 in vita dopo qualche giorno. Loki si era infatti infiltrato anni addietro nella gerarchie naziste con il nome di Barone Heinrich Zemo e sfruttando il potere delle rune invase Asgard provocandone la fine, ma venendo per\u00f2 prima rinchiuso in una \"stanza senza porte\" da cui \u00e8 impossibile uscire senza aiuti esterni. Il dio degli inganni per\u00f2 aveva previsto un piano di fuga che si comp\u00ec per\u00f2 solo alle soglie del nuovo millennio. Thor e Balder ritornarono in vita nella stessa era, anche se privi di poteri e si rincontrarono presso la sede del Programma Europeo del Supersoldato, in cui Thor si trovava, ancora confuso riguardo al suo stato, venendo cos\u00ec affidato proprio alle cure di Balder, che negli anni si era fatto un nome come psichiatra; i due fratelli decisero che avrebbero fatto di tutto per impedire a Loki di portare un nuovo Ragnarok-Terza Guerra Mondiale sulla Terra. Fu cos\u00ec, attraverso la collaborazione con gli scienziati della Cupola, che Thor ottenne cintura e martello (come da lui stesso suggerito).\nDopo un certo periodo si schier\u00f2 apertamente con i movimenti No-Global, infatti le sue azioni precedenti si sono sempre mostrate di questo indirizzo, e nacque un suo dossier presso lo S.H.I.E.L.D. che lo identificava come un ex-infermiere, vittima di un tracollo nervoso e in possesso di grandi metapoteri. Venne contattato da Nick Fury per entrare a far parte degli Ultimates, ma rifiut\u00f2, dicendo di non voler diventare un cane da guardia del presidente in carica. Quando per\u00f2 Hulk si scaten\u00f2 a Manhattan, il presidente chiese aiuto a Thor; questi gli rispose che avrebbe accettato solo a condizione che il presidente raddoppiasse il budget per l'aiuto ai paesi poveri. Si giunse ad un accordo e lui arriv\u00f2 appena in tempo per salvare Capitan America. Thor fece poi un accordo con Tony Stark e Steve Rogers, assicurando il suo aiuto agli Ultimates laddove le vite degli innocenti fossero state in pericolo. Durante l'invasione dei Chitauri, una cellula estremista della razza Skrull, il suo aiuto fu determinante non solo perch\u00e9 da solo distrusse numerose navi della flotta nemica, ma soprattutto per l'uso del suo potere di teletrasportare grandi masse di oggetti e persone, allo scopo di salvare un gran numero di soldati americani e gli stessi Ultimates guidati da Nick Fury dalla base chitaura in Micronesia, che si rivel\u00f2 una trappola, nonch\u00e9 per teleportare nelle lande desolate di Nastrond un ordigno mortale, che avrebbe fatto esplodere il sistema solare. Thor dimostr\u00f2 il suo valore anche in missioni successive come la Ultimate War, oppure durante lo scontro presso la Casa Bianca causato dalla fuga di massa di supercriminali da una base segreta dello S.H.I.E.L.D. Successivamente la situazione and\u00f2 peggiorando: Thor, dopo aver usato i suoi poteri durante una dimostrazione pacifista in Italia per attaccare le forze dell'ordine, colpevoli di aver aggredito i manifestanti, venne accusato di tradimento dallo S.H.I.E.L.D. per aver divulgato alcune informazioni Top Secret. Il dio del tuono dichiar\u00f2 che il suo tradimento era un'illusione operata da suo fratello Loki, il dio del male, ma ormai tutti gli Ultimates lo credevano un pazzo dotato di un martello ipertecnologico. Gli Ultimates lo attaccarono in Norvegia, Thor combatt\u00e9 da solo gli Ultimates e la loro versione europea, riuscendo quasi a sconfiggerli ma perdendo quando Quicksilver gli tolse la sua cintura potenziante. Venne rinchiuso in una cella di isolamento e non pot\u00e9 partecipare alla lotta contro i Liberatori se non nell'ultima fase, aiutato dai poteri di Scarlet. In quell'occasione, Thor dimostr\u00f2 pienamente il suo retaggio asgardiano, seguito da interi contingenti di guerrieri in armatura e riuscendo a sconfiggere Loki. Da quel momento tutti riconobbero il suo passato e le sue parole. Passarono i mesi e Thor si un\u00ec ai nuovi Ultimates di Tony Stark ostentando sempre pi\u00f9 il suo retaggio asgardiano: capelli e barba pi\u00f9 lunghi, nuovi abiti, parlata in versi, nuovo Mjolnir e una nuova compagna, una diciannovenne che come supereroina adotta il nome di Valchiria, ex-membro dei Difensori. La base degli Ultimates viene attaccata da una copia robotica di Venom creata da Ultron, alla ricerca di una \"lei\". All'interno della base Venom trova Thor che lo affronta; il dio del tuono riesce a uccidere il simbionte con un solo colpo dopo che questi aveva minacciato la Valchiria. Nel frattempo Scarlet viene uccisa e gli Ultimates si dirigono nella terra selvaggia ad affrontare Magneto, furioso per la morte della figlia. Il Signore del Magnetismo si scontr\u00f2 con Thor, fino alla morte di Quicksilver, causa degli eventi di Ultimatum.\nDurante \"Ultimatum\", Thor si reca nella terra dei morti di Hela per salvare la sua amante Valchiria, morta nell'inondazione: in quel luogo trova Steve Rogers rimasto anch'egli coinvolto nella strage di New York. Hela, dea della morte della mitologia nordica, propone a quel punto un patto al dio del tuono: la vita della valchiria per la sua. Cap si propone per lo scambio, ma Thor rifiuta rimanendo negli inferi mentre lo Scudiero e la giovane donna tornano nel mondo dei vivi.\nLe origini di Ultimate Thor subiscono ripetute modifiche nel corso della storia editoriale dell'Universo Ultimate. Inizialmente, non era chiaro se fosse veramente un dio o se i suoi poteri derivassero dalla tecnologia o da una mutazione. L'arrivo di Loki nell'Universo Ultimate e il fatto che Thor invochi guerrieri asgardiani sembr\u00f2 per\u00f2 spazzare via ogni dubbio rivelando la natura divina di Thor. Tuttavia, qui iniziarono le incongruenze, dal momento che in tale occasione Thor e Loki si riferiscono al loro padre Odino come ancora vivo e appunto vengono evocati dei guerrieri da Asgard mentre, tempo dopo, venne pubblicato uno speciale dedicato alle origini di Thor nel quale veniva mostrato che Asgard (Odino compreso) fosse stata sterminata da Loki e i suoi alleati durante il Ragnarok (e il processo tra l'altro aveva reso mortale Thor che, in seguito, era stato raccolto dal programma norvegese del supersoldato e dotato di un martello e una cintura che gli fornivano superpoteri, cosa che spiega come mai tutti lo credevano tale all'inizio). La confusione si amplifica nella storia del funerale di Ultimate Spider-Man quando Thor si reca ad Asgard per salutare Spider-Man che \u00e8 appena asceso al Valhalla e qui si vede appunto che gli dei sono ancora tutti vivi. Tra l'altro, gli asgardiani non fanno in tempo a confermarsi vivi che vengono prontamente annientati (e stavolta definitivamente) dai Figli del Domani, guidati da Reed Richards.\nDifferenze dal classico.\nA differenza di altri personaggi Ultimate, Thor non mantiene una caratterizzazione costante nel corso della serie ma attraversa diverse fasi a seconda delle quali il suo carattere, la sua natura e perfino la sua storia vengono presentati diversamente. Se inizialmente l'Ultimate Thor quindi risultava completamente diverso dal Thor originale, quello della seconda serie gli somiglia parecchio per comportamento e modus operandi. Segue un elenco delle differenze rimaste costanti nel corso della serie:\nPoteri e abilit\u00e0.\nLa natura dei superpoteri di Ultimate Thor si pu\u00f2 suddividere in tre fasi: artificiali di origine tecnologica, quindi dovuti al suo recuperato status divino e infine nuovamente tecnologici.\nNel dettaglio, inizialmente, essendo stato cacciato da Asgard e reso mortale, usava poteri di natura tecnologica e meccanica ottenuti in dotazione dal dipartimento europeo del Programma del Supersoldato, guidato da Brian e James Braddock; in queste circostanze aveva poteri che imitavano quelli che aveva da dio del tuono, quindi aveva superforza, superresistenza e poteva controllare fulmini e tempeste. I suoi poteri erano inferiori a quando era un dio, sebbene fosse forte abbastanza da classificarsi quarto nella lista dei supereroi pi\u00f9 forti dell'Universo Ultimate, dopo Colosso, la Cosa e Hulk. Fu in grado anche di sconfiggere sia Hyperion che Zarda. Il suo martello ha la forma di un maglio da guerra ed \u00e8 ricalcato sull'aspetto di Stormbreaker, il martello di Beta Ray Bill.\nDopo la sconfitta di Loki in Ultimates 3, Thor riprese possesso dei poteri del suo retaggio asgardiano e anche del Mjolnir originale, un'arma capace di distruggere interi pianeti nonch\u00e9 di distruggere lo scudo di Capitan America ma che a differenza del Mjolnir classico poteva essere impugnato da chiunque. In versione divina, era molto pi\u00f9 forte di quando possedeva poteri tecnologici e fu in grado di ridurre in poltiglia Venom con un solo fulmine nonch\u00e9 di battere Iron Man con un'armatura creata per sconfiggere Hulk.\nIn seguito, con la distruzione di Asgard ad opera dei Figli del Domani, Thor torner\u00e0 mortale e costretto ad adottare nuovamente un set di poteri tecnologici creato da Tony Stark. In questo ultimo assetto di poteri, sebbene ancora pi\u00f9 debole di quando aveva i poteri divini, Thor fu in grado di sconfiggere Hulk potenziato e ingigantito dal siero di Giant-Man con un colpo solo.\nStoria editoriale.\nLe avventure del Thor versione Ultimate vengono pubblicate sul bimestrale \"Ultimates\" sempre edito da Panini Comics."}
{"id": "1393783", "revid": "287204", "url": "https://it.wikipedia.org/wiki?curid=1393783", "title": "Avorio Barberini", "text": "Lavorio Barberini, anche noto come dittico Barberini, \u00e8 un'opera dell'arte bizantina risalente alla tarda antichit\u00e0. Si tratta di una tavoletta di avorio, composta da quattro placche (una quinta \u00e8 mancante) con incisioni a basso- ed altorilievo, nello stile classicheggiante del teodosiano tardo, che raffigura il tema classico dell'imperatore trionfante. L'opera \u00e8 generalmente datata alla prima met\u00e0 del VI secolo ed \u00e8 attribuita a una bottega imperiale di Costantinopoli, e l'imperatore raffigurato viene identificato con Anastasio I o, pi\u00f9 probabilmente, con Giustiniano I.\nL'avorio Barberini \u00e8 conservato al Museo del Louvre di Parigi.\nDescrizione e storia.\nLa tavoletta \u00e8 costituita da quattro placche rettangolari; una quinta, andata perduta, venne rimpiazzata nel XVI secolo con un'altra recante l'iscrizione . Il registro centrale \u00e8 formato da tre placche, delle quali quella centrale raffigura l'imperatore e quella di destra \u00e8 quella sostituita, ed \u00e8 racchiuso superiormente e inferiormente dalle ultime due placche.\nL'avorio Barberini costituisce l'esemplare meglio conservato dei cosiddetti dittici imperiali, dei dittici di tema profano e civile. Il dittico completo misura 342\u00a0mm di altezza per 268\u00a0mm di larghezza; le dimensioni del pannello centrale sono 190\u00a0mm di altezza\nper 125\u00a0mm di larghezza e 25\u00a0mm di profondit\u00e0. L'opera \u00e8 composta da avorio di elefante scolpito e decorato con incrostazioni di pietre preziose (sono rimaste sette perle). Contrariamente a quanto supposto da alcuni storici, non reca tracce di policromia. Il rovescio della tavoletta \u00e8 piatto e liscio, senza la depressione per la cera che si trova sui dittici consolari utilizzati come tavolette per scrivere. Malgrado ci\u00f2, vi sono delle striature incise sul retro sopra le scritte in inchiostro: si tratta di una lista di trecentocinquanta nomi disposti su sei colonne (una preghiera per i defunti), tra i quali si riconoscono i nomi dei re di Austrasia e nomi principalmente latini \u2014 in base all'onomastica, la lista proviene dall'Alvernia, e non dalla Provenza, come ci si aspetterebbe dalla sua localizzazione della tavoletta in epoca moderna. Non \u00e8 certo che questa tavoletta appartenesse a un dittico, non \u00e8 sicura, cio\u00e8, l'esistenza di un altro gruppo simile di placche che formino una seconda foglia, raffigurante per esempio l'imperatrice: il peso di questa prima tavoletta \u00e8 gi\u00e0 abbastanza importante per essere facilmente manipolato e svolgere cos\u00ec una funzione utile. Per di pi\u00f9, non vi \u00e8 traccia di una cerniera, che indicherebbe un punto di piegatura.\nLe iscrizioni sul retro sono datate al VII secolo (probabilmente attorno al 613) e mostrano che l'opera fu portata molto presto in Gallia. La sua storia successiva \u00e8 ignota fino al 1625, quando l'avorio venne offerto da Nicolas-Claude Fabri de Peiresc al legato Francesco Barberini ad Aix-en-Provence, per poi entrare a far parte della collezione di quest'ultimo a Roma. Venne acquisita dal Museo del Louvre nel 1899 e appartiene da allora alla collezione del dipartimento degli oggetti d'arte (numero d'inventario OA\u00a09063).\nIconografia.\nL'opera combina da una parte il tema classico della grande potenza dell'imperatore trionfante, coronato dalla Vittoria e il cui regno universale \u00e8 sinonimo di pace e prosperit\u00e0, e dall'altra il nuovo motivo della vittoria cristiana, ottenuta grazie alla benevolenza del Cristo che benedice l'imperatore. Viene quindi introdotta una nuova gerarchia cosmica nella raffigurazione del trionfo imperiale: si tratta dunque di un'opera squisitamente politica, che rientra nella propaganda imperiale. La qualit\u00e0 del lavoro permette di attribuirlo a una bottega costantinopolitana.\nPannello centrale.\nLa composizione \u00e8 organizzata attorno al pannello centrale, che la domina con il suo tema cos\u00ec come per la sua qualit\u00e0 stilistica. Il motivo scolpito rappresenta la figura trionfante di un imperatore a cavallo; il sovrano tiene nella destra l'asta di una lancia, la punta conficcata nella terra, e nella sinistra le redini del suo destriero. Dietro la lancia \u00e8 visibile la figura di un barbaro, distinguibile come tale per la sua capigliatura e la sua folta barba, ma soprattutto per i suoi vestiti: indossa un copricapo ricurvo, simile ad un berretto frigio, ad indicare la sua origine orientale, una tunica con le maniche lunghe e braghe. Raffigurante un persiano o uno scita, rappresenta i popoli sconfitti dall'imperatore: il suo toccare la lancia con la destra e sollevare la sinistra \u00e8 un simbolo di sottomissione.\nNell'angolo inferiore destro, sotto il cavallo, una donna \u00e8 seduta per terra con le gambe incrociate: il suo vestito \u00e8 scivolato e ha scoperto il seno destro; con la sinistra tiene un lembo della veste con cui regge dei frutti, simboli di prosperit\u00e0; il braccio destro \u00e8 disteso e con la mano regge il piede destro dell'imperatore, in un gesto di sottomissione. Si tratta di una personificazione della Terra, che rappresenta sia la dominazione universale dell'imperatore che, soprattutto, la prosperit\u00e0 del suo regno, simboleggiata dai frutti che reca. Questa personificazione \u00e8 frequentemente presente, con questo stesso ruolo, sulle immagini dell'imperatore in maest\u00e0 trionfante: ad esempio, \u00e8 presente nel missorio di Teodosio, dove Tellus \u00e8 raffigurata nell'esergo, sotto la figura di Teodosio I in trono e in maest\u00e0; \u00e8 lo stesso caso del rilievo della \"pietas augustorum\" sull'Arco di Galerio, dove i tetrarchi sono accompagnati da tutta una serie di personificazioni, tra cui Gaia, la Terra. Queste personificazioni di Tellus/Gaia sono generalmente riconoscibili dal loro attributo principale, la cornucopia, il corno dell'abbondanza: si tratta di un elemento assente nell'avorio Barberini, ma la falda del vestito di Tellus, pieno di frutti, ne riprende la forma e la funzione simbolica.\nSimmetricamente a questa prima figura femminile, nell'angolo superiore destro della placca \u00e8 raffigurata una Vittoria alata, in piedi su di un globo recante l'incisione di una croce, che tiene nella sinistra una palma, simbolo di trionfo, mentre la destra, spezzata, reggeva con tutta probabilit\u00e0 una corona per l'imperatore. Questa personificazione \u00e8 un altro dei motivi quasi obbligatori delle raffigurazioni dell'imperatore trionfante: si ritrova su numerose monete, ma anche nella scultura, come nel caso della scena del sacrificio nell'arco di Galerio e in alcuni dittici consolari.\nL'imperatore, con i capelli tagliati a scodella o ad \"arco\" in modo che la frangia disegni un arco di cerchio intorno al suo viso, indossa una corona decorata di perle, delle quali quattro ancora esistenti. I tratti del viso, di forma ovale, sono abbastanza pesanti, specie le sopracciglia e il naso, ma danno un aspetto sorridente al ritratto imperiale. Il sovrano veste la tenuta militare del comandante in capo dell'esercito, funzione nella quale \u00e8 raffigurato: porta una tunica corta sotto la corazza, e, sopra di questa, il \"paludamentum\" (\"mantello\"), con un lembo che svolazza dietro la sua figura, fermato sulla spalla da una fibula rotonda, in origine decorata con una pietra preziosa come la corazza; gli stivali che calza hanno i lacci incrociati e sono decorati da una testa di un leone. I finimenti del cavallo sono decorati con una serie di medaglioni, in origine decorati da pietre preziose, oggi scomparse ad eccezione di quella al centro della testa.\nIl rilievo del motivo centrale \u00e8 particolarmente accentuato: la Vittoria, la lancia e, in misura minore, le teste dell'imperatore e della sua cavalcatura, sono scolpite quasi a tutto tondo. La cura usata nel disegnare i drappeggi, cos\u00ec come nel modellare alcuni dettagli anatomici come i muscoli delle gambe dell'imperatore, possono essere qualificati come classicheggianti. Queste caratteristiche, assieme alla disproporzione delle figure, servono a sottolineare la maest\u00e0 della persona imperiale, un tema tipico dell'arte teodosiana.\nPannello laterale.\nLe placche laterali sono di un rilievo meno elevato e, stilisticamente, realizzate con un grado di virtuosit\u00e0 minore. La profondit\u00e0 massima del rilievo centrale \u00e8 pari a 28\u00a0mm contro gli 8\u20139\u00a0mm solamente per i pannelli laterali.\nIl rilievo della placca sinistra raffigura un ufficiale superiore riconoscibile dalla sua panoplia militare, comparabile a quella dell'imperatore: barbato, porta corazza e \"paludamento\", fissato alla spalla destra con una fibula meno elaborata. Si distingue, fissato alla cintura, il fodero decorato di perle della sua spada, portata a sinistra. Questo personaggio avanza verso l'imperatore, recandogli una statuetta della Vittoria montata su di un piedistallo e che regge una palma e una corona, in tutto simili a quelli del pannello centrale. L'ufficiale \u00e8 all'interno di una decorazione architettonica, consistente in due colonne con capitello corinzio e una pavimentazione, forse in \"opus sectile\", che rimanda a una sala del palazzo.\nQuesto personaggio \u00e8 talvolta interpretato come un console, in quanto sia la statua della Vittoria che la borsa con l'oro ai suoi piedi sono attributi consolari. Ma anche se un'allusione alla \"sparsio\", la donazione consolare raffigurata in altri dittici (come quello di Clementino del 513 e quello di Giustino del 540), la borsa d'oro \u00e8 simbolo ancor pi\u00f9 evidente del bottino di guerra, e costituisce cos\u00ec una prova del trionfo imperiale. Del resto, anche il cesare e console Gallo nell'illustrazione del \"Cronografo del 354\" , sebbene indossi in quella immagine le vesti civili e non quelle militari. L'ufficiale dell'avorio Barberini dovrebbe piuttosto raffigurare un generale che abbia preso parte alla campagna vittoriosa celebrata nel rilievo; \u00e8 naturale supporre che il principio di simmetria che domina questo tipo di composizioni abbia voluto la presenza di un secondo generale, nel pannello di destra, oggi mancante.\nEsiste anche la possibilit\u00e0 che il personaggio in questione raffiguri il re franco Clodoveo I, al quale forse l'imperatore Anastasio I Dicoro invi\u00f2 l'Avorio Barberini nel 508.\nPannello inferiore.\nIl pannello inferiore costituisce una sorta di banda decorata con una doppia processione di barbari e d'animali, che converge verso la figura centrale di una Vittoria, la quale \u00e8 girata verso l'alto e la figura imperiale della placca centrale. La Vittoria tiene sul braccio sinistro un trofeo militare, costituito dal tradizionale tronco sul quale \u00e8 fissata una panoplia. I barbari avanzano portando all'imperatore diversi doni rappresentanti le loro trib\u00f9 e si distinguono per il loro abiti e per le bestie selvagge che li accompagnano. A sinistra, due personaggi con la barba appartengono allo stesso popolo di quello del pannello centrale, vestiti con una tunica corta, il berretto frigio e scarpe chiuse; uno tiene una corona, l'altro un recipiente cilindrico di contenuto ignoto, forse una borsa d'oro, e sono preceduti da un leone. Si tratta di Persiani o Sciti.\nA destra sono due barbari, vestiti in maniera decisamente differente: a torso nudo, portano un copricapo di tela decorato di piume, un semplice panno avvolto intorno alla vita e dei sandali. Il primo porta sulla spalla una zanna di elefante e il secondo un bastone, la cui funzione \u00e8 ignota. Accompagnati da una tigre e da un piccolo elefante, sono identificabili con degli Indiani.\nIl motivo dei barbari che recano omaggio all'imperatore \u00e8 ricorrente nei bassorilievi politici romani e bizantini: \u00e8 quello dell\"aurum coronarium\", la consegna dei tributi. Questo tema raffigura la clemenza dell'imperatore e sottolinea il simbolismo della vittoria imperiale. Uno dei due frammenti d'avorio attribuiti ad un dittico imperiale e che si trova a Milano raffigura questo motivo, anche se \u00e8 un po' anteriore. Lo si ritrova anche a Costantinopoli, per esempio sulla base della Colonna di Arcadio, in una composizione nell'insieme comparabile a quella dell'Avorio Barberini, o sulla base dell'Obelisco di Teodosio nell'ippodromo. In quest'ultimo caso i barbari, in numero di dieci, sono similmente divisi in due gruppi convergenti verso la figura centrale dell'imperatore, la cui maest\u00e0 \u00e8 in trono, all'interno del palazzo, in compagnia degli altri augusti: si ritrovano i Persiani a sinistra e quelli che potrebbero essere dei Germani o dei Goti a destra. La Vittoria \u00e8 assente in questo rilievo, ma \u00e8 ben presente sulla base della colonna di Arcadio, cos\u00ec come su di un'altra base, ugualmente perduta, tradizionalmente attribuita alla Colonna di Costantino: in entrambi i casi la Vittoria \u00e8 raffigurata in posizione centrale, come una sorta di intermediario tra i barbari sconfitti e la figura dell'imperatore, posta nel registro superiore.\nPannello superiore.\nIl pannello superiore \u00e8 occupato da due angeli che sorreggono una \"imago clipeata\", un grande medaglione raffigurante il busto di Cristo, giovane e imberbe, che regge nella mano sinistra uno scettro sovrastato da una croce e con la destra atteggiata nel tradizionale gesto di benedizione (l'anulare posto sopra il pollice). I simboli del sole, a sinistra, della luna e di una stella, a destra, incorniciano il busto. La coppia di angeli che sorreggono l'immagine di Cristo sono la versione cristiana delle Vittorie alate che reggono una personificazione di Costantinopoli, un motivo che si trova sulla seconda placca del dittico imperiale di Milano: la sostituzione \u00e8 molto significativa e indica un cambiamento paradigmatico per la comprensione e la datazione dell'oggetto.\nIdentificazione dell'imperatore.\nL'identificazione dell'imperatore raffigurato nel pannello centrale costituisce il problema centrale che ha occupato gli studiosi dell'avorio Barberini. Il primo proprietario moderno conosciuto dell'avorio, Nicolas-Claude Fabri de Peiresc, identific\u00f2 senza alcun dubbio l'imperatore con Eraclio e indic\u00f2 in suo figlio Costantino III l'ufficiale che reca la statua della vittoria al sovrano. In seguito sono state proposte le identificazioni con Costantino I, Costanzo II, Zenone e soprattutto con Anastasio I o Giustiniano I. L'identificazione \u00e8 complicata dal fatto che l'imperatore raffigurato non \u00e8 necessariamente colui sotto il regno del quale l'avorio \u00e8 stato realizzato: la datazione dell'avorio non \u00e8 dunque conclusiva riguardo l'identificazione della figura imperiale, ma \u00e8 indubbiamente un'indicazione preziosa.\nAnastasio I.\nDal punto di vista stilistico, la scultura in alto rilievo del pannello centrale \u00e8 comparabile ad altre due placche d'avorio databili all'inizio del VI secolo, una raffigurante un'imperatrice e conservata al Bargello di Firenze e l'altra al Kunsthistorisches Museum di Vienna: si tratta dell'imperatrice Ariadne, sposa degli imperatori Zenone (474-491) e Anastasio I (491-518), morta nel 515. Questa somiglianza porta ad identificare l'imperatore dell'avorio Barberini con Anastasio.\nIl regno di Anastasio fu segnato da una difficile guerra contro i Sasanidi tra il 502 e il 506, conclusasi con una pace che confermava lo \"status quo\" nel 506, ma che probabilmente venne presentata a Costantinopoli come un trionfo dopo gli insuccessi iniziali. La produzione dell'avorio Barberini sarebbe quindi riconducibile a questo contesto, e il trionfo imperiale raffigurato nel pannello centrale sarebbe quello contro i Persiani.\nSebbene abbia delle caratteristiche in comune con alcuni consoli raffigurati su dittici contemporanei ad Anastasio \u2014 quello di Sabiniano (517) e quello di Magno (518) \u2014 il ritratto di Anastasio non assomiglia all'iconografia dell'imperatore, ad esempio al ritratto di Anastasio nel dittico di Sabiniano: si avvicina di pi\u00f9 ai ritratti di Costantino I, tanto che alcuni studiosi lo identificano col primo imperatore cristiano. Del resto va notato che lo stesso Francesco Barberini aveva registrato il pezzo nel catalogo della propria collezione come un dittico raffigurante Costantino. Questa interpretazione \u00e8 rafforzata anche dal pannello sostitutivo della placca di destra, dove si pu\u00f2 riconoscere il nome di questo imperatore, a meno che non sia un riferimento a Costantino II, Costante I o Costanzo II.\nI criteri stilistici non lasciano alcuna possibilit\u00e0 all'ipotesi che l'avorio sia anteriore alla fine del V secolo, e la somiglianza con il ritratto di Costantino si spiegherebbe con l'esplicita volont\u00e0 di richiamarsi all'immagine di questo imperatore; in questa prospettiva era utile ad Anastasio meno che ad un altro imperatore, Giustiniano I.\nGiustiniano I.\nLo stile delle placche secondarie, con i loro rilievi meno lavorati, e in particolare la resa puramente grafica e non plastica dei panneggi, concorda con una datazione pi\u00f9 tarda dell'opera, prossima alla met\u00e0 del VI secolo. La giustapposizione di pannelli di qualit\u00e0 diversa evoca un'altra opera celebre di questa epoca, la cattedra vescovile di Massimiano a Ravenna (545-556), verosimilmente un altro prodotto delle botteghe costantinopolitane: l'imperatore trionfante sarebbe allora Giustiniano I.\nIl posto preponderante dato nella composizione alla figura del Cristo benedicente l'imperatore va inteso nello stesso senso: l'ultimo dittico consolare conosciuto, quello di Giustino (540), porta per la prima volta fianco a fianco Cristo e la coppia imperiale (Giustiniano e Teodora), all'interno di medaglioni posti sopra l'effigie del console; fino a quel momento la presenza di simboli cristiani sui dittici consolari si limita alle croci, come quelle che fanno da contorno ai ritratti imperiali sul dittico del console Clementino nel 513. La croce viene anche raffigurata nella corona portata da due angeli, un motivo ricorrente nell'arte teodosiana: altri avori, come quello di Murano, i bassorilievi della Colonna di Arcadio, la decorazione del sarcofago di Sarig\u00fczel costituiscono altri esempi celebri. La sostituzione della croce con un busto di Cristo nella sommit\u00e0 dell'avorio Barberini segna un passo ulteriore nella cristianizzazione del rilievo, che sembra dunque pi\u00f9 tardo del regno di Anastasio I, e corrisponde bene al cambiamento di ideologia osservato all'inizio del regno di Giustiniano. Il grande dittico imperiale di Londra, del quale non si conserva altro che una singola placca, raffigura un arcangelo che regge un globo crucigero e uno scettro, ed \u00e8 ascrivibile allo stesso cambiamento.\nL'identificazione dell'imperatore trionfante con Giustiniano corrisponde con l'immagine di s\u00e9 che costru\u00ec questo imperatore, come altrove dimostrato dalla statua equestre, celebrante la vittoria pi\u00f9 proclamata che reale sulla Persia, nota per un disegno di Nymphirios conservato a Budapest: si trovava sulla colonna eretta da Giustiniano nel 543/544 sull'Augustaion di Costantinopoli e fu lungamente descritta da Procopio di Cesarea. L'imperatore, montato su di un cavallo con una zampa alzata, tiene un orbe sormontato da una croce nella mano sinistra, mentre saluta con la destra; il suo copricapo \u00e8 una corona di piume, la \"toupha\", di dimensioni ragguardevoli. Secondo l'epigramma che ne costituisce la dedica e conservato nell\"Antologia di Planude\", e confermata da Procopio, la statua era orientata verso l'Oriente, verso la Persia, in segno di minaccia. Il collegamento di questa statua col sovrano trionfante dell'avorio Barberini si rafforza ancor di pi\u00f9 se si tiene conto che in realt\u00e0 essa formava con un gruppo di statue dell\"Augustaion\" una composizione, completata da tre re barbari che offrivano il loro tributo all'imperatore, lo stesso motivo del registro inferiore dell'avorio Barberini.\nAlla statua dell\"Augustaion\" va forse collegata una moneta da 36 solidi d'oro (164\u00a0g), scoperta nel 1731 e della quale non resta che una copia in galvanoplastica dopo il suo passaggio al \"Cabinet des m\u00e9dailles\" nel 1831. Il dritto raffigura un busto di Giustiniano nimbato, armato di lancia e vestito di corazza, incoronato con il diadema e la \"toupha\", e reca la legenda (\"Nostro Signore Giustiniano Perpetuo Augusto\"). Il rovescio mostra Giustiniano nimbato, su di un cavallo riccamente ornato, i cui finimenti ricordano quelli dell'avorio Barberini, preceduto da una Vittoria che regge una palma e un trofeo col braccio sinistro, mentre una stella \u00e8 presente nel campo e il marchio testimonia la fattura ad opera della zecca di Costantinopoli; la legenda \u00e8 , (\"Salute e gloria dei Romani\"). Il ritratto di tre-quarti di Giustiniano permette di datare il medaglione a prima del 538, data dalla quale l'imperatore \u00e8 rigorosamente raffigurato di fronte. Questa moneta eccezionale potrebbe essere stata coniata in occasione delle fastose celebrazioni tenute per il trionfo sui Vandali e la riconquista di Cartagine (534).\nUn'ulteriore statua equestre, della quale non resta che la dedica conservata anche questa nell\"Antologia di Planude\", fu eretta all'Ippodromo. Il testo di questa iscrizione suggerisce una composizione monumentale che non pu\u00f2 mancare di ricordare la scena dell'avorio Barberini.\nNon esiste testimonianza iconografica contemporanea di questa statua, ma per la sua posizione nell'ippodromo \u2014 punto di raccolta per eccellenza del popolo costantinopolitano e, di conseguenza, luogo privilegiato per le immagini della propaganda imperiale \u2014 doveva essere una delle statue equestri dell'imperatore pi\u00f9 celebri.\nCopia ateniese del pannello centrale.\nL'esistenza a Costantinopoli di queste statue equestri di Giustiniano I, sfortunatamente perdute, suggerisce che il tema centrale dell'avorio Barberini, piuttosto che crearne un modello nuovo, ne riprenda uno reso popolare da quelle stesse statue; esiste infatti almeno un altro esempio di questa iconografia, su di un supporto totalmente differente: un peso in bronzo, conservato al Museo bizantino e cristiano di Atene, reca l'esatta copia della scena centrale dell'avorio Barberini, fin nei minimi dettagli, anche se su scala pi\u00f9 piccola. Quindi, o questo peso aveva per modello il dittico o, pi\u00f9 probabilmente, entrambi avevano un comune riferimento nella statua perduta dell'Ippodromo di Costantinopoli. Sebbene non vi siano dubbi che il peso, come il dittico, fosse il prodotto di una bottega imperiale e dunque un oggetto ufficiale, esso, essendo una copia modesta e meno costosa, era probabilmente destinato a una pi\u00f9 ampia circolazione.\nL'esistenza di questa copia ridotta conferma la popolarit\u00e0 di queste immagini propagandistiche durante il regno di Giustiniano, aiutata anche dallo zelo imperiale nella loro diffusione e riproduzione con mezzi differenti, dal dittico in avorio, al peso in bronzo, alla statua a tutto tondo, alle monete. Non furono poche, durante il regno di Giustiniano, le guerre vittoriose o presentate come tali, giustificando dunque la produzione di tali oggetti.\nLa posizione prominente di un barbaro tradizionalmente identificato con un Persiano cos\u00ec come il legame con il gruppo statuario dell\"Augustaion\" suggeriscono che fu la \"Pace Eterna\" conclusa con i Sasanidi nel 532 a fornire l'occasione per la creazione di questa iconografia, anche se criteri stilistici non escludono una datazione successiva."}
{"id": "1393786", "revid": "765341", "url": "https://it.wikipedia.org/wiki?curid=1393786", "title": "Thunder, Lightning, Strike", "text": "Thunder, Lightning, Strike \u00e8 il primo album del gruppo inglese dei Go! Team. \u00c8 stato pubblicato nel 2004 dall'etichetta Memphis Industries e l'anno successivo \u00e8 stato nominato per il Mercury Music Prize.\nNell'ottobre 2005 \u00e8 uscita una seconda edizione dell'album negli USA nel Regno unito, stavolta pubblicata dalla Columbia Records. Questa edizione, oltre all'aggiunta di due nuove tracce, \u00e8 lievemente differente dalla prima a causa di alcune questioni legali sui campionamenti utilizzati all'interno delle canzoni. Nel febbraio 2006 l'album ha raggiunto la posizione 48 nelle classifiche britanniche."}
{"id": "1393787", "revid": "12290", "url": "https://it.wikipedia.org/wiki?curid=1393787", "title": "Red Shift", "text": ""}
{"id": "1393795", "revid": "767487", "url": "https://it.wikipedia.org/wiki?curid=1393795", "title": "Calogero (cantante)", "text": "Biografia.\nCalogero (nome col quale \u00e8 conosciuto in Francia) \u00e8 nato il 30 luglio 1971, a \u00c9chirolles, nella periferia sud di Grenoble. I suoi genitori sono immigrati, siciliani originari di Sommatino in provincia di Caltanissetta.\nHa iniziato la carriera musicale a 16 anni con il gruppo \"Les Charts\", formato con il fratello Gioacchino Maurici e l'amico Francis Maggiulli. Con il gruppo ha pubblicato cinque album, di cui uno doppio live. A quell'epoca si faceva chiamare \"Charly\", anzich\u00e9 Calogero. Il gruppo ebbe un discreto successo tra gli anni 1987 e 1997.\nCantante, compositore e musicista, \u00e8 un esperto esecutore al basso, alla chitarra e alla tastiera. Tra i suoi pi\u00f9 grandi successi si ricordano \"Face \u00e0 la mer\", \"En apesanteur\", \"Yalla\", \"Si seulement je pouvais lui manquer\" e \"Pomme C\"."}
{"id": "1393796", "revid": "599013", "url": "https://it.wikipedia.org/wiki?curid=1393796", "title": "Itf", "text": ""}
{"id": "1393797", "revid": "5456", "url": "https://it.wikipedia.org/wiki?curid=1393797", "title": "International Tennis Federation", "text": ""}
{"id": "1393798", "revid": "1318658", "url": "https://it.wikipedia.org/wiki?curid=1393798", "title": "Furgonetta derivata da automobile", "text": "La furgonetta derivata da automobile (detta anche furgoncino oppure van) \u00e8 un'automobile nella quale la zona dietro i sedili anteriori \u00e8 interamente adibita a vano di carico per merci e i sedili posteriori non sono presenti.\nCaratteristiche.\nTali autovetture sono considerate a tutti gli effetti dei veicoli commerciali leggeri e sono omologate come autocarro, con i conseguenti vantaggi fiscali, e per questo sono molto richieste ed utilizzate da coloro che sono soliti trasportare merci in quantit\u00e0 piccole. I sedili anteriori sono quasi sempre divisi dal vano di carico con una griglia o rete.\nSul mercato si mettono in concorrenza con i veicoli commerciali di taglia piccola e con i veicoli cosiddetti multispazio. In alcuni casi la versione cos\u00ec trasformata del modello originale di autovettura assume invece un nome totalmente nuovo, attraverso il restyling.\nNel mondo.\nSul mercato, questi modelli sono spesso denominati con il nome del modello di origine ed una specifica sigla che ne specifica la trasformazione di questo tipo: le case FIAT, Renault, Opel, Dacia e altre utilizzano il termine \"Van\" (il pi\u00f9 diffuso), la Peugeot usa la denominazione \"XAD\" e cos\u00ec via.\nItalia.\nSul mercato italiano uno dei modelli di furgonetta che ha riscosso maggior successo \u00e8 la Fiat Panda Van, scelta nella prima versione da quello che ai tempi era l'unico operatore telefonico, la SIP/Telecom Italia, per le operazioni di assistenza tecnica, nonch\u00e9 da Poste italiane e Enel.\nNe sono esempi il Fiat Marengo, derivato dalle versioni familiari delle berline medie Regata, Tempra e Marea, il Fiat Penny, derivato dalla versione familiare della Duna, oppure la Citro\u00ebn Acadiane, derivata dalla Dyane.\nTutte le furgonette restano entro il limite dei di massa a pieno carico e possono essere di conseguenza condotte con la semplice patente di guida di categoria \"B\".\nSono presenti anche altre furgonette derivate da autovetture: SEAT Terra (derivato dalla SEAT Marbella), Fiat Fiorino (derivato dalla Fiat 127 e poi dalla Fiat Uno), Volkswagen Caddy (derivato dalla Volkswagen Golf e poi dalla Volkswagen Polo), Renault Express (derivato dalla Renault 5), Opel Combo (derivato dalla Opel Kadett e poi dalla Opel Corsa), Ford Courier e Ford Transit Connect (derivati rispettivamente dalla Ford Fiesta e dalla Focus), Citro\u00ebn C15 (derivato dalla Citro\u00ebn Visa), Fiat Dobl\u00f2, Renault Kangoo, Citro\u00ebn Berlingo, Peugeot Ranch, Seat Inca."}
{"id": "1393804", "revid": "253269", "url": "https://it.wikipedia.org/wiki?curid=1393804", "title": "Roger Miller", "text": "Fu conosciuto per le sue hits \"King of the Road\" e \"Dang Me\".\nVita e opere.\nRoger, il pi\u00f9 giovane di tre fratelli, nacque a Fort Worth, in Texas, da Laudene Holt e Jean Miller. Il padre mor\u00ec quando Roger aveva soltanto un anno, e da allora visse con gli zii in Oklahoma.\nEbbe un'infanzia triste e solitaria. Influenzato da programmi radiofonici come \"Grand Ole Opry\" e \"Light Crust Doughboys\" decise che avrebbe cominciato a scrivere canzoni. A 17 anni rub\u00f2 una chitarra, e per evitare la galera decise di arruolarsi nell'esercito americano.\nLasciato l'esercito torn\u00f2 a Nashville dove nel 1959 scrisse la sua prima canzone, \"Billy Bayou\" registrata da Jim Reeves.\nNel 1965 incise la sua canzone di maggior successo, \"King of the Road\", venne raggruppato nel filone country music ma in realt\u00e0 propose un suo stile personale che abbinava riff e finezze di chitarra con testi umoristici e nonsense e che gli permise di avere un notevole successo e di condurre un proprio programma televisivo nel 1966.\nNel cartone animato \"Robin Hood\" della Disney doppi\u00f2 il \"Gallo menestrello\" che faceva da narratore e compose ed esegu\u00ec tre canzoni della colonna sonora.\nMor\u00ec di cancro ai polmoni nel 1992 a 56 anni.\nIn vita ha vinto 11 Grammy Award, e sette Tony awards.\nNel 1973 \u00e8 entrato nella Nashville Songwriters Hall of Fame e nel 1995 nella Country Music Hall of Fame. Nella citt\u00e0 di Erick in Oklahoma, dove crebbe, gli \u00e8 stata intitolata \"Roger Miller Boulevard.\" .\nSi spos\u00f2 tre volte: dalla prima moglie Barbara, ha avuto quattro figli, Michael, Alan, Rhonda e Shari; nel 1964, dopo un anno di fidanzamento, si \u00e8 legato a Leah Kendrick da cui ha avuto due figli, Shannon e Dean; nel 1976 divorzi\u00f2 dalla seconda moglie e un anno dopo si \u00e8 legato a Mary Arnold con cui ha adottato due figli, Taylor e Adam, e con cui rimase fino alla morte."}
{"id": "1393810", "revid": "339392", "url": "https://it.wikipedia.org/wiki?curid=1393810", "title": "Internazionali di Francia di tennis", "text": ""}
{"id": "1393816", "revid": "220673", "url": "https://it.wikipedia.org/wiki?curid=1393816", "title": "Nemo auditur propriam turpitudinem allegans", "text": "Nemo auditur propriam turpitudinem allegans \u00e8 un brocardo che significa \"nessuno viene ascoltato se espone una propria immoralit\u00e0\".\nSi tratta di un principio generale del diritto di derivazione romana in forza del quale, nei rapporti contrattuali, chi ha dato luogo ad un motivo di nullit\u00e0 di un contratto non pu\u00f2 poi avvalersene in giudizio proprio per far valere la nullit\u00e0 stessa."}
{"id": "1393820", "revid": "1632387", "url": "https://it.wikipedia.org/wiki?curid=1393820", "title": "Live Without Sense", "text": "Live Without Sense \u00e8 il primo album live della band thrash metal tedesca Destruction, pubblicato nel 1989."}
{"id": "1393823", "revid": "486946", "url": "https://it.wikipedia.org/wiki?curid=1393823", "title": "Jebel Akhdar", "text": ""}
{"id": "1393824", "revid": "125693284", "url": "https://it.wikipedia.org/wiki?curid=1393824", "title": "Anastasija Pavlju\u010denkova", "text": "In carriera si \u00e8 aggiudicata 12 titoli, di cui due di categoria Premier: Open GDF Suez 2014 e Kremlin Cup 2014. In doppio, invece, vanta 5 titoli, il pi\u00f9 prestigioso il Premier Mandatory di Madrid 2015.\nNei tornei del Grande Slam, in singolare, si \u00e8 spinta fino alla finale al Roland Garros 2021 e fino ai quarti di finale in tutti gli altri tornei in entrambe le specialit\u00e0.\nCompleta il suo palmar\u00e8s l'oro olimpico vinto nel doppio misto in coppia con Andrej Rubl\u00ebv alle Olimpiadi di Tokyo 2020.\nPer quanto riguarda i migliori piazzamenti in classifica, in singolare ha raggiunto la 11\u00aa posizione nel novembre del 2021, mentre in doppio alla 21\u00aa nel settembre del 2013.\nBiografia.\nAllenata dal padre e dal fratello, \u00e8 stata seguita anche da Patrick Mouratoglou. Proviene da una famiglia di sportivi: la nonna ha giocato nella nazionale sovietica di basket, il nonno \u00e8 stato anch'egli cestista di buon livello, il padre \u00e8 un ex canoista, la madre ha praticato il nuoto per molti anni. Anastasija si trova bene soprattutto sulla terra rossa.\nCarriera giovanile.\nAnastasija Pavlju\u010denkova ha colto il suo primo importante successo vincendo l'Australian Open junior 2006, battendo Caroline Wozniacki. Si \u00e8 poi imposta anche allo US Open su Tamira Paszek e ha difeso il titolo all'Australian Open 2007, sconfiggendo in finale Madison Brengle. Nel 2006 si \u00e8 laureata campionessa mondiale under 18.\nCarriera da professionista.\n2005 - 2008.\nI suoi successi giovanili le hanno permesso di entrare nel giro dei tornei professionistici ITF e WTA. L'esordio avviene in Repubblica Ceca, al torneo di Praha Pruhonice nel dicembre 2005: batte al primo turno Sanja An\u010di\u0107 ma viene sconfitta subito dopo.\nA maggio 2006 vince il suo primo torneo a Casale Monferrato sconfiggendo in finale l'italiana Stefania Chieppa. In ottobre riceve una wild card per partecipare alla Kremlin Cup, dove perde al primo turno da Nicole Vaidi\u0161ov\u00e1 6-3 6-3.\nA gennaio successivo fallisce di poco la qualificazione agli Australian Open, perdendo con Julia Vakulenko all'ultimo turno di qualificazione. Nel 2007 non ottiene risultati di particolare rilievo, ma con due wild card partecipa al torneo di Wimbledon (fuori al primo turno per mano di Daniela Hantuchov\u00e1 6-0 6-1 in 40 minuti) e all'US Open dove passa il primo turno su Betina Jozami, ma perde poi al secondo da Kira Nagy.\nNel 2008 \u00e8 entrata tra le prime 100 sia in singolare (chiudendo l'anno al numero 45) che in doppio (numero 99). In singolo ha vinto i tornei ITF di Mosca, Minsk, Poitiers e Bratislava ed ha raggiunto i quarti a Palermo, oltre che il terzo turno a Wimbledon. In doppio ha conquistato il suo primo torneo maggiore a F\u00e8s in coppia con Sorana C\u00eerstea.\n2009.\nAnastasija raggiunge la ventottesima posizione, grazie all'ottimo risultato ottenuto a Indian Wells dove ha raggiunto la semifinale battendo due top-10, Jelena Jankovi\u0107 ed Agnieszka Radwa\u0144ska. Anastasia ha anche fatto il suo esordio in Fed Cup giocando contro la nazionale italiana, ma nonostante un'ottima partita \u00e8 stata sconfitta dalla Schiavone. Anastasia \u00e8 stata poi eliminata dal torneo di F\u00e8s dall'ungherese Melinda Czink che l'ha estromessa al secondo turno.\nAnastasia si \u00e8 spinta fino al terzo turno del Roland Garros dove ha per\u00f2 ceduto nettamente alla numero uno del mondo Dinara Safina. A Wimbledon Anastasia ha perso al secondo turno contro l'italiana Roberta Vinci in 2 set. Allo US Open viene sconfitta al primo turno da Melanie Oudin.\n2010.\nNel 2010, si vede la giovane russa migliorare in classifica: iniziando la stagione al numero 40 del mondo, infatti, Anastasia la conclude al numero 20, anche se poche settimane prima, si era posizionata anche alla numero 19. Nell'arco dell'anno riesce a vincere due tornei WTA: il primo a Monterrey battendo in ordine Anna Tati\u0161vili, Polona Hercog, Kl\u00e1ra Zakopalov\u00e1, Anastasija Sevastova e Daniela Hantuchov\u00e1. Il secondo invece ad Istanbul, dove batte Marta Domachowska, Magdal\u00e9na Ryb\u00e1rikov\u00e1, Sorana C\u00eerstea, Jarmila Gajdo\u0161ov\u00e1 e Elena Vesnina. Negli Slam ottiene il secondo turno agli Australian Open, il terzo turno al Roland Garros, il terzo turno a Wimbledon e il quarto turno agli US Open. Come miglior risultati della stagione, spiccano i quarti a Brisbane, i quarti a Duabi, il terzo e quarto turno ad Indian Wells e Miami, i quarti a Ponte Vedra Beach, i quarti a Portorose, le semifinali a Cincinnati e il terzo turno a Tokyo.\n2011.\nNel 2011, ottiene il best ranking al numero 13 del mondo. Negli Slam ha raggiunto il terzo turno agli Australian Open, i quarti al Roland Garros, il secondo turno a Wimbledon e i quarti agli US Open. Vince un altro torneo WTA, sempre a Monterrey battendo in ordine El\u00e9ni Daniil\u00eddou, Melanie Oudin, Gr\u00e9ta Arn, Gisela Dulko e Jelena Jankovi\u0107. I miglior risultati della stagione sono la semifinale a Brisbane, il terzo e quarto turno ad Indian Wells e Miami, i quarti a Madrid, il terzo turno a Roma, i quarti a Baku, i quarti a New Haven e i quarti a Pechino. Conclude l'anno al numero 15 della classifica WTA.\n2012.\nIl 2012 \u00e8 un anno di appannamento della giovane russa, che si riprende nella seconda parte dell'anno. Negli Slam ottiene il secondo turno agli Australian Open, il terzo turno al Roland Garros, il secondo turno a Wimbledon e il secondo turno agli US Open. Riesce a raggiungere solo una finale a Washington, persa contro Magdal\u00e9na Ryb\u00e1rikov\u00e1. I migliori risultati dell'anno sono il terzo turno a Charleston, i quarti a Eastbourne, i quarti a Bastad e i quarti a Cincinnati. Conclude l'anno al numero 35 del mondo.\n2013.\nInizia il 2013 con una finale a Brisbane, persa contro Serena Williams. In seguito sigla tre sconfitte al primo turno: agli Australian Open (contro Lesja Curenko), a Parigi (contro Yanina Wickmayer) e a Dubai (contro Ana Ivanovi\u0107). Conquista la semifinale a Kuala Lumpur, ma viene sconfitta da Bethanie Mattek-Sands. Perde all'esordio ad Indian Wells e Miami. Si porta a casa la quarta vittoria della sua carriera, vincendo per la terza volta il torneo di Monterrey, battendo in 3 set la tedesca Angelique Kerber. Prima della semifinale di Fed Cup tra Russia-Slovacchia, la Pavlyuchenkova ha dichiarato che ha iniziato un rapporto di collaborazione a tempo pieno con la ex numero 1 del mondo Martina Hingis e proprio in Fed Cup la russa gioca il suo primo match con Martina come allenatrice, perdendolo contro Dominika Cibulkov\u00e1 in tre set. Incontra la Kerber anche al secondo turno del torneo di Stoccarda e questa volta deve cedere 6-0, 6-4.\nLa settimana seguente, invece, conquista il secondo titolo stagionale, il quinto della carriera e il primo su terra rossa ad Oeiras, battendo nell'atto conclusivo la spagnola Carla Su\u00e1rez Navarro con il punteggio di 7-5, 6-2. Pochi giorni dopo, scende in campo al torneo di Madrid dove affronta al primo turno la temibile Viktoryja Azaranka; nonostante abbia ben figurato, la russa cede con un doppio tie-break. Nel primo set rimonta dal 3-5 e riaggancia sul 5-5, mantengono poi i loro turni di servizio ed arrivano al tie-break che si chiude per 10 punti ad 8 per la Azarenka; nel secondo invece va sotto 2-5, recupera lo svantaggio e serve per il set sul 6-5 dove non riesce a sfruttare ben tre set point, lasciandosi cos\u00ec togliere il servizio dall'avversaria per poi perdere il secondo tie-break per 7 punti a 3. Le va meglio in doppio, dove conquista il titolo insieme a Lucie \u0160af\u00e1\u0159ov\u00e1 battendo in finale Cara Black e Marina Erakovi\u0107 per 6-2, 6-4. A Roma, riesce a conquistare appena due giochi contro la svizzera Romina Oprandi al primo turno.\nAl Roland Garros perde a sorpresa contro la rientrante Petra Cetkovsk\u00e1 nel match di secondo turno. Le va male anche a Wimbledon dove riesce a racimolare solo un gioco nella partita di primo turno contro Cvetana Pironkova. Ritorna a giocare a Toronto dove viene sconfitta al secondo turno da Li Na per 6-1, 6-4. La settimana seguente, a Cincinnati, perde all'esordio per mano di Jamie Hampton con il risultato finale di 7-5, 4-6, 6-3. A New Haven, viene punita da Petra Kvitov\u00e1 nei quarti non riuscendo a sfruttare le occasioni per chiudere la partita, perdendola per 2-6, 6-2, 7-5. Agli US Open, dopo aver battuto nei primi due turni Virginie Razzano e Ashleigh Barty, viene sconfitta al terzo turno da Agnieszka Radwa\u0144ska per 6-4, 7-6. Raggiunge, poi, la quarta finale dell'anno a Seul perdendola proprio contro la Radwa\u0144ska questa volta dopo una battaglia durata quasi tre ore con il punteggio di 6-7, 6-3, 6-4. La settimana seguente, a Tokyo, si ritira al primo turno contro Simona Halep. Al China Open di Pechino, si ferma al primo turno in tre set da Jelena Jankovi\u0107.\n2014.\nLa russa comincia la stagione a Brisbane, dove ha la meglio su Alla Kudryatseva (7-6(4) 4-6 6-3). Al secondo turno \u00e8 costretta al ritiro contro Angelique Kerber, sul 2-6 3-4. Dopo un'uscita prematura a Hobart, partecipa all'Australian Open: vince le prime 2 partite su Pereira e Minella in due parziali ma, ai sedicesmi, si arrende ad Agnieszka Radwanska con lo score di 7-5 2-6 2-6. \nIn seguito, la russa partecipa all'Open GDF Suez di Parigi: nei primi due turni, si impone a fatica su Schiavone (1-6 6-4 6-1) e su Suarez-Navarro (6-2 3-6 6-3); ai quarti, si prende la rivincita contro Kerber, battendola per 5-7 6-3 7-6(3). In semifinale, sconfigge la n\u00ba1 del seeding Maria Sharapova, con lo score di 4-6 6-3 6-4. Accede alla prima finale dell'anno, la nona in carriera. Nell'ultimo atto, supera la 3\u00b0 top ten del torneo, Sara Errani, con il punteggio di 3-6 6-2 6-3, vincendo il sesto titolo WTA in carriera, il primo di livello Premier. \nA Doha, elimina la lucky loser Majeric in tre set mentre al secondo turno viene battuta da Mirjana Lucic-Baroni, per 4-6 1-6. Non figura bene n\u00e9 a Indian Wells n\u00e9 a Miami, uscendo al terzo e al secondo turno rispettivamente. \nSulla terra, esce al secondo turno a Stoccarda (contro Sharapova) e al terzo a Madrid (dopo aver battuto la n\u00ba7 del mondo Jankovic). A Roma si fa sorprendere dalla giovane Belinda Bencic mentre, a Parigi, si ritira nel match di secondo turno contro la qualificata Bertens. Sull'erba non ottiene risultati degni di nota: a Eastbourne sconfigge la seconda top-5 dell'anno, Agnieszka Radwanska, al tie-break del terzo; al secondo turno, tuttavia, si arrende alla connazionale Makarova in due set. A Wimbledon viene subito estromessa da Alison Riske.\nNello swing americano, ottiene come miglior risultato due quarti di finale: il primo a Washington, dove perde ancora da Makarova (6(3)-7 3-6). il secondo a Cincinnati, dove viene estromessa da Sharapova.\nDopo risultati poco entusiasmanti nei tornei asiatici, la russa gioca l'ultimo torneo alla Kremlin Cup, dove \u00e8 testa di serie n\u00ba6: vince nettamente i primi due match su Konjuh (6-3 6-4) e Riske (doppio 6-2). Ai quarti, elimina la qualificata Diatchenko con lo score di 6-1 3-6 6-3 e, in semifinale, supera un'altra qualificata, Siniakov\u00e1, con il punteggio di 6-2 6-2. Nell'ultimo atto, si impone sulla romena Irina-Camelia Begu per 6-4 5-7 6-1, vincendo il secondo titolo stagionale (sempre Premier) e il settimo in carriera.\nChiude l'anno al numero 25 del mondo.\n2015: altre 2 finali WTA.\nL'anno della russa si avvia agli Australian Open dove si arrende al primo turno a Yanina Wickmayer per 6-4 3-6 3-6. Anche a Dubai si ferma all'esordio contro Karol\u00edna Pl\u00ed\u0161kov\u00e1, per 4-6 2-6. La prima vittoria dell'anno la trova a Monterrey, dove, accreditata della 5\u00aa testa di serie, sconfigge al primo turno Anna Karol\u00edna Schmiedlov\u00e1, per 4-6 6-3 6-0. Anche al secondo ottiene la vittoria su Johanna Larsson, con lo score di 6-4 6-4 ma, la sua avventura, finisce ai quarti di finale, sconfitta da Sara Errani, per 5-7 4-6. Ad Indian Wells batte Larsson e Strycova in 2 set, prima di cedere a Carla Su\u00e1rez Navarro 7-6(4) 6(5)-7 6-0. A Miami, dopo aver superato Vera Zvonar\u00ebva (7-5 al terzo), esce di scena al secondo per mano di Sara Errani in 2 set. A Charleston \u00e8 costretta al ritiro contro Sara Sorribes Tormo.\nAnastasija torna in campo qualche settimana dopo, chiamata dalla Myskina per disputare la semifinale contro la Germania in Fed Cup. Pavljuchenkova vince il secondo singolare contro Sabine Lisicki per 4-6 7-6(4) 6-3 e porta la sua nazione sul 2-0. La russa torna in campo nel quarto incontro ma viene annichilita 6-1 6-0 da Angelique Kerber, che porta la Germania sul 2-2. Alla fine la Russia vince grazie al doppio, in cui tra l'altro Anastasija ha partecipato. A Praga va fuori all'esordio contro Lucie Hradeck\u00e1 (poi futura finalista). A Madrid piega Shuai Peng al primo turno, supera a fatica Sara Errani e si ferma al terzo turno contro Petra Kvitov\u00e1 per 6-1 6-4. A Roma cede al secondo turno contro Serena Williams, per 1-6 3-6. All'Open di Francia si arrende a Lucie \u0160af\u00e1\u0159ov\u00e1 in 2 tie-break. A 'S-Hertogenbosch viene accreditata della sesta testa di serie ma le sue ambizioni si interrompono al secondo turno contro Kiki Bertens, che la elimina con un doppio 6-2. A Wimbledon si impone in tre set su Mona Barthel ma perde al secondo turno contro un'altra teutonica, Angelique Kerber, per 5-7 3-6.\nA Istanbul viene abbattuta da Roberta Vinci con lo score di 1-6 2-6 mentre, a Baku, raggiunge la prima semifinale dell'anno. Accreditata della prima testa di serie, elimina Elizaveta Kuli\u010dkova (annullandole 4 match point), Kateryna Bondarenko (ritiro dell'ucraina sul 3-0 per la russa) e Kirsten Flipkens (6-1 6-3). Nel penultimo atto affronta la qualificata rumena Patricia Maria Tig. A sorpresa, la tennista di Samara si arrende in due set. La settimana seguente si avvia la stagione su cemento americano per Anastasija, che va ad inaugurare partecipando al torneo di Washington. Durante il primo turno sconfigge, con due tie-break, Magdal\u00e9na Ryb\u00e1rikov\u00e1 mentre al secondo centra un'ottima vittoria ai danni di Belinda Bencic, tds numero 3, con lo score di 6-2 6-4. Ai quarti fatica ma vince su Christina McHale, per 2-6 6-1 7-6(5). In semifinale approfitta del ritiro della connazionale e prima testa di serie Ekaterina Makarova, quando erano 1 set pari (6-4 Makarova nel primo set, 6-3 Pavljuchenkova nel secondo). La russa approda dunque alla prima finale dell'anno, dove affronta la seconda americana del suo torneo, ossia Sloane Stephens. Nella finale non c'\u00e8 storia e la Stephens prevale in 2 rapidi set, per 6-1-6-2, facendo incassare ad Anastasija la 4\u00ba sconfitta in una finale WTA. Partecipa poi all'ultimo slam annuale, lo US Open nel quale parte come 31\u00ba testa di serie. Il sorteggio la vede opposta al primo turno alla slovacca Magdal\u00e9na Ryb\u00e1rikov\u00e1. La russa vince in 2 set per 6-4 7-5. Al secondo turno trova la qualificata estone Anett Kontaveit, che a sorpresa si impone su Anastasija in 2 set.\nLa russa si reca poi in Cina, dove partecipa al torneo di Wuhan. In tale circostanza non va oltre il 2\u00ba turno, perdendo da Simona Halep per 6-2 6-1. A Beijing, invece, si spinge fino ai quarti, superando Julia G\u00f6rges, Elina Svitolina e Flavia Pennetta, perdendo ai 1/4 da Ana Ivanovi\u0107, per 6-3 7-5. Pavlyuchenkova ritorna in Europa, dove prende parte al Generali Ladies Open di Linz, torneo nel quale \u00e8 7\u00ba testa di serie: batte, nell'ordine, Kate\u0159ina Siniakov\u00e1 (7-6(4) 6-0), Stefanie V\u00f6gele (6-4 6-0), Aleksandra Kruni\u0107 (doppio 6-3) e Kirsten Flipkens (6-3 3-6 6-2), arrivando in finale. Nell'ultimo atto si impone in 2 set su Ana Lena Friedsam, vincendo in questo modo l'ottavo titolo WTA della carriera. A Mosca \u00e8 campionessa in carica e sconfigge Niculescu e Safarova in tre set mentre ai quarti elimina la connazionale Margarita Gasparjan per 6-1 6-3. Giunge alla 3\u00aa finale dell'anno superando in semifinale la qualificata Kasatkina (2-6 6-2 6-4). Nell'ultimo atto viene demolita da Svetlana Kuznetsova, che concede alla connazionale appena 3 games. Chiude l'anno disputando la finale della Fed Cup 2015 contro la Repubblica Ceca. Anastasja perde tuttavia entrambi i singolari contro Karol\u00edna Pl\u00ed\u0161kov\u00e1 (6-3 6-4) e Petra Kvitov\u00e1 (2-6 6-1 6-1) mentre nel doppio, in coppia con Elena Vesnina, perde contro Pl\u00ed\u0161kov\u00e1/Strycova in tre set, consegnando di fatto il trofeo alle ceche. Termina l'annata con la 28\u00aa posizione del ranking mondiale.\n2016: quarti a Wimbledon.\nLa russa inizia l'anno disputando il Brisbane International: arriva ai quarti battendo Bacsinszky (tds n\u00ba5, 6-2 6-1) e Cornet (6-2 1-6 6-4); tra le ultime 8, si arrende ad Angelique Kerber, per 4-6 4-6. A Sydney viene fermata da Karol\u00edna Pl\u00ed\u0161kov\u00e1 al secondo turno, con lo score di 3-6 0-6. All'Australian Open, cede a sorpresa alla statunitense Lauren Davis (6-1 3-6 4-6). Nel torneo di casa di San Pietroburgo \u00e8 5\u00b0 testa di serie: come da pronostico, batte la qualificata Koukalov\u00e1 (6-4 4-6 6-4) e Witthoeft (6-1 7-5); nei quarti, viene estromessa dalla prima forza del seeding Belinda Bencic, con il punteggio di 7-6(4) 4-6 2-6. Ad Acapulco, passa indenne i primi due turni su Urzula Radwanska e Julia Glushko mentre, nei quarti, viene sconfitta da Yanina Wickmayer in due set. Negli altri tre tornei sul cemento a cui prende parte (Monterrey, IW e Miami) non coglie nessun successo. \nSulla terra, parte male a Stoccarda, uscendo all'esordio contro Laura Siegemund (0-6 5-7). Si riprende a Madrid, dove batte Lesia Tsurenko per 6-2 6-1 e approfitta del walkover di Camila Giorgi per raggiungere gli ottavi: nella circostanza, viene eliminata da Dominika Cibulkov\u00e1 per 6-2 3-6 5-7. Dopo un'uscita immediata a Roma, si presenta al Roland Garros: al primo turno si impone su Sara Sorribes Tormo (6-2 6-0) e, al secondo, supera \u00c7a\u011fla B\u00fcy\u00fckak\u00e7ay per 6-3 4-6 6-1. Al terzo turno viene fermata dalla connazionale Svetlana Kuznetsova, con lo score di 1-6 4-6. \nSull'erba, non raccoglie buoni risultati nei primi due tornei giocati: a Birmingham viene sconfitta subito da Ostapenko (6(2)-7 1-6) mentre, a Eastbourne, dopo un bye all'esordio, viene sorpresa da Madison Brengle. A Wimbledon, la russa \u00e8 21\u00b0 testa di serie: al primo turno batte Su-Wei Hsieh per 7-5 1-6 6-1; al secondo, elimina Julia Putinceva per 7-5 6-1, eguagliando il suo miglior risultato ai Championships (raggiunto nel 2008 e nel 2010). Al terzo turno, per la prima volta in carriera, vince (su Bacsinszky, 6-3 6-2) e accede agli ottavi di finale. Nell'occasione, si impone su Coco Vandeweghe con il punteggio di 6-3 6-3, approdando ai quarti di finale dello slam londinese. In questo caso, perde da Serena Williams, poi campionessa, con un doppio 4-6.\nContinua il buon momento alla Rogers Cup: batte Putintseva (6-4 1-6 7-5) e la lucky loser McHale (6-2 7-5); al terzo turno si impone su Agnieszka Radwanska (n\u00ba4 del mondo) per 6-4 6(4)-7 6-1 mentre, ai quarti, cede a Madison Keys in tre set. Nel torneo olimpico di Rio, elimina Magda Linette per 6-0 6-3 prima di venir sconfitta dalla futura campionessa Monica Puig in due parziali. Dopo un ottavo di finale a Cincinnati (fermata da Muguruza), coglie il terzo turno a New York (perdendo da Karol\u00edna Pl\u00ed\u0161kov\u00e1, futura finalista). Nella tourn\u00e9e asiatica, non fa bene, centrando una sola vittoria in tre tornei giocati. Chiude l'anno spingendosi ai quarti sia a Linz che a Mosca, perdendo, rispettivamente, da Cibulkova e Gavrilova.\nTermina l'anno al n\u00ba28 del mondo e, per la prima volta dal 2009, non ottiene nemmeno una finale WTA.\n2017: quarti di finale in Australia.\nLa russa inizia l'anno ad Auckland, dove cede all'esordio alla Goerges. A Sydney centra la prima vittoria annuale contro Samantha Stosur (6-3 6-1); replica al secondo turno, vincendo su Svetlana Kuznetsova (n\u00ba9 del mondo) per 7-5 6-3. Esce di scena ai quarti di finale, battuta da Eugenie Bouchard (2-6 3-6). Partecipa all'Australian Open, dove \u00e8 testa di serie n\u00ba24: elimina Evgenija Rodina per 6-1 7-6(2) e, al secondo turno, si sbarazza di Natalia Viklyantseva attraverso un doppio 6-2. Al terzo turno sconfigge l'11\u00b0 testa di serie Elina Svitolina, con lo score di 7-5 4-6 6-3, approdando agli ottavi in Australia per la prima volta in carriera; nella circostanza, si impone nuovamente su Kuznetsova, con lo score di 6-3 6-3. Accede cos\u00ec ai quarti, dove viene fermata dalla futura finalista Venus Williams (4-6 6(3)-7). Con questo risultato, Pavlju\u010denkova diventa l'undicesima tennista in attivit\u00e0 ad aver raggiunto almeno i quarti di finale in tutte le prove del grande slam, dopo le sorelle Williams, Maria Sharapova, Viktoria Azarenka, Angelique Kerber, Simona Halep, Petra Kvitov\u00e1, Svetlana Kuznetsova, Francesca Schiavone e Dominika Cibulkov\u00e1. \nDopo due uscite premature a Doha e Dubai, partecipa ad Indian Wells: dopo un bye all'esordio, batte Anett Kontaveit per 6-4 6-4 e Barbora Str\u00fdcov\u00e1 con lo score di 6-3 6-2. Agli ottavi, si prende la rivincita su Dominika Cibulkov\u00e1 (dopo la sconfitta in Qatar), eliminandola in tre set. Ai quarti, viene fermata da Kuznetsova con il punteggio di 3-6 2-6. Grazie ai buoni risultati raggiunti, rientra in top-20.\nA Miami si arrende, a sorpresa, al terzo turno, per mano di Bethanie Mattek-Sands (6-4 0-6 3-6). Gioca a Monterrey, dove parte come testa di serie n\u00ba2: nei primi due turni, ha la meglio su Tatjana Maria e Kristie Ahn, entrambe battute 2 det a 0. Ai quarti supera Timea Babos (tds n\u00ba5) in tre set, per 6-2 3-6 7-5. In semifinale sconfigge nettamente Caroline Garcia con lo score di 6-2 6-4 approdando alla quarta finale in questo torneo e alla 14\u00aa in carriera. Nell'ultimo atto, si impone su Angelique Kerber, n\u00ba1 del mondo, per 6-4 2-6 6-1. Anastasija si porta a casa il 9\u00ba titolo in carriera attraverso la prima vittoria ottenuta su una n\u00ba1 del mondo.\nIn maggio, a Rabat, si presenta da testa di serie n\u00ba1: rispetta il pronostico, portandosi in finale. Nel percorso, batte Conny Perrin (6-2 7-6(6)), Ekaterina Makarova (6-2 7-5), Lauren Davis (7\u00b0 forza del seeding, 6-4 3-6 6-3) e Sara Errani (6-4 6-0). Nell'ultimo atto, sconfigge Francesca Schiavone per 7-5 7-5, vincendo il 10\u00ba titolo in carriera, il 2\u00b0 in stagione. Nel resto della stagione su terra non raccoglie grandi risultati: si ferma al secondo turno a Parigi (eliminata a sorpresa da Cepede Royg), al primo a Madrid (Sorana Cirstea la estromette al tie-break del terzo) e al terzo a Roma (superata dalla n\u00ba4 del mondo Halep in tre set).\nSull'erba delude le aspettative, in quanto vince solo 2 partite in tre tornei, collezionando una sconfitta all'esordio a Wimbledon (contro Rodionova). Nella tourn\u00e9e americana, la russa ottiene come miglior risultato il quarto di finale a New Haven, dove si arrende a Cibulkov\u00e1 per 5-7 4-6. Agli US Open, esce al primo turno contro McHale. \nIn Asia, gioca al Toray Pan Pacific Open: con un percorso molto accidentato (vince tutte e quattro le partite in 3 set), riesce a raggiungere la finale, nella quale viene sconfitta da Caroline Wozniacki in due set. Dopo due mediocri risultati a Wuhan e Pechino, partecipa al WTA di Hong Kong: elimina Babos e Cako nei primi due turni; ai quarti, si impone su Naomi \u014csaka per 6-3 6-3. In semifinale, batte Qiang Wang per 6-3 6-4, accedendo alla quarta finale annuale: nella circostanza, supera la settima testa di serie Darja Gavrilova con lo score di 5-7 6-3 7-6(3), vincendo il terzo titolo del 2017 (mai ne aveva vinti cos\u00ec tanti in un anno).\nChiude l'anno giocando il WTA Elite Trophy, dove \u00e8 inserita nel gruppo \"Rosa\" assieme ad Angelique Kerber e ad Ashleigh Barty. Vince contro la teutonica per 6-3 3-6 6-2 ma perde contro l'aussie in due set, chiudendo seconda e non qualificandosi per le semifinali. Termina l'anno al n\u00ba15 del mondo. \n2018: 12\u00ba titolo WTA.\nAnastasija comincia l'anno all'Australian Open: batte Kateryna Kozlova per 3-6 6-4 6-3 ma, al secondo turno, viene eliminata da Kateryna Bondarenko con lo score di 2-6 3-6. Non avendo difeso i quarti di finale colti nel 2017, esce dalla top-20. In seguito, va male a San Pietroburgo, Doha e Dubai, dove esce sempre all'esordio (non vincendo neanche un set). Non va meglio a Indian Wells e Miami, dove trova una sola vittoria (in Florida, contro Sasnovich). \nSulla terra di Stoccarda conquista il primo quarto di finale dell'anno, battendo Keys (7-6(7) 5-7 6-4) e approfittando del ritiro di Muguruza dopo aver vinto il primo set per 7-5. Tra le ultime 8, cede a Kontaveit per 5-7 7-6(6) 4-6. A Madrid e Roma esce di scena all'esordio. A Strasburgo \u00e8 accreditata della testa di serie n\u00ba3: arriva in semifinale senza perdere set, eliminando Maria (6-0 6-0), Viklyantseva (6-4 6-4) e Diyas (6-4 6-2). Nel penultimo atto, la sua avversaria Barty \u00e8 costretta al ritiro nel secondo set (dopo che Anastasija aveva vinto il primo 6-4). Nell'ultimo atto, la russa si impone su Dominika Cibulkov\u00e1 con lo score di 6(5)-7 7-6(3) 7-6(6), annullando anche 2 championship-point alla slovacca.\nA Parigi, delude le aspettative, uscendo al secondo turno contro Samantha Stosur (2-6 6(1)-7). Sull'erba, in tre tornei giocati, ottiene solo una vittoria (contro Cirstea a Eastbourne) in quattro partite giocate. Anche la tourn\u00e9e americana regala poche soddisfazioni alla russa, che centra solamente due secondi turni a Montr\u00e9al e a Cincinnati e un primo turno agli US Open.\nIn Asia, non difende la finale di Tokyo, cedendo al secondo turno a Garcia (4-6 6-2 5-7). A causa del risultato, scende fino alla posizione n\u00ba39. A Wuhan, torna a giocare un ottimo tennis: sconfigge 2 top-20 (Sevastova per 6-2 6-3 e Bertens per 6-4 6-2) e una top-10 (Kvitov\u00e1, n\u00ba5 del mondo, per 3-6 6-3 6-3), raggiungendo i quarti. Nella circostanza, si arrende ad Ashleigh Barty in tre set. A Pechino, perde subito da Sloane Stephens, al termine di una partita combattuta (7-6(8) 4-6 4-6).\nGioca gli ultimi tornei annuali a Linz e Mosca: nel primo caso arriva ai quarti, cedendo ad Alexandrova in due parziali. Nel secondo caso, si spinge fino ai quarti, perdendo da Kasatkina per 4-6 3-6. Termina l'anno al n\u00ba42 del mondo. \n2019: 2\u00b0quarto in Australia e 2 finali Premier.\nLa russa inizia l'anno a Shenzhen, dove esce di scena al secondo turno per mano di Kudermetova. A Hobart perde subito da Vera Lapko (3-6 6-3 3-6).\nAnastasija prende parte all'Australian Open, dove esordisce con una vittoria su Monica Puig (6-4 6-3). Al secondo turno batte la n\u00ba9 del mondo Kiki Bertens, con lo score di 3-6 6-3 6-3. Al terzo, elimina Sasnovich nettamente, per 6-0 6-3, accedendo agli ottavi di finale. Nella circostanza, sconfigge la n\u00ba5 del mondo Sloane Stephens in rimonta, per 6(3)-7 6-3 6-3, ritornando ai quarti a Melbourne dopo 2 anni. Nel match di quarti, la russa si arrende alla sorpresa del torneo Danielle Collins, con lo score di 6-2 5-7 1-6.\nProsegue il buon momento a San Pietroburgo, dove sconfigge Aliz\u00e9 Cornet e Jelena Ostapenko in due set, accedendo ai quarti: nella circostanza, perde da Kiki Bertens per 2-6 6-3 0-6. In seguito, delude le aspettative nei tre tornei giocati (Dubai, Indian Wells e Miami) uscendo sempre nel primo match giocato. A Monterrey si riprende, vincendo nettamente su Blinkova (6-0 6-3) e su Krunic (doppio 6-0) e arrivando ai quarti, dove cede ad Azarenka (0-6 4-6). Dopo una buona impressione in Fed Cup (vince entrambi i singolari contro l'Italia nei play-off del gruppo mondiale II), gioca sulla terra rossa di Stoccarda: dopo aver approfittato del ritiro di Julia Goerges (sul 4-6 6-2 4-0) si arrende ad Anett Kontaveit in due set. In seguito, non coglie alcun successo tra Madrid, Roma e Roland Garros. \nNon va meglio a Wimbledon (unico torneo sull'erba disputato in stagione), dove viene fermata da Belinda Bencic per 2-6 3-6. \nNello swing americano non ottiene nessun buon risultato, raggiungendo il secondo turno alla Rogers Cup e agli US Open come migliori risultati. In Asia, comincia giocando il Toray Pan Pacific Open di Osaka: in maniera sorprendente (visti gli ultimi sconfortanti risultati ottenuti), raggiunge l'ultimo atto senza cedere nessun set a Yastremska, Bertens (n\u00ba8 del mondo), Doi e Kerber. In finale (la 6\u00b0 a livello Premier in carriera), cede a Naomi \u014csaka con il punteggio di 2-6 3-6. A Wuhan e Pechino non fa altrettanto bene, uscendo al primo e secondo turno rispettivamente. \nTermina l'anno, come al solito, partecipando ai WTA di Linz e Mosca: mentre in Austria viene eliminata da Kuzmova al secondo round, in Russia centra la seconda finale annuale, sempre in un Premier; nel suo percorso, sconfigge Sakkari, Gracheva, Kudermetova e Muchova. Nell'ultimo atto, si arrende a Belinda Bencic con lo score di 6-3 1-6 1-6. \nConclude la stagione al n\u00ba30 delle classifiche mondiale. \n2020: 3\u00b0 quarto di finale in Australia.\nLa russa inizia la stagione a Brisbane, dove \u00e8 costretta alla resa nell'esordio contro Kvitov\u00e1 (6-2 1-6 0-6). Ad Adelaide vince il primo match annuale contro Anett Kontaveit (6-2 6-4) prima di cedere alla futura campionessa e n\u00ba1 del mondo Ash Barty (6-4 3-6 5-7).\nAnastasija prende parte agli Australian Open, dove \u00e8 30\u00b0 testa di serie: esordisce contro la serba Nina Stojanovic, regolata con una vittoria in due set. Al secondo turno affronta l'americana Taylor Townsend: la russa ha la meglio in due set tirati, per 7-5 7-6(1). Al terzo turno, ottiene un sorprendente successo su Karol\u00edna Pl\u00ed\u0161kov\u00e1, n\u00ba2 del mondo, in due tie-break (vinti 7-4 e 7-3). Agli ottavi si impone su Angelique Kerber (campionessa qui nel 2016) con il punteggio di 6(5)-7 7-6(4) 6-2, accedendo ai quarti di finale per il secondo anno consecutivo: nella circostanza, viene battuta da una ritrovata Muguruza, con lo score di 5-7 3-6.\nA Dubai, sconfigge la seconda top-5 dell'anno (Belinda Bencic, per 1-6 6-1 6-1) prima di cedere ad Anett Kontaveit in due set tirati. \nDa marzo ad agosto, il tennis viene bloccato dalla pandemia mondiale di COVID-19, che porta all'annullamento di tutti i tornei previsti (tra cui Wimbledon) e al rinvio delle olimpiadi di Tokyo al 2021.\nLa russa decide di ripartire dal Prague Open, dove rimedia una sconfitta immediata da Arantxa Rus (5-7 2-6). Decide di saltare la trasferta americana, non partecipando agli US Open (non le capitava di non partecipare a un tabellone principale di un major dal 2008). Si presenta a Roma per dispuatre la restante parte finale di stagione su terra, straordinariamente giocata in autunno: nel torneo italiano batte Zhang in tre set (6-4 6(5)-7 6-1) prima di arrendersi a Elina Svitolina in due set. A Strasburgo, si impone su Alison Van Uytvanck (6-3 7-5) mentre, al secondo turno, cede a Jil Teichmann. A Parigi disputa l'ultimo suo torneo annuale: esordisce bene contro l'ex campionessa del torneo Svetlana Kuznetsova, sconfiggendola per 6-1 2-6 6-1 ma, al secondo turno, viene eliminata da Kate\u0159ina Siniakov\u00e1 in due set.\nConclude la stagione al n\u00ba38 del mondo.\n2021: prima finale Slam a Parigi e best ranking; oro olimpico nel doppio misto.\nLa russa inizia la stagione ad Abu Dhabi, dove cede subito a Ons Jabeur per 6(3)-7 3-6, non sfruttando due set-point nel primo parziale. Allo Yarra Valley Classic, trova la prima vittoria in stagione contro Misaki Doi (6-1 6-4), approdando al secondo turno, dove batte nettamente Anastasija Sevastova (6-3 6-0). La sua avventura si ferma agli ottavi, quando cede il passo a Muguruza (testa di serie n\u00b06) in due set. In seguito, prende parte all'Australian Open, dove \u00e8 sfortunata nel sorteggio, pescando la campionessa del 2019 Naomi \u014csaka come avversaria di primo turno: la russa si arrende in due netti parziali (1-6 2-6). Mentre si svolge la seconda settimana dello slam, Anastasija decide di prendere parte al Phillip Island Trophy, torneo dove partecipano coloro che sono uscite prematuramente dal primo major annuale: dopo un bye al primo turno (in quanto settima testa di serie), rimonta un set di svantaggio a Tomljanovic (5-7 6-4 6-2) per poi cedere alla futura campionessa Darja Kasatkina (6-2 1-6 4-6). A Doha, esce di scena al secondo turno contro Petra Kvitov\u00e1 in due set. Anche a Dubai raccoglie un risultato negativo, perdendo subito dalla connazionale Kudermetova (6(3)-7 2-6). Anastasija si presenta poi a San Pietroburgo, dove \u00e8 5\u00b0 testa di serie: dopo aver battuto la turca B\u00fcy\u00fckak\u00e7ay, cede a sorpresa alla connazionale Gasanova in tre parziali (6-1 6(8)-7 6(4)-7), non convertendo 3 match-point nel secondo set. In seguito, inaugura la stagione sul rosso a Istanbul, dove \u00e8 la sesta forza del seeding: per il terzo torneo consecutivo, \u00e8 una giocatrice russa a sconfiggerla, questa volta la n\u00b076 del mondo Potapova (6(2)-7 7-6(8) 4-6). A Madrid, Pavlju\u010denkova ottiene la prima semifinale dell'anno, riuscendo a sconfiggere, in sequenza, Keys (7-5 6-2), Karol\u00edna Pl\u00ed\u0161kov\u00e1 (n\u00b09 del mondo, 6-0 7-5), Jennifer Brady (7-5 6(8)-7 6-3) e Muchov\u00e1 (7-6(4) 7-6(2)). Nel penultimo atto, si arrende ad Aryna Sabalenka in due set. Grazie a questo risultato, rientra in top-40 al n\u00b032 del mondo, guadagnandosi la 31\u00b0 testa di serie al Roland Garros; nello slam francese, Anastasija elimina nell'ordine Christina McHale (6-4 6-0), Ajla Tomljanovic (6-2 6-3) e si prende la rivincita sulla n\u00b04 del mondo Sabalenka (6-4 2-6 6-0). Al quarto turno affronta un'altra bielorussa, l'ex numero 1 del mondo Viktorija Azarenka: Pavlju\u010denkova riesce a vincere in rimonta (5-7 6-3 6-2), tornando tra le ultime 8 dopo esattamente 10 anni dalla prima volta. Nei quarti affronta e sconfigge, recuperando un set di svantaggio, la kazaka Elena Rybakina (6-7(2) 6-2 9-7) e si qualifica per la prima volta in carriera nelle semifinali di uno Slam. Nella circostanza, Anastasija batte la slovena Tamara Zidansek per 7-5 6-3, approdando alla sua prima finale Slam. Diviene inoltre la prima finalista russa in un major dai tempi di Maria Sharapova all'Australian Open 2015 nonch\u00e9 la sesta russa a disputare l'ultimo atto a Parigi nel nuovo millennio, dopo Myskina, Dement'eva, Safina, Kuznetsova e Sharapova. Anastasija, nell'ultimo atto, viene battuta da Barbora Krej\u010d\u00edkov\u00e1 per 1-6 6-2 4-6. Grazie all'ottimo risultato, Anastasija ritorna in top-20 dopo tre anni e mezzo dall'ultima volta, salendo al n\u00b019 della classifica mondiale.\nDopo lo straordinario risultato parigino, la russa si presenta a Eastbourne, dove, da testa di serie n\u00b08, fa il suo esordio stagionale sull'erba: al primo turno, tuttavia, cede di schianto alla lettone Ostapenko (1-6 3-6). A Wimbledon, Anastasija \u00e8 testa di serie n\u00b016: batte Ana Bogdan (6-2 6-2) e Kristyna Pl\u00ed\u0161kov\u00e1 (6-3 6-3) prima di cedere a Karolina Muchov\u00e1 per 5-7 3-6. \nIn seguito, Pavlju\u010denkova partecipa al torneo olimpico di Tokyo, dove prende parte al singolare e al doppio misto. Nell'evento individuale, da 13\u00b0 testa di serie, raggiunge i quarti di finale eliminando nettamente Errani (6-0 6-1), Friedsam (6-1 6-1) e Sorribes Tormo (6-1 6-3); tra le ultime otto, si arrende alla futura medaglia d'oro Belinda Bencic per 0-6 6-3 3-6. Nell'evento misto, assieme ad Andrej Rubl\u00ebv, arriva nell'ultimo atto, battendo Jurak/Dodig (5-7 6-4 [11-9]), Shibahara/McLachlan (7-5 6(0)-7 [10-8]) e Barty/Peers (5-7 6-4 [13-11]). In finale, Anastasija e Andrej si aggiudicano il derby contro Vesnina/Karacev per 6-3 6(5)-7 [13-11], annullando anche un match-point; per Pavlju\u010denkova \u00e8 medaglia d'oro, la prima in assoluto per degli atleti russi nella specialit\u00e0 mista del tennis. \nA Montr\u00e9al, dopo un doppio 6-4 a Garcia, viene eliminata da Pegula in rimonta (6-1 3-6 2-6). Agli US Open, dove \u00e8 accreditata della quattordicesima testa di serie, esordisce con un successo su Alison Riske (6-4 6-2); al secondo turno, affronta Anna Karol\u00edna Schmiedlov\u00e1: Anastasija si impone in tre set (6-2 5-7 6-2). Al terzo turno batte la connazionale Gra\u010d\u00ebva per 6-1 6-4, guadagnandosi l'accesso al suo terzo ottavo di finale a New York, il primo dal 2011. Nella circostanza, trova Karol\u00edna Pl\u00ed\u0161kov\u00e1, n\u00b04 del seeding: Pavlju\u010denkova si arrende in due set alla ceca (5-7 4-6). A Ostrava viene eliminata al secondo turno dalla padrona di casa Tereza Martincov\u00e1 con un duplice tie-break. Anche a Chicago la sua strada viene fermata al secondo round da una tennista ceca, Mark\u00e9ta Vondrou\u0161ov\u00e1, con lo score di 3-6 2-6. In quel di Indian Wells, dopo il bye all'esordio, sconfigge Madison Keys per 6-3 6-1 mentre al terzo turno viene estromessa da Leylah Fernandez per 7-5 3-6 4-6. Il 18 ottobre, Anastasija ritocca il suo best-ranking dopo 10 anni, posizionandosi al 12\u00b0 posto del ranking mondiale. Prende parte alla Kremlin Cup dove, dopo il bye, batte Bernanda Pera (6-2 7-5) per poi cedere nuovamente a Vondrou\u0161ov\u00e1 in due set. \nA novembre, Ananstasija gioca per la federazione russa nelle fasi finali della Billie Jean King Cup: vince il suo singolare nel primo match contro Rebecca Marino (6-4 4-6 6-2), contribuendo al 3-0 sul Canada. Successivamente, riporta in parit\u00e0 il match con la Francia, battendo Aliz\u00e9 Cornet (5-7 6-4 6-2). La Russia arriva prima nel suo girone, accedendo alle semifinali, dove affronta gli USA: Anastasija perde un match molto lottato con Collins (7-6(9) 6(2)-7 2-6) ma grazie al successo di Kudermetova/Samsonova, la nazionale russa si qualifica alla finale della competizione, dove affronta la Svizzera. Nell'ultimo atto, Pavlju\u010denkova avrebbe dovuto giocare il primo singolare contro Teichmann, ma viene sostituita all'ultimo momento per un infortunio alla caviglia; nonostante la sua assenza, la Russia vince per 2-0 grazie a Samsonova e Kasatkina, trovando il quinto titolo della sua storia. \nAnastasija chiude la stagione con il suo nuovo best-ranking, al n\u00b011 del mondo. \n2022.\nLa russa inizia la stagione all'Australian Open, dove, con un buon risultato, potrebbe entrare per la prima volta in carriera in top-10. Al primo turno, elimina l'ungherese Bond\u00e1r (6-2 6-1); al secondo turno, batte Samantha Stosur (6-2 6-2), al suo ultimo incontro in carriera in singolare. Al terzo turno, trova Sorana C\u00eerstea: Anastasija cede in tre set (3-6 6-2 2-6). Alla fine del torneo, la russa scende in 14\u00b0 posizione.\nRisultati in progressione.\nSingolare.\n\"Aggiornato a fine Australian Open 2017. \""}
{"id": "1393825", "revid": "767487", "url": "https://it.wikipedia.org/wiki?curid=1393825", "title": "Menotti Avanzolini", "text": "Carriera.\nNella sua carriera ha vestito le maglie di Vis Pesaro, (con cui ha vinto il Campionato toscano di guerra nel 1944-1945), Carpi, Lucchese e Catania, per complessive 168 presenze nella Serie A a girone unico ed una presenza in Serie B.\nHa esordito in Serie A il 1\u00ba febbraio 1942 nella partita -, terminata 3-1."}
{"id": "1393826", "revid": "54253", "url": "https://it.wikipedia.org/wiki?curid=1393826", "title": "Terrorismo islamico", "text": ""}
{"id": "1393831", "revid": "92723", "url": "https://it.wikipedia.org/wiki?curid=1393831", "title": "Koigi", "text": "Koigi era un comune rurale dell'Estonia centrale, nella contea di J\u00e4rvamaa. Il centro amministrativo era l'omonima localit\u00e0 (in estone \"k\u00fcla\").\nNel 2017 il comune si \u00e8 fuso (insieme ad Albu, Ambla, Imavere, J\u00e4rva-Jaani, Kareda e Koeru) nel nuovo comune di J\u00e4rva.\nLocalit\u00e0.\nOltre al capoluogo, il comune comprende altre 15 localit\u00e0:\nHuuksi - Kahala - Keri - Koigi - L\u00e4hevere - Prandi - P\u00e4inurme - P\u00e4tsavere - Rutikvere - Silmsi - S\u00f5randu - Tamsi - Vaali - V\u00e4ike-Kareda - \u00dclej\u00f5e."}
{"id": "1393837", "revid": "1862310", "url": "https://it.wikipedia.org/wiki?curid=1393837", "title": "Paide (comune rurale)", "text": "Paide era un comune rurale dell'Estonia centrale, nella contea di J\u00e4rvamaa. Il comune nel 2017 \u00e8 stato inglobato nel comune urbano (in estone \"linn\") di Paide.\nIl capoluogo del comune rurale era comunque la citt\u00e0 di Paide.\nLocalit\u00e0.\nOltre al capoluogo, il comune comprende 28 localit\u00e0 (in estone \"k\u00fcla\"):\nAnna - Eivere - Kirila - Korba - Kriilev\u00e4lja - M\u00e4ek\u00fcla - M\u00e4o - Mustla - Mustla-N\u00f5mme - M\u00fcndi - Nurme - Nurmsi - Ojak\u00fcla - Otiku - Pikak\u00fcla - Pr\u00e4\u00e4ma - Puiatu - Purdi - Sargvere - Seinapalu - Sillaotsa - S\u00f5meru - Suurpalu - Tarbja - Valgma - Veskiaru - Viraksaare - V\u00f5\u00f5bu."}
{"id": "1393838", "revid": "963244", "url": "https://it.wikipedia.org/wiki?curid=1393838", "title": "Collemeto", "text": "Collemeto \u00e8 una frazione del comune di Galatina, in provincia di Lecce.\nSituata a nord-ovest del capoluogo comunale, dal quale dista circa 8\u00a0km, sorge in posizione lievemente rialzata rispetto al territorio circostante. \u00c8 posizionata lungo la strada statale 101 Salentina di Gallipoli che collega la citt\u00e0 ionica con Lecce.\nToponimo.\nIl nome \u00e8 probabilmente di derivazione latina, dal verbo \"cumulare\". Forse il riferimento \u00e8 alla zona su cui sorge il paese, rialzata rispetto ai territori circostanti.\nDapprima prese il nome di \"Calamitum\", luogo ricco di calami, cio\u00e8 canneto, poi \"Tollemeto\", dal cognome di un importante notaio (Cornelio Tollemeto) che firm\u00f2 un documento riguardante la chiesa locale. Successivamente a seguito di alcune altre variazioni si arriv\u00f2 a \"Colomito\" e infine all'attuale \"Collemeto\".\nStoria.\nCollemeto sorse probabilmente in epoca bizantina, come centro ecclesiastico grazie alla costruzione di un'abbazia di monaci Benedettini intorno al VII secolo d.C.; in un secondo periodo l'abbazia diventa la dimora dei monaci Basiliani.\nI primi nuclei abitativi sono rappresentati da masserie costruite dai contadini che vivevano a stretto contatto con i monaci. Attorno all'abbazia, Collemeto si sviluppa, come un tipico esempio di chorion bizantino, tra gli spazi delle cinque masserie esistenti (masseria Mongi\u00f2, masseria Favale, masseria Monache, masseria Balsamo e masseria la Camara), collocate sull'antica via che collegava Copertino a Galatina passando anche per i casali di Mollone e Santa Barbara.\nNel periodo normanno, il casale continu\u00f2 a svilupparsi, grazie anche all'opera di valorizzazione dei monaci benedettini di Nard\u00f2 e degli Olivetani di Galatina.\nNel periodo feudale fu di propriet\u00e0, fra gli altri, dei \"Maremonte\" e dei \"Brunello\" di Nard\u00f2.\n\"Coloimitu\" fu distrutta, prima fra l'880 e il 920, poi ancora nel 1147. Dopo questa data non si parla di \"Colomitu\", ma di \"masseria ti Culuimitu\", allora luogo di eremitaggio.\n ci raccontano della presenza di una caverna della masseria delle Quattro palme, al cui interno vi era un altare consacrato alla Madonna di Costantinopoli. Questa grotta costituiva per gli antichi abitanti di Columitu non solo l'unico luogo di culto, ma anche, nel periodo delle Guerre Mondiali, un ottimo rifugio dai nemici.\nQuando andarono via gli eremiti divent\u00f2 prima una stalla, poi un deposito di tabacco.\nMonumenti e luoghi d'interesse.\nCollemeto si trova lungo un importante asse viario che va da Lecce, citt\u00e0 del barocco, alla ridente citt\u00e0 portuale di Gallipoli e si interseca con l'altro asse che collega Copertino a Galatina da cui dipende amministrativamente.\nChiesa della Madonna di Costantinopoli.\nLa chiesa della Madonna di Costantinopoli costituisce la chiesa parrocchiale del paese. Fu eretta nella prima met\u00e0 del 1900 su una preesistente costruzione ed \u00e8 stata consacrata nel 1949. La chiesa presenta una sobria facciata di stile neoromanico con rosone centrale e portale d'ingresso, sul quale \u00e8 scolpito lo stemma della famiglia Mongi\u00f2 - un elefante con sopra una torre - che promosse la costruzione dell'edificio. Ai lati dell'unico portale si aprono due nicchie ospitanti statue in pietra. Sul lato destro del prospetto si erge il campanile.\nMasserie.\nIl piano urbanistico di Collemeto si \u00e8 sviluppato tra una decina di masserie, tra le quali:"}
{"id": "1393843", "revid": "767487", "url": "https://it.wikipedia.org/wiki?curid=1393843", "title": "Jordin Sparks", "text": "Il 23 maggio 2007 \u00e8 stata proclamata vincitrice del reality show americano \"American Idol\" e successivamente ha pubblicato il suo album di debutto, \"Jordin Sparks\", che ha avuto un ottimo successo negli USA: in seguito ha prodotto alcuni singoli di successo a livello mondiale, come il duetto con Chris Brown \"No Air\". Nella sua carriera ha ottenuto 4 top 10 nella Billboard Hot 100 e pubblicato 3 album e 3 EP.\nCarriera.\nBiografia.\nJordin \u00e8 nata a Phoenix, Arizona, da Philippi Sparks, giocatore di football nella NFL e Jodi Wiedmanne. \u00c8 cresciuta nella citt\u00e0 di Glendale, subito a ovest della capitale. Ha un fratello pi\u00f9 piccolo, PJ.\nHa frequentato la Sandra Day O'Connor High School fino al 2006, anno in cui ha iniziato a studiare a casa, al fine di prestare maggiore attenzione alle sue notevoli doti canore. \u00c8 di fede cristiana evangelica, come da lei stessa dichiarato in un'intervista al settimanale italiano Panorama.\nAmerican Idol.\nJordin ha partecipato e vinto la sesta edizione di American Idol. Dalle prime audizioni a Seattle, Washington, il suo percorso \u00e8 stato lineare, con giudizi dei giudici per la maggior parte positivi.\nPrimo Album: \"Jordin Sparks\" (2007-2009).\nDopo la breve parentesi di un mini-album per iTunes, il primo album di Jordin \u00e8 stato pubblicato negli Stati Uniti il 20 novembre 2007, dall'etichetta discografica della giovane, la 19 Recordings/Jive Records. L'album si intitola \"Jordin Sparks\" e contiene il singolo \"Tattoo\", vero e proprio successo negli \"States\" e la hit a livello mondiale, \"No Air\" in collaborazione con la stella dell'hip-hop-R'n'B Chris Brown \u00e8 il secondo singolo, ed \u00e8 un altro grande successo. L'album debutta nella top ten americana e finora ha venduto poco pi\u00f9 di 1 milione di copie. Segue il terzo singolo \"One Step At Time\", che dona a Jordin la sua terza top 10 consecutiva in USA. In seguito a questi grandi successi, Jordin Sparks viene premiata come \"Best New Artist\" agli MTV Video Music Awards. Nel 2008 la cantante ha inoltre l'opportunit\u00e0 di esibirsi al Super Bowl con l'inno nazionale statunitense.\nNel 2009 inoltre apre il \n\"\", tour di Britney Spears. Precedentemente aveva aperto anche l\"As I Am Tour\" di Alicia Keys e portato avanti un joint tour in compagnia di Jesse McCartney. Sempre nel 2009, Jordin Sparks ha l'opportunit\u00e0 di esibirsi davanti all'allora presidente degli USA Barack Obama.\nSecondo album Battlefield, duetti con Jason Derulo, cambio casa discografica (2009 - 2014).\nSempre nel 2009, Jordin Sparks pubblica il singolo \"Battlefield\" e riesce ad ottenere la quarta top 10 consecutiva in USA, piazzandosi alla numero 10 della Billboard Hot 100. Nelle settimane successive viene pubblicato l'album omonimo, il secondo nella carriera dell'artista. Il singolo ottiene un ottimo successo internazionale, tuttavia l'album non riesce ad ottenere alcuna certificazione. Seguono altri singoli ed un tour intitolato per l'appunto \"Battlefield Tour\". In questo stesso periodo, Jordin Sparks apre il Jonas Brothers World Tour 2009 dei Jonas Brothers e collabora con il cantante australiano Guy Sebastian nel brano \"Like It Like That\", che ottiene un buon successo in Nuova Zelanda e Australia. Successivamente, Jordin Sparks incide una cover del classico \"Beauty And The Beast\" e pubblica i singoli \"The World I Knew\", \"Count On You\" con i Big Time Rush e \"I Am A Woman\".\nNel 2011, Jordin Sparks passa sotto il controllo della RCA Records a causa del fallimento della casa discografica precedente. Nello stesso periodo, la Sparks prende parte al remix ufficiale di \"It Girl,\" singolo dell'allora fidanzato Jason Derulo. Successivamente, al debutto come attrice di Jordin nel film \"Sparkle\" viene associata la pubblicazione di musica inedita della cantante per la colonna sonora del film. Nel 2012 l'artista prende parte all'evento \"VH1 Divas 2012\".\nNel 2013 Jordin torna a collaborare con Jason Derulo nel brano \"Vertigo\" ed appare inoltre nel video di \"Marry Me\": Derulo dichiara di aver scritto sia questo brano che \"The Other Side\" dedicandole proprio alla Sparks. Nel medesimo anno, Jordin Sparks annuncia su Twitter la fine dei rapporti fra lei e la RCA Records: per tale ragione, il terzo album di Jordin Sparks non verr\u00e0 mai rilasciato sebbene la cantante avesse annunciato che il progetto fosse stato ultimato. Viene successivamente annunciato che Jordin Sparks sarebbe entrata a far parte della casa discografica fondata dal produttore Salaam Remi, restando dunque all'interno della Sony Music.\nLeft Felicia, Right Here Right Now, Sounds Like Me (2014 - presente).\nDopo aver pubblicato il brano \"I Wish We'd All Been Ready\" per la colonna sonora del film \"Left Behind\", a cui partecipa come attrice, Jordin Sparks pubblica un mixtape intitolato \"Left Felicia\" sulla piattaforma Soundcloud. Il 25 novembre 2014 viene annunciata la pubblicazione dell'album \"Right Here Right Now\", prevista per il 2015; vengono estratti i primi due singoli: \"Double Tap\" in collaborazione con 2 Chainz, secondo molti dedicata all'ormai ex fidanzato Jason Derulo, e la title track.\nL'album viene accolto tiepidamente dalle classifiche, e successivamente alla sua pubblicazione Jordin Sparks lascia anche la casa discografica di Remi. Nonostante gli insuccessi commerciali, nel 2018 Jordin Sparks conferma di essere al lavoro su un nuovo album Nel 2019 viene pubblicato \"1990 Forever,\" joint EP in cui Jordin collabora con Elijah Blake, dopo di che la Sparks si d\u00e0 al musical partecipando allo spettacolo di Broadway \"Waitress\".\nNel 2020 Jordin Sparks riprende a pubblicare singoli: l'artista partecipa alla grande collaborazione \"House Party\" insieme a New Kids On The Block, Naughty By Nature, Big Freedia, Boyz II Men; successivamente vengono pubblicati i singoli da solista \"Unknown\" e \"Red Sangria\". Il 14 agosto 2020 viene pubblicato l'EP \"Sounds Like Me,\" che include i due singoli precedenti. Il 2 ottobre 2020 pubblica il singolo \"Homebody\".\nAttrice: \"Sparkle, Left Behind\".\nNell'autunno del 2011, Jordin Sparks ricopre il ruolo da protagonista nella sua prima pellicola cinematografica \"Sparkle - La luce del successo\", diretta da Salim Akil, ispirata alla storia delle The Supremes; nel film, il ruolo della madre delle protagoniste \u00e8 interpretato da Whitney Houston, nella sua ultima apparizione cinematografica. Nel 2014 escono due film in cui Jordin \u00e8 tra i protagonisti, \"The Inevitable Defeat of Mister and Pete\" e il film fantastico \"Left Behind - La profezia\" con Nicolas Cage.\nVita privata.\nAl debutto, Jordin Sparks indossava l'anello della verginit\u00e0. Questa sua scelta diede adito a polemiche in seguito ad una sua dichiarazione pronunciata nel 2009, in cui giustific\u00f2 la scelta affermando che \"non tutte le ragazze sono delle prostitute\", in risposta ad una battuta pronunciata da Russel Crowe sui Jonas Brothers durante i VMAs. Successivamente la cantante ha chiesto scusa per il modo in cui si era espressa. La Sparks ha poi tolto l'anello della verginit\u00e0 in seguito al fidanzamento con Jason Derulo, affermando che \u00e8 stato doloroso per una famiglia religiosa come la sua ma che \"ormai \u00e8 successo ed \u00e8 stato meraviglioso\".\nNel 2017, Jordin Sparks ha sposato il modello Dana Isaiah. I due hanno dato alla luce il loro primo figlio, Dana Isaiah Thomas Jr., nel 2018.\nDiscografia.\nSingoli.\nCollaborazioni.\nNo Air ft. Chris Brown\nIn featuring.\nCount On You - Big Time Rush ft. Jordin Sparks"}
{"id": "1393847", "revid": "1632387", "url": "https://it.wikipedia.org/wiki?curid=1393847", "title": "Alive Devastation", "text": "Alive Devastation \u00e8 il secondo album live della band thrash metal tedesca Destruction, pubblicato nel 2002."}
{"id": "1393848", "revid": "114283", "url": "https://it.wikipedia.org/wiki?curid=1393848", "title": "Cellule vegetali", "text": ""}
{"id": "1393850", "revid": "6789", "url": "https://it.wikipedia.org/wiki?curid=1393850", "title": "Festo (proconsole)", "text": ""}
{"id": "1393852", "revid": "1862310", "url": "https://it.wikipedia.org/wiki?curid=1393852", "title": "Roosna-Alliku", "text": "Roosna-Alliku era un comune rurale dell'Estonia centrale, nella contea di J\u00e4rvamaa. Il centro amministrativo era l'omonimo borgo (in estone \"alev\").\nNel 2017 \u00e8 stato inglobato nel comune di Paide.\nLocalit\u00e0.\nOltre al capoluogo, il comune comprende 12 localit\u00e0 (in estone \"k\u00fcla\"):\nAllikj\u00e4rve, Esna, Kaaruka, Kihme, Kirisaare, Kodasema, Koordi, Oeti, T\u00e4nnapere, Valasti, Vedruka and Viisu."}
{"id": "1393855", "revid": "1272592", "url": "https://it.wikipedia.org/wiki?curid=1393855", "title": "Aeroporto di Venezia-Lido", "text": "L'aeroporto di Venezia-Lido \"Giovanni Nicelli\" (un tempo chiamato aeroporto di Venezia-San Nicol\u00f2), \u00e8 situato nella parte nord dell'isola del Lido di Venezia.\nLa pista in erba \u00e8 di 994x45 m, con orientamento 05/23. L'aeroporto \u00e8 anche dotato di eliporto, con area di atterraggio in erba di 25x35 m.\nStoria.\nIl primo volo di un aeroplano su Venezia, un Farman II francese, pilotato dal campione automobilistico Alessandro Umberto Cagno, risale al 1911 e fu il risultato di una iniziativa pubblicitaria della Compagnia Italiana Grandi Alberghi per attirare e divertire la ricca clientela.\nDopo quella prima esperienza, le esibizioni aeronautiche continuarono e, nella primavera del 1914, una pubblicit\u00e0 dell'H\u00f4tel Excelsior avvertiva i futuri clienti che ci sarebbero stati a disposizione due idrovolanti, per il loro divertimento. Lo scoppio della prima guerra mondiale annull\u00f2 l'iniziativa.\nL'importanza della citt\u00e0 lagunare come base di idrovolanti militari fu ben presto compresa dalla Regia Marina, che il 25 aprile del 1913, festa di San Marco, battezz\u00f2 la nascita della prima squadriglia di idrovolanti al mondo, con il nome appunto di San Marco e con sede presso l'Arsenale. Alla squadriglia era annessa la scuola di pilotaggio, realizzandosi in tal modo un progetto proposto sin dal 30 ottobre 1912 dal capitano di fregata Ludovico de Filippi, brevettato a Centocelle nel 1910 e vice-ispettore dei Servizi Aeronautici del Ministero della Guerra sin dal 6 aprile 1911. In un primo tempo, l'attivit\u00e0 della scuola si svolse nel canale delle Vergini, presso l'Arsenale, ma poco dopo venne trasferita sul nuovo idroscalo, realizzato nel canale del forte di S. Andrea, nell'isola delle Vignole, non lontano dalla bocca di porto del Lido. L'organico della scuola era costituito dalla Squadriglia S. Marco, che utilizz\u00f2 inizialmente 8 idrovolanti di tipo eterogeneo (un idro Ginocchio, tre Borel 100 Hp, un Borel 80 Hp, due Curtiss Paulham 1912 e un Br\u00e9guet).\nIl 26 aprile 1912 la scuola di aviazione Caproni, utilizzando un Ca.12, effettu\u00f2 anche il primo trasporto di un passeggero pagante in Italia.\nAllo scoppio della prima guerra mondiale, Venezia fu facilmente esposta agli attacchi dei bombardieri austriaci, che colpirono la citt\u00e0 fin dal primo giorno.\nPer difendere la citt\u00e0 lagunare dagli attacchi dall'alto, fu necessario ricorrere all'aiuto dell'alleato francese, rappresentato da una squadriglia di caccia terrestri, l'Escadrille N 92 i - N 392 - N 561, dotata di aerei Nieuport in vari modelli; essa, dal giugno 1916, pass\u00f2 dai Nieuport 10 ai Nieuport 11 e, nel successivo ottobre, ai Nieuport 17. La squadriglia, nota anche come \"Escadrille de Venise\", ebbe come base operativa, dal dicembre 1915, il campo del forte San Nicol\u00f2, al Lido.\nI reparti dell'aviazione italiani e francesi operarono con efficacia in numerose missioni di ricognizione, bombardamento di basi nemiche e difesa della citt\u00e0. \nDall'11 marzo 1918, il Lido vide anche la nascita della 1\u00aa Squadriglia navale S.A. (o Prima Squadriglia Navale Siluranti Aeree), al comando dello scrittore e Maggiore Gabriele d'Annunzio, che vi rimase fino all'autunno 1919.\nNella tarda primavera 1918 vi nacque anche la 241\u00aa Squadriglia.\nLa Regia Marina, nel 1918, vi cre\u00f2 qui la 241\u00aa Squadriglia, comandata dal Tenente di Vascello Luigi Bologna e alla quale appartenevano i Sottotenenti Giorgio Parodi e Giovanni Ravelli, dotata di almeno 9 Hanriot HD.1 e 3 Nieuport 10 e Nieuport 17 per addestramento.\nDopo la guerra, il 18 agosto 1926, dalla pista dell'aeroporto di San Nicol\u00f2 al Lido decoll\u00f2 il primo volo di linea italiano, operato dalla societ\u00e0 Societ\u00e0 Anonima Transadriatica gestita dall'ingegner Renato Morandi; esso era diretto a Vienna via Klagenfurt ed era effettuato con trimotori Junkers G 24. L'aeroporto del Lido, battezzato \u201cGiovanni Nicelli\u201d, divenne cos\u00ec il primo aeroscalo d'Italia. La linea venne estesa l'anno successivo a Roma-Foligno-Venezia-Vienna, da parte sempre della Societ\u00e0 Anonima Transadriatica.\nNel 1927 e 1928 il famoso aviatore Mario de Bernardi raggiunse qui i Primati mondiali di velocit\u00e0 di volo, a bordo di un Macchi M.52 e di un Macchi M.52bis . \nNegli anni Cinquanta, per l'aeroporto inizi\u00f2 il declino; tutte le compagnie che vi operavano si trasferirono, prima a Treviso (1953), poi al nuovo aeroporto di Tessera (1960).\nNel 1974 anche le Officine Aeronavali vennero spostate a Tessera.\nL'aeroporto, per anni, rimase attivo solo grazie al locale Aeroclub.\nLa sua aerostazione \u00e8 l'unica in Italia ad essere rimasta indenne dai bombardamenti della Seconda guerra mondiale e testimonia, oggi, il tipico stile architettonico delle aerostazioni anni '30; in essa, vi \u00e8 un affresco raffigurante una mappa delle linee aeree del periodo."}
{"id": "1393859", "revid": "1543377", "url": "https://it.wikipedia.org/wiki?curid=1393859", "title": "Alfonso De Albentiis", "text": "Biografia.\nConsegu\u00ec a Napoli prima il diploma di scienze matematiche e fisiche, poi la laurea di ingegnere civile e il diploma di \"igiene pratica\" nel 1899.\nQuindi si trasfer\u00ec a Torino conseguendovi il diploma di ingegnere elettrotecnico.\nInizi\u00f2 l'attivit\u00e0 professionale nei cantieri Armstrong di Napoli.\nTornato a Teramo prosegu\u00ec la sua attivit\u00e0 professionale di ingegnere civile.\nFin dal 1904 inizi\u00f2 ad elaborare uno studio di fattibilt\u00e0 per la captazione delle sorgenti del torrente Ruzzo, avvalendosi della collaborazione del suo assistente e socio geom. Giovanni Bona. Il progetto prese una veste formale nel 1912.\nEra convinto pi\u00f9 di altri della necessit\u00e0 di portare l'acqua corrente alle popolazioni della Provincia di Teramo, servite solo di pozzi o fontanili alimentati da sorgenti locali facilmente soggette ad inquinamento. Le difficolt\u00e0 furono molte, non soltanto tecniche ma anche amministrative e politiche.\nImpegnativo fu il lavoro per illustrare, persuadere, coordinare, intraprendere iniziative per l'ottenimento dei finanziamenti.\nNel 1912 ader\u00ec un primo gruppo di comuni: Castellalto, Canzano, Castel Castagna, Castelli, Colledara, Cermignano, Penna Sant'Andrea, Forcella (nel Comune di Teramo), Notaresco, Cellino Attanasio.\nL'8 giugno 1912 fu costituito il \"Consorzio per l'Acquedotto del Ruzzo\"; nel 1914, aderirono al Consorzio altri comuni fra cui Teramo. L'approvazione governativa fu data il 27 settembre 1929, con Regio Decreto n. 1716.\nIl 2 luglio 1931 erano gi\u00e0 stati appaltati i lavori per la captazione delle sorgenti. La direzione dei lavori fu assegnata ovviamente al progettista ing. Alfonso de Albentiis, l'impresa era la \"Cidonio\". I lavori terminarono nel 1934. \nDopo 20 anni si portava a compimento un'opera preziosissima e difficoltosa da realizzare per quei tempi di scarsa meccanizzazione dei lavori. La tenacia fu premiata e riconosciuta dal Consorzio come si legge in una relazione del Consiglio del Consorzio: \nNel campo dell'architettura manifest\u00f2 la sua tendenza all'eclettismo italiano e al liberty, di cui fu uno dei pi\u00f9 validi rappresentanti tra i tecnici locali della prima met\u00e0 del '900.\nOpere.\nAlfonso De Albentiis \u00e8 ricordato, soprattutto, per aver progettato le opere idrauliche di captazione delle sorgenti del Ruzzo e del relativo acquedotto.\nEgli progett\u00f2 anche le centrali idroelettriche sul Rio Arno e nel Mavone per conto del Comune di Teramo e fece parte del gruppo di progettazione della ferrovia Teramo-Gran Sasso-L'Aquila\u2013Carsoli. Tali opere non furono realizzate ma rendono l'idea dell'ampiezza di interessi e delle capacit\u00e0 professionali.\nEsegu\u00ec anche progetti per ville, palazzi, ospedali, scuole, ospizi, chiese e torri campanarie, opifici industriali, strade, ponti, acquedotti, gallerie e progetti di centrali idroelettriche.\nLe opere legate all'eclettismo sono:\nUn pregiato esempio di liberty \u00e8 la \"Villa Blandina\" in viale Crucioli a Teramo.\nAltre opere di architettura dei primi novecento sono:\nTra i progetti pi\u00f9 significativi di ville private:"}
{"id": "1393860", "revid": "106456", "url": "https://it.wikipedia.org/wiki?curid=1393860", "title": "G\u00fcnter Blobel", "text": "Biografia.\nBobel nacque a Waltersdorf (oggi Niegos\u0142awice, in Polonia), nella Slesia allora tedesca, e si laure\u00f2 nelle prestigiosa universit\u00e0 di Tubinga nel 1960. \nNel 1999 ricevette il Premio Nobel per la medicina per \"...la scoperta dei segnali intrinseci delle proteine che governano la loro posizione e il loro trasporto all'interno della cellula\".\n\u00c8 stato membro del consiglio direttivo della Nestl\u00e9.\n\u00c8 scomparso nel 2018 all'et\u00e0 di 81 anni a seguito di un tumore."}
{"id": "1393863", "revid": "767487", "url": "https://it.wikipedia.org/wiki?curid=1393863", "title": "Passo di Publino", "text": "Il passo del Publino si trova a cavallo tra l'alta Val Brembana (provincia di Bergamo) e la Val del Livrio, tributaria della Valtellina, a quota 2.368\u00a0m s.l.m., e segna il punto pi\u00f9 basso della cresta che collega il Corno Stella al Pizzo Zerna.\nAccessi.\nLo si raggiunge per la via pi\u00f9 breve partendo da Carona (BG), in alta Val Brembana, da dove si prende il sentiero per il rifugio Fratelli Calvi (strada carrabile parzialmente cementata in alcuni tratti). \nSi attraversa l'abitato di Pagliari e si prosegue lungo la carrabile. Si passa una cascata e poco pi\u00f9 avanti, passato un doppio tornante, si lascia la carrabile e, in prossimit\u00e0 della fontanella, si prende il sentiero a sinistra in direzione Val Sambuzza - passo del Publino.\nLa Val Sambuzza \u00e8 tristemente famosa per diversi incidenti di sci-alpinismo: lo staccamento di valanghe infatti ha causato la morte di alcuni sciatori. Nonostante ci\u00f2 in estate e in condizioni di tempo ottimali il sentiero \u00e8 facilmente percorribile e ben segnato fino al raggiungimento del passo.\nPoche decine di metri prima di raggiungere il passo si incrocia il bivacco Pedrinelli.\nIl sentiero, per altro, non attraversa lo spartiacque nel punto pi\u00f9 basso (il lato valtellinese \u00e8 troppo ripido in tal punto) bens\u00ec pi\u00f9 in alto, a est, salendo in direzione del P.zo Zerna e permette di scendere agevolmente in meno di un'ora al sottostante lago di Publino con l'adiacente rif. Caprari."}
{"id": "1393864", "revid": "1543377", "url": "https://it.wikipedia.org/wiki?curid=1393864", "title": "Futbol'nyj Klub \u010cernomorec Novorossijsk", "text": "Il FK \u010cernomorec Novorossijsk (rus. \u0424\u041a \"\u0427\u0435\u0440\u043d\u043e\u043c\u043e\u0440\u0435\u0446\" \u041d\u043e\u0432\u043e\u0440\u043e\u0441\u0441\u0438\u0439\u0441\u043a) \u00e8 una societ\u00e0 calcistica russa con sede nella citt\u00e0 di Novorossijsk. Nella stagione 2011 milita nella Pervij divizion, la seconda serie del calcio russo. Disputa le partite interne nello Stadio Centrale, che ha una capacit\u00e0 di 12.500 spettatori.\nStoria.\nIl club venne fondato nel 1960 come \"Cement Novorossijsk\", nome che utilizz\u00f2 tra il 1960 e il 1969, e nuovamente tra il 1978 e il 1977. Tra il 1970 e il 1977, invece, il club venne conosciuto come \"Gekris Novorossijsk\", e, dal 2005, assunse la denominazione attuale.\nLa squadra partecip\u00f2 alla Pervij divizion (il secondo livello) del campionato sovietico tra il 1960 e il 1970, e nuovamente dal 1978 fino al 1991.\nDopo la dissoluzione dell'Unione Sovietica, il club ha militato per tre stagioni nella Prima divisione russa, fino alla promozione nel 1994 nella Prem'er-Liga, dove rimase fino al termine della stagione 2001, raggiungendo, come migliori risultati, i sesti posti nella stagione 1997 e nella stagione 2000.\nDopo una breve apparizione nuovamente nella stagione 2003, nel 2004 la Federcalcio russa neg\u00f2 la licenza a partecipare a competizioni professionistiche, e il club, riorganizzato e rinominato \"FC Novorossijsk\" fu ammessa al massimo livello dilettantistico."}
{"id": "1393865", "revid": "1776051", "url": "https://it.wikipedia.org/wiki?curid=1393865", "title": "Live Promo", "text": "Live promo \u00e8 un EP della band thrash metal tedesca Destruction, pubblicato nel 2001. Contiene 4 brani registrati durante il tour mondiale del 2000."}
{"id": "1393866", "revid": "287204", "url": "https://it.wikipedia.org/wiki?curid=1393866", "title": "Gunter Blobel", "text": ""}
{"id": "1393867", "revid": "339392", "url": "https://it.wikipedia.org/wiki?curid=1393867", "title": "FC Chernomorets Novorossiysk", "text": ""}
{"id": "1393868", "revid": "92719", "url": "https://it.wikipedia.org/wiki?curid=1393868", "title": "Rinoceronte di Sumatra settentrionale", "text": ""}
{"id": "1393870", "revid": "159315", "url": "https://it.wikipedia.org/wiki?curid=1393870", "title": "Live promo", "text": ""}
{"id": "1393872", "revid": "486946", "url": "https://it.wikipedia.org/wiki?curid=1393872", "title": "FC Terek Grozny", "text": ""}
{"id": "1393873", "revid": "1862310", "url": "https://it.wikipedia.org/wiki?curid=1393873", "title": "T\u00fcri (comune rurale)", "text": "T\u00fcri \u00e8 un comune rurale dell'Estonia centrale, nella contea di J\u00e4rvamaa. Il centro amministrativo \u00e8 l'omonima citt\u00e0 (in estone \"linn\").\nNel 2005 il comune ha inglobato il comune urbano di T\u00fcri e i comuni rurali di Oisu e Kabala.\nNel 2017, in seguito alla riforma amministrativa, ha inglobato i comuni di V\u00e4\u00e4tsa e di K\u00e4ru (nella contea di Raplamaa).\nLocalit\u00e0.\nOltre al capoluogo, il comune comprende due borghi (in estone \"alevik\"), Oisu e S\u00e4revere, e 35 localit\u00e0 (in estone \"k\u00fcla\"):\nArkma, J\u00e4ndja, Kabala, Kahala, Karjak\u00fcla, Kirna, Kolu, Kurla, K\u00e4revere, Laupa, Lokuta, Meossaare, Metsak\u00fcla, M\u00e4ek\u00fcla, N\u00e4suvere, Ollepa, Pala, Pibari, Poaka, P\u00f5ikva, Rassi, Raukla, Retla, Rikassaare, Saareotsa, Sagevere, Taikse, Tori, T\u00e4nnassilma, T\u00fcri-Alliku, Vilita, Villevere, V\u00e4ljaotsa, \u00c4iamaa, \u00c4nari."}
{"id": "1393874", "revid": "155118", "url": "https://it.wikipedia.org/wiki?curid=1393874", "title": "Juggling", "text": ""}
{"id": "1393875", "revid": "320578", "url": "https://it.wikipedia.org/wiki?curid=1393875", "title": "Aeroporto di Venezia-S.Nicol\u00f2", "text": ""}
{"id": "1393881", "revid": "1862310", "url": "https://it.wikipedia.org/wiki?curid=1393881", "title": "V\u00e4\u00e4tsa", "text": "V\u00e4\u00e4tsa era un comune rurale dell'Estonia centrale, nella contea di J\u00e4rvamaa. Il centro amministrativo era l'omonimo borgo (in estone \"alevik\").\nNel 2017 \u00e8 stato inglobato nel comune di T\u00fcri.\nLocalit\u00e0.\nOltre al capoluogo, il comune comprende 10 localit\u00e0 (in estone \"k\u00fcla\"):\nAasuv\u00e4lja, L\u00f5\u00f5la, Piiumetsa, Reopalu, Roovere, R\u00f6a, Saueaugu, Vissuvere, V\u00e4ljataguse, \u00dclej\u00f5e."}
{"id": "1393884", "revid": "92719", "url": "https://it.wikipedia.org/wiki?curid=1393884", "title": "1500 a.C.", "text": ""}
{"id": "1393885", "revid": "339392", "url": "https://it.wikipedia.org/wiki?curid=1393885", "title": "Under-23", "text": ""}
{"id": "1393887", "revid": "38120", "url": "https://it.wikipedia.org/wiki?curid=1393887", "title": "Giustizia Mascherata", "text": ""}
{"id": "1393888", "revid": "219355", "url": "https://it.wikipedia.org/wiki?curid=1393888", "title": "Deviazione standard relativa", "text": ""}
{"id": "1393889", "revid": "31886", "url": "https://it.wikipedia.org/wiki?curid=1393889", "title": "Dent Blanche", "text": "La Dent Blanche \u00e8 una montagna di forma piramidale che raggiunge i 4.357\u00a0m s.l.m. Si trova nelle Alpi Pennine, nel Canton Vallese. \u00c8 situata nel comune di Evol\u00e8ne (distretto di H\u00e9rens), e ne costituisce uno dei simboli pi\u00f9 caratteristici. Guy de Maupassant l'ha denominata la \"monstrueuse coquette\" (\"la civetta mostruosa\").\nToponimo.\nQuesta montagna si sarebbe dovuta in realt\u00e0 chiamare \"Dent d'H\u00e9rens\": i nomi di queste due montagne furono invertiti quando i geografi procedettero alla registrazione ufficiale delle vette durante il XIX secolo. Il nome d'origine sembrava pi\u00f9 logico, dato che la montagna dominava l'omonima valle.\nCaratteristiche.\n\u00c8 collocata tra la Val d'Herens, la valle di Zinal e la valle di Zmutt (laterale della Mattertal). I rispettivi centri abitati di Evol\u00e8ne, di Zinal e di Zermatt si trovano circa alla stessa distanza dalla montagna.\nLa montagna fa parte della cosiddetta \"corona imperiale\", insieme di montagne che formano un ferro di cavallo: Les Diablons (3.609\u00a0m), il Bishorn (4.153\u00a0m), il Weisshorn (4.505\u00a0m), lo Schalihorn (3.974\u00a0m), lo Zinalrothorn (4.221\u00a0m), il Trifthorn (3.728\u00a0m), l'Obergabelhorn (4.062\u00a0m), il mont Durand (3.712\u00a0m), la Pointe de Zinal (3.790\u00a0m), la Dent Blanche (4.356\u00a0m), il Grand Cornier (3.961\u00a0m), il Pigne de la L\u00e9 (3.396\u00a0m), la Garde de Bordon (3.310\u00a0m), ed al centro di questa gigantesca parabola il Monte Besso (3.667\u00a0m).\nSi presenta come una piramide dalla quale scendono quattro creste orientate secondo i punti cardinali. La cresta sud viene detta \"Wandfluegrat\", quella ovest viene chiamata \"Ar\u00eate de Ferp\u00e8cle\", quella est (pi\u00f9 precisamente in direzione est-nord-est) prende il nome di \"Ar\u00eate des Quatre Anes\". Alternate alle quattro creste vi sono quattro pareti: la parete nord-est (detta anche parete nord) scende sul \"Glacier du Grand Cornier\" (parte del Glacier de Zinal); la parete sud-est si trova sopra il \"Sch\u00f6nbielgletscher\" (parte del Ghiacciaio di Zmutt); quella sud-ovest sovrasta il \"Glacier des Manzettes\" (parte del Glacier de Ferp\u00e8cle) e, infine, quella nord-ovest si erge sopra il ghiacciaio omonimo.\nIl \"Col de la Dent Banche\" (3.531\u00a0m) si trova al termine della cresta nord; nei pressi del colle vi \u00e8 il \"Bivacco della Dent Blanche\". La Cabane de la Dent-Blanche si trova ai piedi della cresta sud.\nStoria.\nLa prima salita alla vetta \u00e8 avvenuta il 18 luglio 1862 da parte di William Wigram e Thomas Stuart Kennedy accompagnati dalle guide Jean-Baptiste Croz e Johann Kronig.\nVia di salita.\nLa via normale di salita affronta la cresta sud, parte dalla Cabane de la Dent-Blanche ed \u00e8 valuta nel suo complesso AD. Dal rifugio si risale verso est il crestone di sfasciumi che porta al \"Wandflueluecke\" (3.703\u00a0m). Volgendosi ora a nord si affronta la cresta sud (detta \"Wandfluegrat\") della montagna. Il tratto pi\u00f9 impegnativo \u00e8 il superamento del \"Gran Gendarme\".\nLa salita della cresta ovest (\"Ar\u00eate de Ferp\u00e8cle\") viene classificata D+ e si diparte dal \"Bivacco della Dent Blanche\". Dal bivacco si attraversa orizzontalmente il \"Glacier de la Dent Blanche\" fino ad arrivare sul filo della cresta. La cresta si risale integralmente scartando i vari gendarmi.\nLa salita per la cresta est-nord-est (\"Ar\u00eate des Quatre Anes\") viene classificata D e pu\u00f2 essere percorsa partendo dalla Cabane Sch\u00f6nbiel oppure dalla Cabane du Grand Mountet.\nCuriosit\u00e0.\nIl 150\u00ba anniversario della conquista della Dent Blanche \u00e8 stato sottolineato da molte manifestazioni nella Val d'H\u00e9rens; tra queste, la salita in vetta di un alpinista cieco accompagnato da una guida specializzata."}
{"id": "1393890", "revid": "38120", "url": "https://it.wikipedia.org/wiki?curid=1393890", "title": "Hooded Justice", "text": ""}
{"id": "1393891", "revid": "339392", "url": "https://it.wikipedia.org/wiki?curid=1393891", "title": "Chernomorets Novorossiysk", "text": ""}
{"id": "1393893", "revid": "287204", "url": "https://it.wikipedia.org/wiki?curid=1393893", "title": "Giovanni da Vigo", "text": "Vita.\nSecondo alcuni testi storici nacque intorno al 1450 a Rapallo - nel Golfo del Tigullio - da una famiglia radicata nel territorio e presente in molteplici atti notarili e carte varie dell'epoca. Originariamente si pens\u00f2 a Genova come vero luogo natio, ma l'ipotesi fu in seguito smentita poich\u00e9 in alcuni documenti - tra le quali una dedica della seconda parte della sua opera \"Practica chirurgica\" al medico Giovanni Antracino da Macerata - lo stesso Giovanni da Vigo si dichiara nativo \"de Rapalo\".\nIn et\u00e0 giovanile prosegu\u00ec i suoi primi studi sulla medicina dapprima presso l'Ospedale di Pammatone di Genova e in seguito si trasfer\u00ec a Saluzzo (CN) che gi\u00e0 ospitava diversi e illustri medici dell'epoca tra cui un certo \"Battista da Rapallo\", medico chirurgo litotomo che s'inser\u00ec al servizio dei Marchesi di Saluzzo. Sul rapporto tra Battista e Giovanni da Vigo alcuni testi dello storico Vincenzo Malacarne (1774-1816) riferiscono che Giovanni fosse in realt\u00e0 figlio del Battista, ma studi pi\u00f9 recenti dello storico Pietro Berri smentiscono tale rapporto familiare; secondo il Berri Giovanni si trasfer\u00ec nella citt\u00e0 piemontese solo per trarre insegnamento medico dal Battista suo concittadino.\nIn data non conosciuta, le fonti storiche su questo periodo sono frammentarie o scarse, si trasfer\u00ec a Genova dove inizi\u00f2 ad esercitare la sua professione di medico chirurgo. Dal capoluogo genovese, dove rimase per un periodo che va dal 1487 al 1495, si spost\u00f2 a Savona al servizio del cardinale Giulio della Rovere che nel 1503 fu eletto al soglio pontificio con il nome di papa Giulio II.\nDa Vigo si trasfer\u00ec anch'egli a Roma dove divenne l'archiatra del pontefice fino al 1513, anno in cui Giulio II mor\u00ec. Secondo alcuni storici continu\u00f2 a vivere nella citt\u00e0 capitolina fino alla sua morte avvenuta nel 1525.\nA Giovanni da Vigo \u00e8 intitolato il liceo classico di Rapallo.\nGli studi.\nNei vari studi medici approfond\u00ec e studi\u00f2 la traumatologia bellica - in particolare le ferite da arma da fuoco -, la legatura dei vasi sanguigni e inizi\u00f2 i primi studi in Italia della malattia della sifilide. Su quest'ultima concentr\u00f2 le prime cure mediche utilizzando fumigazioni di cinabro e del deutossido di mercurio sulle ulcere, rimedio medico che all'epoca assunse la denominazione di \"polvere rossa di Gian de Vigo\".\nDescrisse lo sfondamento del cranio nei bambini e la frattura del tavolato interno negli adulti.\nSecondo lo storico Giovanni Battista Pescetto approfond\u00ec inoltre lo studio della botanica durante il suo soggiorno a Genova tra il 1487 e il 1495, in particolare alla ricerca di erbe medicinali da impiegare per nuove terapie.\nOpere.\nTra le opere principali di Giovanni da Vigo furono pubblicate diversi saggi nel campo medico - chirurgico quali la \"Practica copiosa in arte chirurgica ad filium Aloisium\" scritta e pubblicata durante il suo soggiorno a Roma alla corte papale di Giulio II.\nLa pratica fu redatta pi\u00f9 volte negli anni successivi principalmente in lingua latina (Pavia 1514; Lione 1516; 1518; 1519; 1528; 1532; 1534; 1538; 1561), in lingua tedesca (\"Grosse Wundarzney\", Norimberga 1677), in francese a Parigi (1530) e Lione (1515; 1537), in lingua italiana a Venezia (1540; 1576; 1582; 1560; 1568; 1598; 1610; 1639) e in spagnolo 1627. Nella \"Pratica copiosa\" Da Vigo descrisse le ferite d\u2019arma da fuoco e la sifilide, due tematiche che non erano ancora state affrontate da un chirurgo. \nNel 1517 far\u00e0 seguito la seconda opera \"Practica in arte chirurgica compendiosa\"."}
{"id": "1393899", "revid": "106356", "url": "https://it.wikipedia.org/wiki?curid=1393899", "title": "Dream Quest", "text": ""}
{"id": "1393901", "revid": "1372005", "url": "https://it.wikipedia.org/wiki?curid=1393901", "title": "Scoringa", "text": "Scoringa \u00e8 il nome con il quale Paolo Diacono indica la regione dove si stabilirono i Longobardi nel I secolo a.C., subito dopo aver lasciato l'originaria Scandinavia guidati da Ibor e Aio.\nIncerta l'esatta collocazione della regione. Di certo si trattava di un'area costiera a sud del Mar Baltico; la localizzazione precisa dipende per\u00f2 dalla ricostruzione etimologica del toponimo. \"Scoringa\" pu\u00f2 essere fatto derivare dall'antico germanico *\"skuro\" (\"cfr.\" inglese \"shore\" \u2018riva, costa\u2019, olandese medio e basso tedesco medio \"sch\u014dre\" \u2018capo, promontorio\u2019), e quindi indicherebbe un qualsiasi tratto costiero come l'area della foce dell'Elba. Secondo l'ipotesi sostenuta da J\u00f6rg Jarnut, invece, il termine andrebbe accostato all'alto tedesco antico \"scorro\" (=scoglio), il che indicherebbe la fascia costiera di fronte all'isola di R\u00fcgen, se non l'isola stessa o un'altra tra quelle che si estendono tra la penisola scandinava e la costa meridionale del Mar Baltico, Tuttavia, la presenza della doppia \"r\" rende quest'ultima interpretazione meno probabile.\nSconfitti i Vandali - secondo la loro tradizione grazie all'aiuto di Odino, convinto con l'inganno dalla moglie Frigg a concedere la vittoria ai Longobardi, il popolo germanico riprese la sua migrazione verso sud, dirigendosi verso la Mauringa."}
{"id": "1393902", "revid": "75435", "url": "https://it.wikipedia.org/wiki?curid=1393902", "title": "Traduzione in italiano della Bibbia", "text": ""}
{"id": "1393907", "revid": "73125", "url": "https://it.wikipedia.org/wiki?curid=1393907", "title": "Ross 780", "text": ""}
{"id": "1393913", "revid": "889336", "url": "https://it.wikipedia.org/wiki?curid=1393913", "title": "Manuela Zanchi", "text": "Ha vinto con la Nazionale di pallanuoto femminile dell'Italia (il \"Setterosa\") la medaglia d'oro alle Olimpiadi di Atene 2004 insieme alle colleghe di squadrav Francesca Cristiana Conti, Martina Miceli, Carmela Allucci, Silvia Bosurgi, Elena Gigli, Tania Di Mario, Cinzia Ragusa, Giusi Malato, Alexandra Araujo, Maddalena Musumeci, Melania Grego e Noemi Toth.\nHa giocato per la Canottieri Milano, Rari Nantes Bologna, Pallanuoto Lerici, Rari Nantes Pescara, Florentia, Orizzonte Catania e Varese Olona Nuoto (che ha anche allenato dal 2006 al 2009). Si \u00e8 ritirata al termine della stagione 2008-2009, lasciando anche il ruolo di allenatore della VON.\nLe sono stati conferiti importanti riconoscimenti per meriti sportivi. Tra questi i pi\u00f9 significativi sono la nomina a Commendatore conferita dal Presidente della Repubblica Carlo Azeglio Ciampi e il \"Collare d'Oro\", importante riconoscimento del CONI."}
{"id": "1393916", "revid": "122558900", "url": "https://it.wikipedia.org/wiki?curid=1393916", "title": "Scott Parker", "text": "Professionista con quasi 600 presenze, durante la sua carriera ha vestito le maglie delle londinesi , , , e . Con il Charlton ha conquistato un torneo di seconda serie (2000), con la casacca del Chelsea ha vinto un campionato e una coppa di Lega nel 2005 e durante il suo periodo al si \u00e8 aggiudicato l'edizione 2006 dell'Intertoto. Nazionale inglese, ha preso parte alla rassegna europea del 2012 ed \u00e8 stato capitano dell'Inghilterra.\nCarriera.\nGiocatore.\nClub.\nCharlton Athletic.\nDebutta con la maglia del Charlton il 23 agosto 1997, in Football League Championship, nella partita terminata 0-0 contro il Bury. Due mesi dopo firma un vero contratto professionistico con il Charlton Athletic, entrando cos\u00ec nella prima squadra. Nelle stagioni seguenti, a causa della sua giovane et\u00e0 e della concorrenza, Scott non riesce a raccogliere molte presenze, quindi nel 2000, quando il Charlton era in FA Premier League, viene prestato al Norwich City, squadra militante in Football League Championship, per permettere alla giovane promessa del calcio inglese di mettersi in luce. Nei suoi due mesi di prestito riesce a farsi notare e, tornato al Charlton, conquista un posto da titolare a scapito di Mark Kinsella.\nChelsea.\nScott Parker, che era stato spesse volte sul punto di lasciare il Charlton, il 30 gennaio 2004 passa al Chelsea per 10 milioni \u00a3. Parker era inizialmente considerato come alternativa a Claude Mak\u00e9l\u00e9l\u00e9 e Frank Lampard, ma le sue principali chance se le gioca come ala. Segn\u00f2 il suo unico gol con la maglia dei blues contro il Portsmouth. Dopo due mesi di militanza al Chelsea viene convocato dall'Inghilterra per la partita contro la Svezia. Al termine della stagione 2003-2004 viene nominato Giovane dell'anno della PFA (miglior giovane del campionato).\nDopo gli arrivi estivi di Robben e Tiago, le opportunit\u00e0 di giocare per Parker erano molto riduttive. A complicare le cose ci fu anche un infortunio, che consistette nella rottura del metatarso, nella partita contro il Norwich City, sua ex squadra. Termina la stagione 2004-2005 con sole 4 presenze con i blues.\nNewcastle United.\nIl 15 giugno 2005 passa al Newcastle United per 6,5 milioni \u00a3. Al Newcastle riesce subito a conquistare la fiducia dell'allenatore ed un posto da titolare.\nIl 14 luglio 2006 Scott Parker viene nominato capitano da Glenn Roeder. Il suo primo gol da capitano arriva il 19 agosto successivo, contro il Wigan; il secondo, invece, arriva il 9 settembre dello stesso anno contro il Fulham. Grazie alle sue notevoli prestazioni con il Newcastle, viene richiamato in nazionale il 29 settembre, dopo una lunga assenza. Il 7 novembre realizza un importante gol al 116\u00ba minuto in Carling Cup contro il Watford, che permette alla squadra di andare ai rigori e vincere la partita. Segna il suo 4\u00ba gol della stagione 2006-2007 contro il Tottenham Hotspur il 23 dicembre.\nWest Ham United.\nNel giugno del 2007, il West Ham United annuncia l'ingaggio di Scott Parker dal Newcastle United per 7 milioni di sterline. A causa di un infortunio, riesce a debuttare con la sua nuova maglia solo il 26 settembre 2007. Il 13 marzo 2010, durante Chelsea-West Ham, mette a segno la rete del temporaneo 1-1 contro la sua ex-squadra, con un grande destro da fuori area. Sempre dalla distanza, il 24 aprile nel 3-2 casalingo contro il Wigan segna il gol della vittoria, passo importante per l'ottenimento della salvezza. Il 17 settembre prolunga il suo contratto con gli \"Hammers\" fino al 2014, ma la stagione si conclude con la retrocessione.\nTottenham e Fulham.\nIl 31 agosto 2011, viene acquistato dal Tottenham, per 5,5 milioni di sterline.\nLa sua stagione con gli Spurs \u00e8 di alto livello, Parker con le sue 29 presenze in Premier (di cui 28 da titolare) e con le sue ottime prestazioni contribuisce alla conquista del quarto posto. Dal 2013 diventa un giocatore del Fulham ottenendo la fascia da capitano e nel 2017 si ritira dal calcio giocato.\nNazionale.\nScott Parker ha rappresentato l'Inghilterra dall'Under-15 ad ogni livello successivo. Ha collezionato 9 presenze con l'Inghilterra Under-21.\nIl debutto internazionale di Scott Parker con la Nazionale maggiore risale al 16 novembre 2003, entrando al 66' al posto di Wayne Rooney nella sconfitta della nazionale inglese contro la Danimarca per 3-2.\nPart\u00ec per la prima volta da titolare nella partita valida per le qualificazioni ad Euro 2008 contro la Croazia.\nIndossa, per la prima volta, la fascia di capitano della Nazionale nell'amichevole contro i Paesi Bassi il 29 febbraio 2012, alla sua undicesima presenza.\nAllenatore.\nLe giovanili del Tottenham.\nNell'estate del 2017, subito dopo il ritiro dal calcio giocato, inizia una nuova esperienza come allenatore, partendo dalle giovanili e precisamente dalla formazione under 18 del , firmando il suo primo contratto da allenatore con la societ\u00e0 londinese\nFulham.\nIl 4 luglio 2018, il annuncia il suo ingresso nello staff tecnico di Slavi\u0161a Jokanovi\u0107, come collaboratore tecnico, ricoprendo questo ruolo anche con l'arrivo di Claudio Ranieri. Il 28 febbraio 2019, dopo una serie di risultati negativi, la societ\u00e0 decide di affidargli l'incarico di allenatore fino al termine della stagione, prendendo il posto del tecnico italiano.\nNonostante la retrocessione della squadra in Championship, viene confermato alla guida tecnica anche per la stagione 2019/2020, nella quale dopo un buon campionato e grazie alla vittoria della finale Play-off contro il Brentford, guadagna la promozione in massima serie dopo appena un anno.\nVisti i risultati conseguiti nella stagione precedente, il Fulham lo conferma in panchina, con l'obiettivo di ottenere la salvezza. Purtroppo una striscia di risultati negativi nel finale di stagione, preclude alla squadra e al tecnico la permanenza in Premier League, chiudendo la stagione al 18 posto certificando cos\u00ec il ritorno in Championship. \nIl 28 giugno 2021 di comune accordo rescinde il proprio contratto con la squadra.\nBournemouth.\nIl 29 giugno 2021 il Bournemouth attraverso un comunicato sul proprio sito web, lo annuncia come il nuovo allenatore per la stagione 2021/2022.\nStatistiche.\nPresenze e reti nei club.\n\"Statistiche aggiornate al 7 maggio 2017.\"\nStatistiche da allenatore.\n\"Statistiche aggiornate al 1\u00ba maggio 2021.\""}
{"id": "1393918", "revid": "1566286", "url": "https://it.wikipedia.org/wiki?curid=1393918", "title": "Eduardo Noriega (attore spagnolo)", "text": "Biografia.\nNoriega nasce a Santander, nella Cantabria, il 1\u00ba agosto del 1973 da padre messicano, morto quando aveva solamente un anno d'et\u00e0, e da madre spagnola. Pi\u00f9 giovane di sette fratelli, Noriega \u00e8 inizialmente interessato alla musica, tanto da studiare solfeggio e pianoforte al conservatorio, ma in seguito si appassiona alla recitazione, decidendo di trasferirsi a Madrid per frequentare la Scuola Superiore Reale di Arte Drammatica. Durante gli studi fa la conoscenza di Alejandro Amen\u00e1bar e Mateo Gil. Debutta nel 1995 nel film interpretato da Jordi Moll\u00e0 \"Historias del Kronen\" e nel cortometraggio \"Luna\" di Amen\u00e1bar. Conosce il successo nel 1996 grazie al thriller di Alejandro Amen\u00e1bar, \"Tesis\", l'anno seguente \u00e8 protagonista assoluto di un altro successo cinematografico, \"Apri gli occhi\" con Pen\u00e9lope Cruz, ruolo per il quale riceve una nomination ai Goya e ruolo che nel 2001 \u00e8 stato reinterpretato da Tom Cruise nel remake hollywoodiano del film, \"Vanilla Sky\".\nNel 2000 affronta un ruolo complicato nel film argentino \"Plata quemada\", dove al fianco di Leonardo Sbaraglia interpreta un rapinatore omosessuale, ruolo che gli vale una nomination ai Fotogrammi d'argento. Nel 2001 lavora nel film di Guillermo del Toro \"La spina del diavolo\", ambientato in un orfanotrofio durante gli ultimi anni della guerra civile spagnola. In seguito recita con Anna Mouglalis e Paz Vega in \"Novo\" del 2002; interpreta inoltre Che Guevara in un film del 2005. Nel 2006 recita in \"Il destino di un guerriero\" con Viggo Mortensen, grazie al quale inizia ad essere notato da Hollywood; prende infatti parte ai film \"Transsiberian\" e \"Prospettive di un delitto\" nel 2008. Nel 2013 prende parte al film \"The Last Stand - L'ultima sfida\", pellicola che segna il ritorno sulle scene da protagonista di Arnold Schwarzenegger e in cui Noriega interpreta il villain principale.\nDoppiatori italiani.\nNelle versioni in italiano dei suoi film, Eduardo Noriega \u00e8 stato doppiato da:"}
{"id": "1393920", "revid": "767487", "url": "https://it.wikipedia.org/wiki?curid=1393920", "title": "Femme fatale (film)", "text": "Femme fatale \u00e8 un film del 2002 scritto e diretto da Brian De Palma, interpretato da Rebecca Romijn e Antonio Banderas, presentato fuori concorso al 55\u00ba Festival di Cannes.\nTrama.\nLa vicenda prende slancio al Festival di Cannes del 2001, alla premi\u00e8re del film \"Est-ovest - Amore-libert\u00e0\" (che fu una vera premi\u00e8re del Festival nel 1999). Il regista R\u00e9gis Wargnier e la star del film Sandrine Bonnaire (nel ruolo di loro stessi) sfilano sul tappeto rosso accanto a Veronica, una bellissima modella bruna, vestita solamente di un gioiello d'oro a forma di serpente e tempestato di diamanti. La ladra mercenaria Laure Ash, fingendosi una fotografa, riesce ad entrare indisturbata e a sedurre Veronica. Nelle toilette del teatro si svolge un conturbante incontro lesbico, in cui la ladra cerca di rubare il serpente d'oro. Non tutto fila liscio come pianificato: i complici vengono presi, e Laure decide allora di fare tutto da sola e abbandona il resto del gruppo.\nA Parigi, una serie di eventi fa s\u00ec che Laure venga scambiata per il suo stesso sosia, una donna parigina di nome Lily, recentemente scomparsa, sconvolta per la morte del marito e del figlio. I genitori di Lily la scambiano per la loro figlia e la conducono a casa. Mentre Laure si rilassa in una vasca a casa di Lily, la vera Lily ritorna e si suicida mentre Laure osserva segretamente, fornendo a Laure l'opportunit\u00e0 di prendere la sua identit\u00e0 per sempre, lasciando il paese per gli Stati uniti d'America.\nSette anni dopo, Laure (nella sua identit\u00e0 di Lily) riappare a Parigi come moglie di Bruce Watts, il nuovo ambasciatore americano in Francia. Dopo essere arrivata in Francia, un paparazzo spagnolo di nome Nicolas Bardo le scatta una foto. L'immagine \u00e8 esposta in giro per Parigi, e il suo complice Black Tie, che \u00e8 stato casualmente rilasciato dalla prigione sette anni dopo essere stato arrestato per la rapina, vede la foto scattata da Bardo. Laure, esposta ai suoi ex complici vendicativi, decide quindi di manipolare Bardo, con cui ha anche una relazione sessuale. Alla fine la coppia si incontra con Bruce per un riscatto, ma Bardo ha una crisi di coscienza all'ultimo momento, sabotando il piano. Per rappresaglia, Laure uccide sia Bruce che Bardo.\nLa scena cambia e tutti gli eventi del film dopo che Laure \u00e8 entrata nella vasca di casa di Lily si rivelano un sogno. Laure spia Lily che entra in casa come prima, ma questa volta le impedisce di suicidarsi. Sette anni dopo, Laure e Veronica, che si \u00e8 rivelata essere la compagna di Laure da sempre, parlano del successo del loro colpo. Black Tie e Racine arrivano in cerca di vendetta, ma vengono uccisi dallo stesso camion che ha ucciso Veronica nel sogno di Laure. Bardo, testimone di tutti questi eventi, si presenta a Laure, giurando di averla incontrata prima, con Laure che risponde \"Soltanto nei miei sogni\"."}
{"id": "1393936", "revid": "547034", "url": "https://it.wikipedia.org/wiki?curid=1393936", "title": "Interrogatio Johannis", "text": "L'Interrogatio Johannis (titolo completo \"Interrogatio Iohannis apostoli et evangelistae in cena secreta regni coelorum de ordinatione mundi istius et de principe et de Adam\") o Libro di Giovanni evangelista (da non confondere con l'Apocrifo di Giovanni, talvolta indicato con lo stesso nome) o Cena segreta \u00e8 un vangelo apocrifo in lingua latina, databile al tardo medioevo.\nDi ispirazione manichea, \u00e8 un raro documento del catarismo: in seguito alle persecuzioni subite, la maggior parte delle opere religiose dei Catari furono distrutte. Proviene dalle setta manichea del Bogomili della Bulgaria, attiva dal X al XIV secolo.\nStoria.\nSi tratta di un manoscritto in lingua latina conservato negli archivi del Tribunale\ndell'Inquisizione della citt\u00e0 francese di Carcassonne, in Linguadoca.\nStando a quanto afferma un'annotazione presente nel testo stesso, si tratterebbe di una traduzione in latino di un testo precedente, portato in Italia dalla Bulgaria da Nazario, vescovo della comunit\u00e0 catara di Concorezzo (attuale provincia di Monza e della Brianza), intorno al 1190.\nDi l\u00ec pass\u00f2 in Linguadoca quasi certamente prima del 1209, anno della persecuzione dei catari francesi ad opera di papa Innocenzo III, dove \u00e8 attualmente conservato.\nVerosimilmente l'ambiente che lo produsse \u00e8 riconducibile al movimento eretico dei bogomili dell'Oriente balcanico e la lingua originale dovrebbe essere stata lo slavo o il greco.\nContenuto.\nIl manoscritto contiene un testo cristiano di matrice fondamentalmente manichea con influssi gnostici, bench\u00e9 in alcuni punti si discosti sensibilmente sia dal manicheismo che dallo gnosticismo intesi in senso stretto.\n\u00c8 lacunoso in alcune parti: ad esempio non \u00e8 leggibile la risposta alla domanda \"Che cosa significa mangiare la mia carne e bere il mio sangue?\" che l'apostolo Giovanni pone a Ges\u00f9.\nIn sostanza, contiene un \"secretum\" cio\u00e8 una rivelazione segreta che Ges\u00f9 fa ad una determinata persona (in questo caso l'apostolo prediletto nonch\u00e9 evangelista Giovanni) in un determinato contesto (in questo caso l'ultima cena).\nSchematicamente, il testo afferma che:\nLe differenze iniziano quando il testo afferma che Satana, non trovando pace dopo la sua caduta dai cieli celesti, chiede a Dio compassione, compassione che gli viene concessa per un periodo di sette giorni nel quale si d\u00e0 subito da fare creando il cielo, la terra e tutte le cose visibili unitamente ad Adamo ed Eva.\nSuccessivamente due angeli ribelli che avevano seguito Satana nella sua trasgressione a Dio entrano rispettivamente nei corpi di Adamo ed Eva.\nSempre secondo questo testo, nella storia umana Satana avrebbe inviato sulla terra dei suoi emissari tra cui Enoch ed Elia, quest'ultimo con il corpo di Giovanni il Battista.\nIn sintesi, il genere umano e tutto quanto \u00e8 presente sulla terra non \u00e8 opera di Dio, bens\u00ec di Satana.\nIl manoscritto termina affermando la vittoria del bene sul male: cosa inusuale per il manicheismo che considerava il conflitto tra il bene ed il male come coeterno e insolubile.\nStudi e traduzioni.\nFu pubblicato la prima volta nel XVII secolo ad opera di I. Benoist nel suo libro \"Histoire des Albigeois et des Vaudois ou Barbets\" del 1691.\nSar\u00e0 analizzato nel 1832 da J. K. Thilo nel suo \"Codex apocryphus Novi Testamenti ecc...\" e successivamente nel 1929 da R. Reitzenstein nel suo \"Die Vorgeschichte der christlichen Taufe\".\n\u00c8 stato tradotto per la prima volta in lingua italiana nel 1969 da Marcello Craveri in \"I vangeli apocrifi\" della Einaudi Tascabili articolandolo in 16 brevi versetti."}
{"id": "1393938", "revid": "287204", "url": "https://it.wikipedia.org/wiki?curid=1393938", "title": "Horn Head", "text": "Horn Head (\"Corran Binne\" in gaelico irlandese, che significa \"dirupo nella collina\", quasi mai italianizzato in Capo Horn per non confonderlo con il pi\u00f9 famoso Capo Horn in Sud America) \u00e8 un promontorio settentrionale del Donegal, in Irlanda, a breve distanza dall'abitato di Dunfanaghy. Costituisce il tratto costiero estremo occidentale della Sheephaven Bay.\nLuogo desolato a selvaggio, \u00e8 costituito da un'area rurale collinare che si insinua lungo il promontorio verso l'Atlantico prima di precipitarvi improvvisamente formando scogliere drammatiche che raggiungono un'altezza massima di 180 metri (di poco inferiore alle celebri Cliffs of Moher).\nTurismo.\nL'area, per quanto non inserita nei maggiori circuiti turistici irlandesi, \u00e8 apprezzata dai visitatori per i luoghi particolarmente incontaminati, le panoramiche molto suggestive e la presenza di siti preistorici di discreto interesse. I panorami sono facilmente apprezzabili anche dalla presenza di due torri, una di origine napoleonica e l'altra della Seconda guerra mondiale. \nCuriosa la cosiddetta \"McSwyne's Gun\" (\"Pistola di McSwyne\"), una grotta verticale nella scogliera che parte dal terreno sovrastante e termina in mare e che un passato provocava sbuffi di acqua oceanica e forti fragori, sentiti dai locali anche a pi\u00f9 di 10 chilometri di distanza (da cui il nome del luogo). Oggi tuttavia per mutazioni geologiche ha perso gran parte della sua spettacolarit\u00e0.\nFauna.\nA livello naturalistico \u00e8 da annoverare la presenza di colonie di marangone dal ciuffo, gazza marina e pulcinelle di mare (uno dei pochi luoghi sulla terraferma irlandese), ma in generale l'intera area costituisce una zona protetta dal Governo Irlandese."}
{"id": "1393944", "revid": "1318658", "url": "https://it.wikipedia.org/wiki?curid=1393944", "title": "Cadillac CTS", "text": "La Cadillac CTS (Catera Touring Sedan) \u00e8 un'automobile di Segmento E, prodotta dalla General Motors con il marchio Cadillac, introdotta sul mercato nel 2002 per rimpiazzare la Catera.\nOriginariamente \u00e8 stata creata per competere direttamente con la Lincoln LS del gruppo Ford, ma la produzione della LS \u00e8 cessata nel 2006 per far posto al modello pi\u00f9 piccolo, ma simile, Lincoln Zephyr (che nel frattempo \u00e8 stato rimpiazzato dalla Lincoln MKZ).\nDisegnata da Wayne Cherry, la CTS utilizza una linea accattivante che Cadillac chiama \"Art &amp; Science\", e vista la prima volta sul prototipo Evoq.\nIl lancio della CTS mirava al ringiovanimento del marchio Cadillac nell'ottica del salvataggio dall'estinzione della casa automobilistica, dopo che le vendite di Cadillac erano scese a favore di importanti marchi di lusso come Lexus e Mercedes-Benz. Dagli anni novanta, la Cadillac cercava di attrarre giovani acquirenti, il CTS \u00e8 stato il primo di questi nuovi modelli ad avere successo, a differenza di altri modelli come la Catera e la Allant\u00e9.\nPrima generazione (2002-2007).\nLa \"Cadillac CTS\" \u00e8 stata introdotta nel 2002 come modello dell'anno 2003, costruita sulla nuova piattaforma \"GM Sigma\", e ha la trazione posteriore.La CTS \u00e8 la prima Cadillac dal 1988, quando \u00e8 uscita di produzione la Cimarron, a essere disponibile anche con cambio manuale. \nCostruita nello stabilimento GM di \"Lansing Grand River\", a Lansing nel Michigan, la CTS \u00e8 stata nominata North American Car of the Year (auto nord americana dell'anno) per il 2002.\nNel 2006, la CTS era assemblata anche in Cina, ma l'assemblaggio \u00e8 stato interrotto dopo poco tempo a causa della scarsa vendite in quel mercato e si \u00e8 ritornati all'esportazione del modello finito.\nOriginariamente motorizzata da un motore di 3,2 litri \"GM LA3\" V6 da 220 CV (164 kW), la CTS riceve nel 2004 anche un motore da 3,6 litri DOHC V6 con regolazione variabile delle valvole da 255 CV (190 kW).\nNel 2005 esce di produzione il motore 3,2 litri, sostituito dal nuovo motore di 2,8 litri DOHC V6. In Europa, il motore di 2,8 litri sostituisce il precedente motore di 2,6 litri. Era disponibile anche un V8 per la versione ad'alte prestazioni, denominata \"CTS-V\".\nLa CTS era offerta inizialmente con un cambio automatico a cinque marce \"GM E 5L40\" o un cambio manuale a 5 marce \"Getrag 260\". Nel 2005, il Getrag \u00e8 stato rimpiazzato con un cambio a 6 marce \"Aisin AY-6\".\nSeconda generazione (2007-2014).\nNel gennaio 2007, al Salone dell'automobile di Detroit (in inglese \"North American International Auto Show\"), GM ha introdotto la nuova CTS, che andr\u00e0 in vendita, come un modello 2008. La linea prende spunto dal prototipo Sixteen.\nIl modello base prevede un motore 3,6 litri variabile con valvola V6 263 CV (196 kW) e 342 Nm di coppia. Una seconda versione sar\u00e0 offerta, con un nuovo motore di 3.6 litri V6 VVT a iniezione diretta da 304 CV (227 kW). Un cambio manuale a sei marce sar\u00e0 di serie su tutti i modelli. Il sei marce automatico Hydra matic \"GM 6L50\" sar\u00e0 facoltativo. Inoltre, se si \u00e8 scelto il cambio automatico, sempre su richiesta ora si potranno avere le quattro ruote motrici. Di serie la trazione \u00e8 come per il modello precedente, posteriore.Il nuovo modello \u00e8 meno lungo rispetto al precedente, misura 4 770 mm di lunghezza, 1 841 mm di larghezza e 1 472 mm di altezza. L'interasse \u00e8 invariato a 2.880 mm, ma la carreggiata anteriore/posteriore (1 575/1 585 mm) \u00e8 pi\u00f9 larga.\nI miglioramenti alle sospensioni, ai freni e allo sterzo dello scorso anno sul modello CTS-V, che in questa generazione \u00e8 dotato di un motore V8 che eroga la potenza di 564 CV e in grado di spingere la vettura fino a 310 km/h con uno scatto da 0 a 100 km/h in soli 4,2 secondi, sono diventati di serie su tutte le CTS.\nEstrattori d'aria laterali sono localizzati davanti alle porte anteriori.Le dotazioni di serie includono motore 3,6 litri da 263 CV (196 kW), le ruote da 17 pollici, il sistema audio BOSE a 8 altoparlanti, stabilitrak, monitoraggio della pressione degli pneumatici e i tubi dei gas di scarico in alluminio lucidato.\nLe dotazioni facoltative includono l'integrazione dell'iPod, fari girevoli, sistema di navigazione con la mappatura 3D dei principali luoghi degli Stati Uniti e in tempo reale i dati del traffico e meteorologici, il sistema audio digitale BOSE 5.1, 40 gigabyte di disco rigido, e una remote start.Venne realizzata anche in versione coup\u00e9 e station wagon. Secondo un'intervista della GM a \"Motor Trend\", queste avrebbero potuto avere successo in Europa.\nSimilmente, la Cadillac aveva considerato di mettere in commercio negli USA la Cadillac BLS, basata sulla Saab 9-3 e progettata per il solo mercato europeo, sia con carrozzeria berlina sia familiare, ma i piani sono stati temporaneamente sospesi fino all'esordio dell'auto Alpha, che avr\u00e0 dimensioni vicine alla BMW Serie 3.\nIl modello 2008 della CTS \u00e8 andato in produzione durante il periodo estivo, a fine di agosto/primi di settembre, al fine di uscire nelle concessionarie nello stesso periodo della nuova Mercedes-Benz Classe C.\nLa seconda serie \u00e8 stata rimpiazzata dal 2014 da un nuovo modello, presentato in anteprima ai saloni dell'auto dell'anno precedente.\nTerza generazione.\nLa terza generazione \u00e8 stato prodotta dal 2014 al 2019. Disponibile solo come berlina, anche in versione CTS-V.\nAttivit\u00e0 sportiva.\nDopo tre stagioni fallimentari nella LMS, la Cadillac decise di ritirarsi e di concentrarsi su altri tipi di competizione. Ci\u00f2 la port\u00f2 nel 2004 a sviluppare una versione da gara della CTS-V da impiegare nel SCCA Speed World Challenge. Realizzata dalla GM Racing in collaborazione con la GM Performance Division, la vettura venne dotata di nuove componenti aerodinamiche, di sistemi di sicurezza omologati secondo le norme FIA e di un propulsore 5.7 V8 dalla potenza di 500 CV. Come piloti vennero ingaggiati Max Angelelli e Andy Pilgrim."}
{"id": "1393945", "revid": "131011", "url": "https://it.wikipedia.org/wiki?curid=1393945", "title": "Poker a carte comunitarie", "text": ""}
{"id": "1393948", "revid": "933835", "url": "https://it.wikipedia.org/wiki?curid=1393948", "title": "G\u00fcnther Beckstein", "text": "Biografia.\nDopo la maturit\u00e0 (1962) Beckstein studi\u00f2 Legge alle Universit\u00e0 di Monaco e Erlangen. Si laure\u00f2 nel 1975 e dal 1971 al 1988 gestiva uno studio legale. \u00c8 sposato dal 1973 con Marga Beckstein con cui ha tre figli. Abita a Norimberga. \u00c8 di Confessione evangelico-luterana, il primo politico non cattolico a capo dello stato bavarese.\nCarriera politica.\nBeckstein cominci\u00f2 la sua carriera politica come leader nel gruppo giovani del suo partito (\"Junge Union\") nella circoscrizione Norimberga-F\u00fcrth. Dal 1974 \u00e8 deputato al \"Landtag\" (Parlamento regionale) bavarese. Nel 1978 ha assunto la carica di vicesegretario della CSU nella sua regione Norimberga-F\u00fcrth-Schwabach di cui, nel 1991, divent\u00f2 segretario. Dopo le sue funzioni di presidente della Commissione parlamentare per la Sicurezza e di sottosegretario all'Interno bavarese (1988-1993), fu nominato ministro dell'Interno bavarese con l'ascesa a capo del governo bavarese di Edmund Stoiber il 17 giugno 1993. Nel 2001, ottenne inoltre la carica di vicepresidente della Baviera. Si fece il suo nome, accanto al suo rivale Erwin Huber, come successore possibile di Stoiber quando questi espresse la sua intenzione, poi respinta, di andare a Berlino per impegnarsi nel nuovo governo federale di Angela Merkel come ministro dell'Economia. Dopo l'annuncio delle dimissioni di Stoiber (18 gennaio 2007) \u00e8 venuto ad un accordo con Erwin Huber sulla spartizione del potere: mentre Huber dal 29 settembre 2007 guida la CSU con il voto del congresso del partito, Beckstein, 10 giorni dopo, fu eletto Presidente della Baviera con 122 dei 178 voti al Landtag. Dopo la batosta elettorale del settembre 2008, Beckstein, messo alle strette dai colleghi del suo stesso partito, ha rassegnato le dimissioni da governatore."}
{"id": "1393949", "revid": "486946", "url": "https://it.wikipedia.org/wiki?curid=1393949", "title": "Kirehashi", "text": ""}
{"id": "1393950", "revid": "2078765", "url": "https://it.wikipedia.org/wiki?curid=1393950", "title": "Premio Bancarellino", "text": "Il premio Bancarellino \u00e8 un premio letterario dedicato esclusivamente a libri di narrativa per ragazzi. Venne bandito nel 1957 ed assegnato per la prima volta nel 1958. Ne sono responsabili e organizzatori la Fondazione \"Citt\u00e0 del Libro\", la Unione librai pontremolesi e la Unione librai delle bancarelle, enti gi\u00e0 organizzatori del pi\u00f9 celebre premio Bancarella. Il premio Bancarellino viene consegnato ogni anno a maggio nella citt\u00e0 di Pontremoli.\nDescrizione.\nA gennaio di ogni anno, a seguito della pubblicazione del bando di concorso, le case editrici interessate inviano le opere partecipanti alla Selezione.\nFra i titoli ricevuti, circa una ventina viene poi scelta dalla Commissione Organizzatrice ed acquistata in diversi esemplari, a cura della Fondazione, per essere inviata in lettura agli alunni delle scuole medie inferiori che abbiano aderito al \"Progetto lettura\". Tali scuole sono selezionate dagli organizzatori sia nelle province vicine a Pontremoli, cio\u00e8 Massa Carrara, Parma e La Spezia, sia in diverse altre province di tutta Italia, per un totale di circa 200 scuole italiane.\nI libri donati dalla Fondazione restano ad arricchire il patrimonio delle varie Biblioteche scolastiche. \u00c8 questo, in sostanza, l'intento principale degli organizzatori del premio : sostenere e diffondere l'amore per la lettura fra i giovani. Le scuole sottopongono ai propri alunni i libri selezionati. Raccogliendo le preferenze delle scolaresche si designano dunque i cinque finalisti i quali si aggiudicano, in ogni caso, il \"Premio Selezione Bancarellino\".\nIn occasione delle manifestazioni di maggio, a Pontremoli, vengono invitati i cinque autori finalisti e i rappresentanti delle case editrici. Gli autori partecipano a una discussione pubblica, nella storica piazza di Pontremoli, sempre gremita dagli studenti delle scuole coinvolte nel Progetto.\nPer assegnare il vero e proprio Premio Bancarellino, fino al 2011, veniva formata una Giuria ristretta, selezionata tra i ragazzi delle scuole partecipanti; seguiva la riunione pubblica e la proclamazione del vincitore \u201cper alzata di libro\u201d. Dal 2012 si \u00e8 voluto dare ancora pi\u00f9 importanza all'interazione con le scolaresche, passando a una votazione pi\u00f9 ampia, effettuata da tutti gli studenti presenti a Pontremoli, a mezzo di apposite schede. Lo spoglio si conclude nello stesso pomeriggio di sabato con la proclamazione del vincitore e la consegna del premio.\nPer ben 7 volte il primo premio \u00e8 andato ex aequo a due scrittori (1972, 1977, 1984, 1996, 1998, 2004, 2010).\nAltre manifestazioni.\nIl premio Bancarellino, \u00e8 connesso al Premio Bancarella, al premio Bancarella Sport e al premio Bancarella della Cucina, che si assegnano anch'essi a Pontremoli, Citt\u00e0 del Libro."}
{"id": "1393951", "revid": "1793900", "url": "https://it.wikipedia.org/wiki?curid=1393951", "title": "Belgranodeutsch", "text": "Il belgranodeutsch \u00e8 una lingua creola parlata nella citt\u00e0 argentina di Buenos Aires, che ha avuto origine dalla combinazione delle lingue tedesca e spagnola.\nBelgrano \u00e8 il nome del quartiere della capitale dell'Argentina dove vissero molti emigrati giunti dalla Germania. La presenza nel quartiere di due scuole bilingue, la Pestalozzi e la Goethe, ha contribuito alla longevit\u00e0 del belgranodeutsch che \u00e8 tuttora parlato.\nLa struttura fondamentale delle frasi in belgranodeutsch ricalca quella del tedesco con l'incorporazione di alcuni sostantivi, aggettivi o verbi ereditati dallo spagnolo o da espressioni dialettali argentine.\nEsempio:\nMi presti la gomma?"}
{"id": "1393953", "revid": "1632387", "url": "https://it.wikipedia.org/wiki?curid=1393953", "title": "The Final Sign of Evil", "text": "The Final Sign of Evil \u00e8 un album della band thrash metal tedesca Sodom, pubblicato nel settembre 2007.\nLe canzoni dell'album sono re-registrazioni dei brani presenti nell'Ep del 1984 In the Sign of Evil, pi\u00f9 altro materiale inedito."}
{"id": "1393961", "revid": "729019", "url": "https://it.wikipedia.org/wiki?curid=1393961", "title": "Giovanni Battista Cella", "text": "Biografia.\nLaureato in legge, combatt\u00e9 con Garibaldi nel 1859, nel 1860, nel 1866 e nel 1867. Nel 1860 partecip\u00f2 alla spedizione dei Mille. Nel 1864 fu tra i principali promotori della fallita insurrezione del Cadore, detti i Moti di Navarons, come componente della \u201cbanda di Majano\u201d.\nNella terza guerra di indipendenza si arruol\u00f2 volontario nei Bersaglieri Milanesi e come sottotenente, fu il primo soldato italiano a passare il confine di Stato. Difatti si copr\u00ec di valore nella battaglia di Ponte Caffaro del 25 giugno ove fu ferito dopo un epico duello a sciabola con un ufficiale austriaco. Il coraggio del Cella fu anche riconosciuto per l'occasione da Garibaldi che scrisse nelle sue Memorie: \u201c\"Mio caro Cella, in tutte le circostanze voi sarete sempre un valorosissimo e tale foste al Caffaro, nuova gloria per le armi italiane. Vi raccomando caldamente di aver cura della vostra salute, perch\u00e9 tra breve avremo bisogno di voi. Vostro per la vita. G. Garibaldi\"\u201d.\nNel 1867 ebbe una parte importante nel tentativo di far insorgere Roma, infatti doveva impadronirsi di Porta San Paolo, ma all'ora fissata si trov\u00f2 innanzi non i cento romani promessigli, ma cinque soltanto!\nAder\u00ec politicamente all'estrema sinistra, ma deluso moralmente e materialmente, il Cella si fer\u00ec mortalmente con due colpi di pistola, il 16 novembre 1879, nel cimitero di Udine. Soccorso, mor\u00ec poco dopo all'ospedale."}
{"id": "1393963", "revid": "1996533", "url": "https://it.wikipedia.org/wiki?curid=1393963", "title": "Punjab (regione)", "text": "Il Punjab (lingua punjabi in alfabeto gurmukhi \u0a2a\u0a70\u0a1c\u0a3e\u0a2c; hindi \u092a\u0902\u091c\u093e\u092c; : letteralmente, \"La terra dei cinque fiumi\") o anche Panjab (punjabi in alfabeto shahmukhi , ; urdu ), italianizzato sulla base della corretta pronuncia in Pangiab () o meno comunemente Pengiab, \u00e8 una regione geografica dell'Asia meridionale, posta a cavallo della frontiera tra India e Pakistan. I \"cinque fiumi\" sono il Beas, il Ravi, il Sutlej, lo Chenab e il Jhelum; essi, ora divisi tra India e Pakistan, si fondono per formare il Panjnad, che si unisce all'Indo.\nLa regione ha una lunga storia e una ricca tradizione culturale. I suoi abitanti sono chiamati Punjabi e parlano una lingua anch'essa detta punjabi. Le principali religioni nel Punjab indiano sono il Sikhismo e l'Induismo, mentre l'Islam \u00e8 maggioritario nel Punjab pakistano.\nEtimologia.\nIl nome Punjab significa \"terra dei cinque fiumi\", e traduce letteralmente dal persiano con le parole \"Panj\" (), affine al sanscrito \"Pa\u00f1ca\", che significa \"cinque\", e \"\u0100b\" (), affine al sanscrito \"\u0100p\", che significa a sua volta \"acqua\".\nSuddivisione.\nL'area ora conosciuta come il Grande Punjab comprendeva vasti territori dell'India settentrionale e del Pakistan orientale. Essa era delimitata dal fiume Indo a ovest e dal fiume Yamuna a est. Fu un centro della preistorica civilt\u00e0 della valle dell'Indo e, dopo il 1500 a.C. circa, la sede di primitivi insediamenti ariani. Nei tempi antichi, l'area fu abitata dai Vahika o Aratta, suddivisi in varie trib\u00f9.\nLa regione, popolata dagli Indo-Ariani, \u00e8 stata governata da molti imperi e gruppi etnici diversi, compresi gli antichi Greci, i Persiani, gli Arabi, i Turchi, i Moghul, gli Afghani, i Beluci, i Sikh e i Britannici. Nel 1947, essa fu spartita tra gli Stati success\u00f3ri dell'India britannica, India e Pakistan.\nIl Punjab pakistano comprende ora la maggior parte della regione. Il Punjab indiano \u00e8 stato ulteriormente suddiviso nei moderni Stati indiani del Punjab, dell'Haryana, dell'Himachal Pradesh e del Delhi. La parte pakistana della regione copre un'area di 205.344\u00a0km\u00b2, mentre lo Stato indiano del Punjab \u00e8 di 50.362\u00a0km\u00b2. La popolazione della regione \u00e8 divisa in modo simile, in quanto persone (dati 2005) vivono nel Punjab occidentale (Pakistan) e (dati 2000) nell'attuale Stato del Punjab orientale (India). La lingua punjabi \u00e8 parlata da circa il 90% della popolazione nel Punjab pakistano e dal 92,2% nel Punjab indiano. La citt\u00e0 capitale del Punjab indiviso era Lahore, che sorge ora accanto alla linea di spartizione come capitale del Punjab occidentale. Il Punjab indiano ha come sua capitale la citt\u00e0 di Chandigarh. A seguito della spartizione, il Punjab indiano ora usa la scrittura gurmukhi, mentre il Punjab pakistano mantiene la scrittura shahmukh\u012b.\nGeografia.\nLa maggior parte del territorio del Punjab \u00e8 formato da una vasta pianura alluvionale, delimitata a nord da montagne. Malgrado le sue condizioni aride, \u00e8 una ricca area agricola grazie all'irrigazione estensiva resa possibile dal grande sistema fluviale che l'attraversa. \nLe temperature della regione del Punjab oscillano da -20 a 40\u00a0\u00b0C (MIN/MAX), ma possono arrivare fino a 47\u00a0\u00b0C in estate.\nClima.\nIl clima \u00e8 un fattore che contribuisce all'economia del Punjab. Non \u00e8 uniforme su tutta la regione, con le sezioni adiacenti all'Himalaya che ricevono precipitazioni pi\u00f9 pesanti di quelle a maggior distanza.\nCi sono tre stagioni principali e due periodi transitori. Durante la stagione calda, da circa met\u00e0 di aprile alla fine di giugno, la temperatura pu\u00f2 raggiungere 49\u00a0\u00b0C (120\u00a0\u00b0F). La stagione dei monsoni, da luglio a settembre, \u00e8 un periodo di piogge abbondanti, che forniscono acqua per le colture oltre all'alimentazione di canali e sistemi di irrigazione. Il periodo transitorio dopo il monsone \u00e8 freddo e delicato e conduce alla stagione dell'inverno, quando la temperatura in gennaio cade a 5\u00a0\u00b0C (41\u00a0\u00b0F) alla notte e 12\u00a0\u00b0C (54\u00a0\u00b0F) di giorno. Durante il periodo di transizione dall'inverno alla stagione calda, possono verificarsi grandinate improvvise e scrosci pesanti che causano danni alle colture.\nStoria.\nCome risultato delle numerose invasioni, molti gruppi etnici e religiosi hanno contribuito a formare il patrimonio culturale del Punjab.\nNei tempi preistorici, nel Punjab fu localizzata una delle prime culture conosciute dell'Asia meridionale, la civilt\u00e0 harappa.\nIl periodo vedico ed epico fu socialmente e culturalmente prolifico nel Punjab. Durante questo periodo, ad esempio, nel Punjab furono composte le scritture sacre ind\u00f9, i \"Rig Veda\" e le \"Upanishad\". La tradizione sostiene che il saggio V\u0101lm\u012bki compose il \"R\u0101m\u0101ya\u1e47a\" vicino all'attuale localit\u00e0 di Amritsar. Nella leggenda, Krishna diffuse il divino messaggio della Bhagavad Gita a Kurukshetra. Diciotto \"Pur\u0101\u1e47a\" principali furono scritti nella regione. Gli autori del \"Vishnu Purana\" e dello \"Shiva Purana\" provenivano dal Punjab centrale.\nLe battaglie epiche descritte nel \"Mah\u0101bh\u0101rata\" furono combattute nel Punjab. I Gandhara, i Kamboja, i Trigarta, gli Andhra, i Paurava, i Bahlika (i coloni battriani del Punjab), gli Yaudheya e altri si schierarono con i Kaurava nella grande battaglia combattuta a Kurukshetra. Secondo il Dr Fauja Singh e il Dr L. M. Joshi: \"Non c'\u00e8 nessun dubbio che i Kamboja, i Darada, i Kaikaya, gli Andhra, i Paurava, gli Yaudheya, i Malava, i Saindhava e i Kuru abbiano contribuito congiuntamente alla tradizione eroica e alla cultura composita dell'antico Punjab\".\nNel 326 a.C., Alessandro Magno tent\u00f2 d'invadere il Punjab da nord. I suoi eserciti entrarono nella regione attraverso l'Hindu Kush.\nIn alcuni momenti durante l'istituzione e il consolidamento del governo mogol, nel Punjab vi furono conflitti, caos e sollevazioni politiche. Tuttavia, con la prosperit\u00e0 mogol, si raggiunsero uno sviluppo e una pace relativa, particolarmente sotto il regno di Jah\u0101ng\u012br. Il periodo fu notevole anche per l'emergere di Guru Nanak (1469-1538), il fondatore di un potente movimento popolare che ha lasciato un'impronta duratura sulla storia e sulla cultura del Punjab. Nato nel distretto di Sheikhupura, egli rifiutava la divisione del genere umano in compartimenti rigidi di religioni e di caste ortodosse e predic\u00f2 l'unicit\u00e0 dell'umanit\u00e0 e quella di Dio, mirando cos\u00ec a creare un nuovo ordine che abbracciasse tutto lo spirito pervasivo nell'uomo. Questa nuova filosofia sarebbe servita di base per la fondazione della fede sikh.\nNel 1713, Banda Bahadur volle fondare uno Stato sikh nel Punjab. A tal fine combatt\u00e9 senza posa con i Mughal, ma il suo Stato dur\u00f2 meno di un anno appena prima del suo crollo. Molti anni dopo, fu catturato e giustiziato.\nNel 1756, i Maratha sotto Raghunath Rao sconfissero l'afghano A\u1e25mad Sh\u0101h Abd\u0101l\u012b al suo primo tentativo di conquistare l'India. I Maratha ricacciarono indietro gli Afghani in ritirata fino ad Attock. I Sikh e i Khatri (i gruppi dominanti del Punjab) stabilirono un rapporto di collaborazione con i Maratha per aver eliminato con successo i musulmani dalla loro terra e firmarono con essi trattati formali di amicizia. All'epoca della formazione del Dal Khalsa nel 1748 ad Amritsar, il Punjab era diviso in 36 aree e in 12 distinti principati sikh. Da questo momento in poi ebbe inizio la formazione di un Impero sikh nel Punjab.\nDelle 36 aree, 22 furono unite dal Maharaja sikh Ranjit Singh. Le altre 14 accettarono la sovranit\u00e0 britannica. Dieci anni dopo la morte del Maharaja Ranjit Singh, l'Impero si frantum\u00f2 e i Britannici si impadronirono del Punjab.\nL'avvento dell'India britannica (il cosiddetto \"Raj Britannico\") ebbe profonde conseguenze politiche, culturali, filosofiche e letterarie nel Punjab, compresa l'istituzione di un nuovo sistema d'istruzione. Durante il movimento d'indipendenza dal Regno Unito, molti Punjabi svolsero un ruolo significativo, compreso Lajpat Rai, Ajit Singh Sindhu, Bhagat Singh, Udham Singh, Bhai Parmanand, Muhammad Iqbal, Chaudhary Rehmat Ali e Ilam Din Shaheed.\nAll'epoca della spartizione nel 1947, la provincia fu divisa nel Punjab orientale e in quello occidentale. Il Punjab orientale divenne parte dell'India, mentre il Punjab occidentale fu assorbito dal Pakistan. Al Punjab tocc\u00f2 poi subire l'urto delle cruente agitazioni successive alla fine del Raj Britannico, che produssero un numero di vittime stimato nell'ordine delle centinaia di migliaia, o addirittura superiore.\nDemografia.\nLe ascendenze etniche dei moderni Punjabi includono tutti i principali popoli che si stabilirono nella regione a partire dai tempi antichi, tra i quali in primo luogo gli Indo-Ariani, seguiti dagli Indo-Sciti, dagli Indo-Parti e dagli Indo-Greci. Con l'avvento dell'Islam, anche i colonizzatori provenienti dalla Persia, dall'Afghanistan e dall'Asia centrale si sono integrati nella societ\u00e0 punjabi. Come gi\u00e0 accennato, il Sikhismo \u00e8 la principale religione del Punjab indiano, essendo sorta nel Punjab stesso. Circa il 52% della popolazione \u00e8 composto da Sikh, il 45% da Ind\u00f9 e per il resto da Giainisti, Cristiani, Musulmani o Buddisti. Tuttavia, a causa della migrazione su vasta scala dagli stati dell'Uttar Pradesh, del Bihar, del Bengala e dell'Orissa, la demografia del Punjab \u00e8 divenuta pi\u00f9 confusa di quanto prima indicato. Nel Punjab indiano si trova la citt\u00e0 santa sikh di Amritsar. Gli stati dell'Haryana e dell'Himachal Pradesh, precedentemente componenti della provincia britannica del Punjab, sono per lo pi\u00f9 a maggioranza ind\u00f9. La maggior parte dei Punjabi pakistani e indiani hanno in gran parte antenati jatt, composti principalmente da Sikh e da numerosi Ind\u00f9. I Punjabi indiani parlano la lingua punjabi scritta nell'alfabeto gurmukhi. L'Islam, dal canto suo, \u00e8 la religione di oltre il 98% della popolazione del Punjab in Pakistan. Ci sono piccole minoranze ind\u00f9 e sikh tra le altre. In Pakistan si usa l'alfabeto shahmukh\u012b, che \u00e8 pi\u00f9 vicino all'alfabeto persiano. In totale il Pakistan ha 70 milioni di Punjabi e l'India 39 milioni.\nEconomia.\nLa regione storica del Punjab \u00e8 considerata una delle regioni pi\u00f9 fertili della Terra. Sia il Punjab orientale che quello occidentale producono una proporzione relativamente elevata della produzione alimentare rispettivamente dell'India e del Pakistan. Il prodotto agricolo della regione del Punjab in Pakistan contribuisce significativamente al PIL del paese. La regione \u00e8 importante per la coltivazione del frumento. In aggiunta, sono colture di grande rilievo anche riso, cotone, canna da zucchero, frutta e ortaggi. Sia il Punjab indiano che quello pakistano sono considerati avere le migliori infrastrutture dei rispettivi paesi. Si \u00e8 stimato che il Punjab indiano sia il secondo stato pi\u00f9 ricco dell'India (il pi\u00f9 ricco essendo il territorio di Chandigarh, la citt\u00e0 capitale del Punjab); lo stato di Haryana \u00e8 il quarto.\nIl Punjab pakistano produce il 68% della produzione di grano alimentare del Pakistan. Chiamato \"il granaio dell'India\" o \"il cesto del pane dell'India\", il Punjab indiano, a sua volta, produce l'1% del riso del mondo (della variet\u00e0 Basmati), il 2% del suo frumento e il 2% del suo cotone. Nel 2001, fu registrato che gli agricoltori costituivano il 39% della forza lavoro del Punjab indiano.\nLingua punjabi.\nLa lingua principale parlata nel Punjab \u00e8 il punjabi. Nel Punjab indiano questo \u00e8 scritto nel Gurmukhi. Non a caso, tutti i testi sacri sikh sono scritti nell'alfabeto gurmukhi. A causa di questo elemento di santit\u00e0, il popolo ritiene comunemente di cattivo auspicio che un qualunque pezzo di carta scritto in punjabi tocchi terra o i piedi. Il Pakistan usa lo scritto shahmukhi, che \u00e8 quello pi\u00f9 vicino allo scritto di Urdu. L'hindi, scritto in Devanagri, \u00e8 usato ampiamente negli Stati indiani di Himanchal Pradesh e di Haryana. Diversi dialetti del punjabi sono parlati nelle diverse regioni. Il dialetto Mihai \u00e8 considerato un libro di testo punjabi ed \u00e8 condiviso da entrambi i paesi."}
{"id": "1393968", "revid": "2128848", "url": "https://it.wikipedia.org/wiki?curid=1393968", "title": "Matrimonio a sorpresa", "text": "Il matrimonio a sorpresa \u00e8 una norma del diritto ecclesiastico basata sulla regola tradizionale che prevedeva che \"ministri\" del matrimonio devono essere ritenuti i due sposi, e che il sacerdote svolgesse la funzione di testimone autorizzato e impegnato a convalidare la volont\u00e0 espressa secondo le formule rituali dai due nubendi. Il Concilio di Trento (1545-1563) con il decreto Tametsi, pur ribadendo la validit\u00e0 canonica del matrimonio di tale natura, stabil\u00ec regole di forma per la celebrazione. Tuttavia esse vigevano solo l\u00e0 dove lo stesso decreto \"Tametsi\" era stato pubblicato.\nL'uso di questa forma straordinaria di matrimonio era pertanto in realt\u00e0 limitato a situazioni particolari ed estreme, perch\u00e9 si prestava a strumentalizzazioni ambigue.\nLa norma rest\u00f2 in vigore fino ai primi anni del Novecento: emanazione del decreto e poi del Codice di diritto canonico (1917).\nUn esempio di matrimonio a sorpresa viene riportato dal romanzo di Alessandro Manzoni, \"I promessi sposi\".\nNel romanzo l'idea del matrimonio a sorpresa viene riportata confusamente da Agnese a Renzo Tramaglino e Lucia Mondella.\nAgnese sa che, per la validit\u00e0 di un matrimonio, \u00e8 sufficiente che i fidanzati si rechino con due testimoni dal sacerdote e pronuncino in sua presenza la formula rituale. Si tratta di un ripiego poco corretto, ma giustificato nel loro caso dalle circostanze avverse.\nAlla proposta di Agnese, Renzo si mostra entusiasta, ma Lucia \u00e8 contraria al progetto poich\u00e9 esso prevede dei sotterfugi.\nIl matrimonio a sorpresa fallisce grazie alla pronta reazione di Don Abbondio che impedisce a Lucia di pronunciare le parole rituali."}
{"id": "1393971", "revid": "287204", "url": "https://it.wikipedia.org/wiki?curid=1393971", "title": "Lepilemuridae", "text": "I Lepilemuridi (Lepilemuridae Gray, 1870) sono una famiglia di lemuri endemici del Madagascar.\nTassonomia.\nLa famiglia comprende due Generi (\"Lepilemur\" e \"Megaladapis\") e 28 specie (25 di \"Lepilemur\" e 3 di \"Megaladapis\"):"}
{"id": "1393979", "revid": "827882", "url": "https://it.wikipedia.org/wiki?curid=1393979", "title": "Spazzino", "text": ""}
{"id": "1393980", "revid": "1924342", "url": "https://it.wikipedia.org/wiki?curid=1393980", "title": "Canto perch\u00e9 non so nuotare...da 40 anni", "text": "Canto perch\u00e9 non so nuotare... da 40 anni \u00e8 uno spettacolo teatrale, tratto da un omonimo doppio album uscito nel 2006, nel quale Massimo Ranieri ripercorre la sua carriera artistica reinterpretando i pi\u00f9 bei brani del suo repertorio, intervallati da parti recitate o improvvisate in cui parla della sua vita e della sua carriera artistica.\nAccanto ai suoi brani pi\u00f9 famosi, da \"Rose rosse\" a \"Se bruciasse la citt\u00e0\", da \"Vent'anni\" a \"Erba di casa mia\" e \"Perdere l'amore\", Massimo Ranieri interpreta nello spettacolo molte canzoni del repertorio classico napoletano e alcune delle canzoni pi\u00f9 note di altri cantanti, come \"Almeno tu nell'universo\" di Mia Martini e \"L'istrione\" di Charles Aznavour. Il disco comprende duetti con Jenny B, Linda, Simona Bencini e Silvia Mezzanotte.\nUna particolarit\u00e0 di questo spettacolo \u00e8 costituita dal fatto che sia l'orchestra che il corpo di ballo sono composti interamente da donne.\nCuriosit\u00e0.\nIn un'intervista al TG2 Massimo Ranieri ha spiegato il motivo di questo titolo: quando era molto giovane il fratello maggiore lo \"minacciava\" dicendogli che se non avesse iniziato a cantare, lo avrebbe buttato nelle acque alte; non sapendo nuotare, Ranieri iniziava i suoi precoci concerti ed in tal modo affinava la voce."}
{"id": "1393992", "revid": "125585895", "url": "https://it.wikipedia.org/wiki?curid=1393992", "title": "Politica della Grecia", "text": "La politica della Grecia \u00e8 imperniata attorno alle istituzioni della repubblica parlamentare che dal 1975 costituisce la forma di governo dello Stato ellenico.\nPartiti.\nDal ripristino della democrazia, seguito alla caduta del regime dei colonnelli e al referendum istituzionale del 1974 con il quale venne formalmente abrogata la monarchia, la Grecia ha avuto un sistema prevalentemente bipartitico, dominato dal partito liberal-conservatore Nuova Democrazia (ND) e dal social-democratico PASOK. Gli altri partiti, pur presenti in Parlamento, hanno giocato ruoli secondari nel panorama politico ellenico, accedendo sporadicamente al governo, in alleanza con uno o entrambi i due partiti maggiori.\nLa sinistra \u00e8 rappresentata dal Partito Comunista di Grecia, dal SYRIZA e dalla DIMAR. La destra, all'infuori della Nuova Democrazia (ND), \u00e8 rappresentata dai Greci Indipendenti, un partito di destra anti-austerit\u00e0. Di recente \u00e8 emerso anche un partito di estrema destra, Alba Dorata, una formazione accusata di essere neonazista, ma di orientamento nazionalista, metaxista e autonomista.\nParlamento.\nIl Parlamento Ellenico (\"\u0392\u03bf\u03c5\u03bb\u03ae \u03c4\u03c9\u03bd \u0395\u03bb\u03bb\u03ae\u03bd\u03c9\u03bd\", letteralmente 'Consiglio dei greci') \u00e8 un'istituzione monocamerale costituita da 300 deputati eletti a suffragio universale tra tutti i cittadini che abbiano compiuto 18 anni. Dal 2001 la Costituzione prevede il voto dei cittadini greci residenti all'estero, ma tale provvedimento non \u00e8 stato recepito dalla legge elettorale. Sono eleggibili i cittadini greci che hanno compiuto 25 anni alla data delle elezioni.\nIl Parlamento resta in carica per quattro anni, salvo scioglimento anticipato.\nSistema elettorale.\nIl sistema elettorale, modificato nel 2016, \u00e8 un proporzionale con una soglia di sbarramento fissata al 3% ed \u00e8 calcolata per tutti i partiti a livello nazionale. \nQuesto sistema non sar\u00e0 applicato per le elezioni del 2019 per\u00f2 poich\u00e9 la legge non ha ottenuto una maggioranza qualificata. Perci\u00f2 sar\u00e0 applicato il precedente sistema, modificato nel 2007 ed impiegato per la prima volta nel 2012, era un proporzionale \"rinforzato\" che prevedeva un premio di minoranza, in quanto assegnato al primo partito in termini percentuali ma senza maggioranza assoluta. Al partito che a livello nazionale raccoglie pi\u00f9 voti viene assegnato un premio di minoranza di 50 seggi, grazie al quale \u00e8 possibile ottenere la maggioranza assoluta dei seggi con circa il 40.5% dei voti. Sino al 2004, la legge elettorale garantiva la maggioranza dei seggi al primo partito, indipendentemente dalla percentuale di voti conseguita.\nIl Paese \u00e8 suddiviso in 56 circoscrizioni elettorali, di norma coincidenti con i confini delle prefetture: solo le prefetture pi\u00f9 popolose, come quella di Atene, sono suddivise in pi\u00f9 circoscrizioni.\nLe circoscrizioni elettorali eleggono un numero di deputati in ragione della popolazione residente, secondo una suddivisione aggiornata ogni 10 anni: 48 circoscrizioni hanno pi\u00f9 seggi, le otto restanti ne hanno uno solo, a causa dello spopolamento.\nVoto.\nIl voto avviene di domenica, di norma dalle 7 alle 19. Sono ammessi ai seggi rappresentanti dei partiti, per monitorare la regolarit\u00e0 e la trasparenza del voto.\nGli elettori, oltre a contrassegnare una lista elettorale, possono esprimere una o pi\u00f9 preferenze tra i candidati di quel partito. Il numero di preferenze dipende dal numero di parlamentari da eleggere in quella circoscrizione.\nIl Tribunale Elettorale (\"Eklogodikeion\") proclama gli eletti al Parlamento ed esamina gli eventuali ricorsi dei candidati. Lo stesso tribunale assegna i seggi rimasti vacanti assegnandoli al primo dei candidati non eletti in base alle preferenze.\nPresidente della Repubblica Ellenica.\nIl Presidente della Repubblica Ellenica \u00e8 eletto dal Parlamento e resta in carica cinque anni, per un massimo di due mandati. Per essere eletti occorre avere almeno 40 anni.\nLa maggioranza richiesta per eleggere il presidente \u00e8 di 2/3 degli elettori (ossia 200 voti) per le prime due votazioni. Nella terza votazione sono necessari i voti del 60% dei deputati. Se neanche nella terza votazione si procede a eleggere il presidente, il presidente uscente scioglie il Parlamento e indice nuove elezioni entro 30 giorni. Il nuovo Parlamento procede quindi all'elezione del presidente: in questa fase \u00e8 richiesta la maggioranza del 60% nel primo voto e la maggioranza assoluta (151 voti) nel secondo. Se non viene eletto, si procede quindi a un ballottaggio tra i due pi\u00f9 votati nel turno precedente.\nElezioni del Parlamento europeo.\nDal 1984, prima legislatura successiva all'entrata del Paese nella Comunit\u00e0 economica europea, la Grecia elegge i propri rappresentanti al Parlamento europeo. L'elezione avviene ogni 5 anni con il sistema proporzionale. In queste elezioni il paese forma un'unica circoscrizione nazionale. I seggi, inizialmente 25 seggi sono stati ridotti a 24 dopo il 2004 a causa dell'ingresso nell'Unione Europea di nuovi Paesi.\nElezioni locali.\nIn Grecia si svolgono due tipi di elezioni amministrative, quelle provinciali e quelle comunali.\nIn seguito al programma Callicrate del 2010, nelle elezioni locali vengono eletti i governatori e i sindaci di 13 periferie e di 325 comuni, oltre ai consiglieri dei rispettivi consigli.\nVengono eletti governatori e sindaci i candidati la cui lista supera il 42% (dal 2006, in precedenza occorreva il 50%). Se nessun candidato supera questa percentuale, si ricorre a un secondo turno di ballottaggio tra i due candidati con maggior numero di voti.\nLe prime elezioni a livello di prefetture si sono tenute nel 1994 (Legge 2218/1994). In precedenza i prefetti venivano nominati dal governo. Alla lista che appoggia il candidato vincente, alle elezioni comunali e delle periferie, vengono assegnati i 3/5 dei seggi nei rispettivi consigli.\nLe elezioni comunali e delle periferie si tengono ogni quattro anni, tradizionalmente in ottobre. Le ultime si sono svolte il 18 maggio 2014.\nReferendum e plebisciti.\nL'attuale costituzione greca prevede due tipi di referendum:\nSi \u00e8 svolto solo un referendum, quello del 2015 per approvare o respingere gli accordi con la troika, in cui ha vinto il no agli accordi.\nDal 1920 al 1974 si sono tenuti 5 plebisciti, riguardanti la forma di governo, nello specifico l'abolizione o la continuazione della monarchia. Con l'ultimo plebiscito del 1974 \u00e8 stata scelta definitivamente la forma di governo della repubblica parlamentare e di conseguenza l'abolizione della monarchia."}
{"id": "1393994", "revid": "120627716", "url": "https://it.wikipedia.org/wiki?curid=1393994", "title": "Kostolac", "text": "Kostolac (, in romeno \"Ca\u015ftelu\") \u00e8 una citt\u00e0 della Serbia situata nel distretto di Brani\u010devo e una municipalit\u00e0 urbana della citt\u00e0 di Po\u017earevac.\nLa citt\u00e0 si trova sulle rive del Danubio, nel luogo dove sorgeva la romana \"Viminacium\", capitale della provincia della Moesia.\nKostolac \u00e8 una localit\u00e0 particolarmente importante per l'approvvigionamento energetico della regione, in quanto vi si trovano un grande giacimento di carbone e due centrali termoelettriche con una potenza installata complessiva di circa ."}
{"id": "1393995", "revid": "1305772", "url": "https://it.wikipedia.org/wiki?curid=1393995", "title": "Victims of Death", "text": "Victims of Death (\"vittime della morte\" in lingua inglese) pu\u00f2 riferirsi a:"}
{"id": "1393999", "revid": "110157", "url": "https://it.wikipedia.org/wiki?curid=1393999", "title": "Durne\u0219ti", "text": "Durne\u0219ti \u00e8 un comune della Romania di 4.158 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 6 villaggi: B\u0103biceni, B\u00e2rs\u0103ne\u0219ti, Bro\u0219teni, Cucuteni, Durne\u0219ti, Guranda."}
{"id": "1394000", "revid": "287204", "url": "https://it.wikipedia.org/wiki?curid=1394000", "title": "Durnesti", "text": ""}
{"id": "1394002", "revid": "1645873", "url": "https://it.wikipedia.org/wiki?curid=1394002", "title": "Politica della Sierra Leone", "text": "La Sierra Leone elegge a livello nazionale un Capo di Stato, il Presidente, e il Parlamento. Il Presidente \u00e8 eletto per cinque anni dal popolo. L\u2019House of Representatives ha 124 membri, 112 eletti per quattro anni con il sistema proporzionale in 14 circoscrizioni a molti seggi con una soglia di sbarramento del 12,5 % e 12 Supremi Capitrib\u00f9.\nIl Paese ha un sistema multipartitico, con due o tre partiti pi\u00f9 forti pi\u00f9 un altro di minor successo.\nL'8 maggio 2018 \u00e8 stata ripristinata la figura del Capo del governo."}
{"id": "1394008", "revid": "3115", "url": "https://it.wikipedia.org/wiki?curid=1394008", "title": "Casa di Dante in Lunigiana", "text": "Il Museo dantesco lunigianese, oggi Casa di Dante in Lunigiana, \u00e8 una casa museo di Mulazzo, in provincia di Massa e Carrara, dedicata al rapporto tra Dante Alighieri e la regione storica della Lunigiana, comprendente le attuali province della Spezia e di Massa-Carrara.\nDescrizione.\nIl museo \u00e8 ospitato in una casa-torre del XIII secolo a Mulazzo ed \u00e8 una creazione del Centro Lunigianese di Studi Danteschi (CLSD), che ne \u00e8 il gestore.\nL'esposizione, intitolata al dantista mulazzese Livio Galanti, comprende la Biblioteca dantesca lunigianese intitolata a Giovanni Sforza, la Galleria Artistica \"Romano Galanti\", un percorso didattico strutturato su dodici grandi pannelli didattici che rendono la visita al museo particolarmente utile e agevole per le scuole di ogni ordine e grado e dedicato al dantista pontremolese Paride Chistoni, e il Book shop.\nIl museo pone in evidenza la ricchezza delle referenze dantesche lunigianesi: il canto VIII del \"Purgatorio\"; gli \"Atti della pace di Castelnuovo\", l\"Epistola di frate Ilaro del monastero del Corvo a Uguccione della Faggiuola\", l\"Epistola IV dal Casentino a Moroello Malaspina\"; la \"Leggenda dei primi sette canti dell'Inferno,\" le numerose citazioni della Lunigiana storica presenti nell'intera opera di Dante Alighieri e il grande patrimonio di Tradizione comprensivo di studi che affondano le radici nello stesso XIV secolo."}
{"id": "1394009", "revid": "15756", "url": "https://it.wikipedia.org/wiki?curid=1394009", "title": "Hisoka Morou", "text": " \u00e8 un personaggio della serie manga e anime \"Hunter \u00d7 Hunter\" scritta e disegnata dal mangaka Yoshihiro Togashi.\nPersonaggio.\nAspetto.\nHisoka si presenta come un individuo alto, dal fisico asciutto e muscoloso, con la faccia truccata da clown; indossa un vestito stravagante, scarpe con la punta ricurva, pantaloni larghi colorati e una giacca che riporta i simboli delle carte da gioco francesi.\n\u00c8 il personaggio che cambia pi\u00f9 volte aspetto nel corso della serie: alla sua prima apparizione ha i capelli azzurri e vestiti prevalentemente viola e azzurri, successivamente cambia il colore dei capelli in arancione e veste con un completo da prestigiatore rosso, cambiandolo anche nella saga di York Shin. Nella saga di Greed Island si vede il suo ultimo look: i capelli non sono dritti e sono pi\u00f9 lucenti, veste con una tuta azzurra dai dettagli viola, una sciarpa bianca e non ha nessun disegno sul viso.\nCarattere.\nSolitamente Hisoka ha un comportamento riflessivo, ingannevole e crudele; quando tuttavia incontra avversari che ne stimolino lo spirito combattivo, la follia sembra prendere il sopravvento e il suo corpo comincia a emanare una sete di sangue tale da essere percepita a grande distanza persino da chi non sa usare il Nen. Sempre in questo stato i suoi occhi si sgranano a dismisura, in contrasto con la sua normale espressione con gli occhi quasi socchiusi e la bocca perfidamente sorridente.\nLa consapevolezza riguardo alla propria forza e all'ossessione nel trovare avversari degni lo portano a prediligere scontri con persone particolarmente potenti, su tutti Gon, Killua e Quoll Lucifer: a tal proposito \u00e8 interessante notare come, nonostante sia smanioso di scontrarsi con i due ragazzini, pi\u00f9 volte si auto-invita a pazientare fino al giorno in cui avranno sviluppato a pieno le loro potenzialit\u00e0, mentre \u00e8 proprio l'idea di combattere contro Chrollo l'unica ragione per cui decide di aggregarsi alla Brigata Fantasma e, successivamente, di aiutarlo nella ricerca di un esperto che lo liberi dalla restrizione impostagli da Kurapika. Come afferma Machi, Hisoka non pensa al passato, verso il quale non nutre alcun interesse, e tende a dimenticare rapidamente chiunque non si sia dimostrato un avversario valoroso o degno di un futuro combattimento.\nSembra avere una sorta di amicizia con uno dei fratelli di Killua, Illumi: anche se il loro rapporto non \u00e8 chiaro, sembrano condividere diverse cose, tra cui i crop top; il prestigiatore, inoltre, prova un interesse quasi morboso nell'osservare Illumi quando si toglie gli aghi per riassumere il suo vero volto, affermando di trovarlo un fenomeno interessante.\nHisoka \u00e8 estremamente intelligente, capace di elaborare complicate strategie di combattimento in un istante, e fa largo uso di tattiche psicologiche per rendere ancora pi\u00f9 efficaci tali strategie. \u00c8 quasi impossibile capire quando mente rispetto a quando \u00e8 sincero poich\u00e9 per lui \u00e8 naturale fare entrambe le cose: in ci\u00f2 incarna le caratteristiche della sua categoria Nen, la Trasformazione, risultando capriccioso e bugiardo. La sua personalit\u00e0 contorta si evince anche dal fatto che sembra nutrire attrazione fisica nei confronti degli avversari che ritiene interessanti: essi sono infatti in grado di stimolare il suo spirito combattivo e portarlo in uno stato di vera e propria eccitazione fisica e sessuale che viene incanalata nella sua brama di sangue.\nStoria.\nIn uno spin-off non canonico si scoprono le origini di Hisoka e come abbia appreso il Nen. Sembra che un giorno sia stato trovato svenuto da un mago, che lo invit\u00f2 a stare da lui: Hisoka dimostr\u00f2 subito un grande acume riuscendo a eseguire numeri circensi estremamente complicati solo dopo averli visti dagli altri artisti mentre si allenavano. Dopo avere parlato con il mago scopr\u00ec che era in grado di vedere l'aura pur non conoscendo il Nen, dimostrando quindi uno spirito d'osservazione e dei sensi incredibili: il mago si offr\u00ec allora di istruirlo poich\u00e9 desiderava che almeno uno dei suoi allievi superasse l'aspirante Hunter che l'aveva surclassato durante l'esame. Hisoka stup\u00ec ancora il mago imparando il Ten e il Ren in poche settimane e poi si sottopose al test dell'acqua. Poi si scopr\u00ec che il serial killer che stava terrorizzando la citt\u00e0 era proprio il suo maestro e Hisoka ingaggi\u00f2 con lui una furiosa battaglia in cui fece sfoggio per la prima volta della \"Bungee Gum\", con cui sconfisse l'uomo; inoltre si scopre anche che \"Sottile bugiardo\" \u00e8 la tecnica con cui originariamente il maestro cambiava volto.\nHisoka appare per la prima volta come partecipante all'esame per diventare Hunter; precedentemente aveva gi\u00e0 partecipato a un altro esame, ma fu bocciato per avere ucciso un esaminatore. Proprio durante l'esame incontra due delle sue prede pi\u00f9 ambite, Gon e Killua, e far\u00e0 s\u00ec che i due restino in vita e migliorino al massimo il loro potenziale cos\u00ec da poterli affrontare quando saranno pronti. Hisoka segue Gon e Killua fino alla Torre Celeste, impedendogli di raggiungere il duecentesimo piano fino a quando i due non avranno sviluppato il Nen. Affronta poi Kastro riuscendo a sconfiggerlo pur perdendo entrambe le braccia, poi riattaccate da Machi, e quindi Gon, decidendo di risparmiargli la vita in vista di uno scontro futuro.\nInsieme agli altri membri Hisoka si reca a Yorkshin City per rubare gli oggetti presenti all'asta; collaborando con Kurapika riuscir\u00e0 infine a sfidare Chrollo, ma quest'ultimo sar\u00e0 impossibilitato a combattere poich\u00e9 i suoi poteri Nen sono stati sigillati da Kurapika. Questo lo porter\u00e0 a entrare nel gioco creato dal padre di Gon, Greed Island, convinto che l\u00ec potr\u00e0 trovare un esorcista nen che possa aiutarlo a ripristinare i poteri di Chrollo. Durante il gioco ritrover\u00e0 Gon e Killua, con i quali far\u00e0 squadra per vincere un incontro di dodgeball contro uno dei creatori del gioco Razer. Riappare in seguito alla battaglia contro le formichimere per partecipare all'elezione del nuovo presidente dell'associazione Hunter. In questo frangente incontra Illumi, che gli chiede aiuto per uccidere la sorella Alluka. In questa circostanza Hisoka si scontrer\u00e0 con numerosi avversari, tra cui Gotoh e alcuni Hunter, uccidendoli con facilit\u00e0.\nHisoka si ripresenta quindi alla Torre Celeste in compagnia di Chrollo, che \u00e8 stato liberato dalla catena di Kurapika, e finalmente pu\u00f2 realizzare il suo desiderio di affrontarlo in combattimento. Chrollo, grazie al luogo di combattimento scelto e ai poteri presi in prestito dai suoi compagni Shalnark e Kortopi, riesce a sconfiggere e uccidere Hisoka senza troppi sforzi. In seguito il suo cadavere viene recuperato da Shalnark, Kortopi e Machi al fine di accertarne la morte: Machi rimane da sola in compagnia del corpo esanime di Hisoka, ma mentre si accinge a curargli le ferite il nen del prestigiatore fa ripartire i suoi organi vitali potenziandosi ulteriormente; Hisoka cura quindi le proprie ferite combinando \"Bungee Gum\" e \"Sottile Bugiardo\" e imprigiona Machi prima di andarsene.\nDecide quindi di sterminare la Brigata Fantasma e le sue prime vittime sono Kortopi e Shalnark, assassinati in un parco. Tutta la brigata si trova infine a bordo della nave diretta verso il continente oscuro e si scopre che anche Hisoka \u00e8 salito a bordo. Anche Illumi si presenta insieme ai membri del ragno informandoli di essere entrato a fare parte della Brigata su assunzione diretta di Hisoka stesso con il compito di cercarlo e ucciderlo perch\u00e9, a suo dire, \u00e8 giunto il momento che uno dei due uccida l'altro.\nPoteri e abilit\u00e0.\nHisoka \u00e8 uno dei personaggi pi\u00f9 forti della serie ed \u00e8 un prestigiatore dalle doti formidabili; \u00e8 inoltre in possesso di doti fisiche sovrumane e di capacit\u00e0 di combattimento eccezionali.\nFa sovente uso dello \"Shu\" per rendere le sue carte da gioco affilate come lame ed esse sono la sua arma preferita. La cosa pi\u00f9 terrificante di Hisoka non \u00e8, per\u00f2, n\u00e9 la sua forza n\u00e9 le sue tecniche Nen, ma la sua intelligenza: \u00e8 infatti capace di elaborare intricate ed efficaci strategie di combattimento in un attimo, dimostrando una grande elasticit\u00e0 mentale. Anche il suo modo di comportarsi, il suo atteggiamento e il suo modo di parlare sono finalizzati a confondere l'avversario, il quale, se non \u00e8 dotato di esperienza e abilit\u00e0 fisica e mentale, si trova facilmente preda del suo gioco psicologico.\nDopo la sua morte contro Chrollo, grazie a un suo comando stabilito prima del decesso, Hisoka usa la \"Bungee Gum\" per rimettere in funzione i suoi organi interni, stimolando il suo cuore con un massaggio cardiaco grazie alle propriet\u00e0 elastiche del nen di gomma. Grazie a questo Hisoka ha ottenuto un nen pi\u00f9 potente di prima."}
{"id": "1394010", "revid": "287204", "url": "https://it.wikipedia.org/wiki?curid=1394010", "title": "Upupa (araldica)", "text": "In araldica l'upupa compare solo in pochi stemmi di araldica civica.\nSi trova presente, ad esempio, nello stemma della cittadina di Armstedt, un \"Gemeinde\" del circondario di Segeberg, situato nel \"land\" pi\u00f9 settentrionale della Germania, lo Schleswig-Holstein. La blasonatura recita: \"di rosso, all'upupa d'oro, posata su un ramo dello stesso, accompagnata in capo da uno scaglione alzato d'argento, sormontato da fiamme [rosse]\"."}
{"id": "1394011", "revid": "73843", "url": "https://it.wikipedia.org/wiki?curid=1394011", "title": "Via ferrata Marmol", "text": "La via ferrata Piero Rossi (ex Marmol) fu completata nel 1967, anche se recentemente sono state ammodernate le attrezzature. Si spinge lungo i precipizi a sud-est della Schiara.\nPercorrendo la via ferrata in salita, si faranno i primi 100 metri di dislivello in comune con la Via ferrata Zacchi. La via ferrata permette di raggiungere in circa 3:30 la forcella del Marmol, a circa 2262\u00a0m., passando per il bivacco fisso Bocco-Zago (dove c'\u00e8 la possibilit\u00e0 di pernottamento). Solitamente, comunque, data la sua modesta difficolt\u00e0, la ferrata viene percorsa in discesa, come prosecuzione della Via ferrata Zacchi e della Via ferrata Berti. La ferrata pu\u00f2 anche essere usata per arrivare alla cima del Monte Pelf (dalla forcella Marmol bisogna percorrere il sentiero attrezzato Marino Guardiano).\nAccesso.\nDalla citt\u00e0 di Belluno passando per il paese di Bolzano Bellunese si arriva in localit\u00e0 Case Bortot, dove \u00e8 disponibile un parcheggio. Di l\u00ec si raggiunge a piedi il Rifugio 7\u00ba Alpini (sentiero numero 501), in circa 3 ore di cammino e 1000\u00a0m di dislivello. Dal rifugio si arriva in circa 40 minuti al cosiddetto \"Port\u00f2n\" (apertura nella roccia), punto di partenza delle vie ferrate Zacchi (segnavia 503) e Rossi (segnavia 514)."}
{"id": "1394012", "revid": "767487", "url": "https://it.wikipedia.org/wiki?curid=1394012", "title": "L'eredit\u00e0 di Caino", "text": "L'eredit\u00e0 di Caino \u00e8 un film del 2006 diretto da Luca Acito e Sebastiano Montresor che prende il titolo da un racconto di Leopold von Sacher-Masoch ed \u00e8 ispirato alla figura dello scrittore e ad alcuni personaggi femminili delle sue opere."}
{"id": "1394015", "revid": "92719", "url": "https://it.wikipedia.org/wiki?curid=1394015", "title": "Mar d'Aral", "text": ""}
{"id": "1394016", "revid": "92719", "url": "https://it.wikipedia.org/wiki?curid=1394016", "title": "Sir Daria", "text": ""}
{"id": "1394018", "revid": "92719", "url": "https://it.wikipedia.org/wiki?curid=1394018", "title": "Tagikist\u00e1n", "text": ""}
{"id": "1394021", "revid": "767487", "url": "https://it.wikipedia.org/wiki?curid=1394021", "title": "Kharja", "text": "La khar\u01e7a (\"finale\" in arabo; in lingua spagnola jarcha) \u00e8 una composizione lirica popolare della Spagna musulmana che costituiva la parte finale della \"muwa\u1e61\u1e61aha\", della quale esistono esempi fin dall'XI secolo. Le \"khar\u01e7at\" sono composte in dialetto ispano-arabo colloquiale o nella lingua romanza parlata dagli Andalusi, chiamata mozarabica. Possono essere divise in tre serie diverse: araba, ebraica (molto pi\u00f9 confidenziali) e anonima. Il numero preciso di Jarchas non \u00e8 stato ancora specificato poich\u00e9 hanno suscitato interesse solo in epoca moderna, grazie allo studioso di origine ebraiche Stern. Stern not\u00f2 che questi testi lirici, scritti con caratteri arabi, corrispondevano a parole spagnole e per questo ne incoraggi\u00f2 lo studio.\nFurono infatti scritte essenzialmente da poeti arabi e ebrei colti che prendevano come modello la lirica tradizionale romanza, o da soldati che si recavano nella penisola iberica per combattere contro i Cristiani ed erano costretti a lasciare i propri familiari. Furono raccolte dal folclore popolare e adattate alle proprie necessit\u00e0 metriche (dovendosi integrare con la \"muwa\u1e61\u1e61aha\"), oppure composte di nuovo a partire da modelli tradizionali. La sua importanza risiede nel fatto di essere la documentazione pi\u00f9 antica che si conosca di poesia in lingua romanza iberica e quindi la prima testimonianza letteraria della penisola.\nL'esistenza della \"khar\u01e7a\" testimonia una stretta relazione fra tre culture: romanza, araba ed ebraica.\nIl soggetto \u00e8 sempre una donzella innamorata che si rivolge al suo amato, a sua madre o alle sorelle e amiche; dando cos\u00ec un'anticipazione alle \"cantigas de amigo\" galiziano-portoghesi che si diffusero nei secoli successivi. La tristezza espressa dalla donna rappresenta la catarsi, in cui la donna non \u00e8 oggetto bens\u00ec soggetto di un'emozione fortissima, da cui deriva grande sofferenza. A causa dell'influenza della lingua araba vi sono molte parole che appartengono ad essa come \" habib \" (\u00abamato, amico\u00bb) con la quale la donna si rivolge all'uomo."}
{"id": "1394022", "revid": "110157", "url": "https://it.wikipedia.org/wiki?curid=1394022", "title": "Frumu\u0219ica (Boto\u0219ani)", "text": "Frumu\u0219ica \u00e8 un comune della Romania di 6.170 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 6 villaggi: Boscoteni, Frumu\u0219ica, R\u0103deni, Store\u0219ti, \u0218endreni, Vl\u0103deni-Deal."}
{"id": "1394023", "revid": "838137", "url": "https://it.wikipedia.org/wiki?curid=1394023", "title": "Isidoro Pentorio", "text": "\u00c8 stato vescovo di Asti, in carica solamente per tre anni (1619-1622).\nBiografia.\nApparteneva all'ordine dei barnabiti.Il duca Carlo Emanuele I di Savoia, da sempre protettore e benefattore dell'ordine barnabita, caldeggi\u00f2 la sua nomina con lo scopo di venire in possesso dei feudi astigiani ancora di propriet\u00e0 della diocesi (manovra gi\u00e0 tentata precedentemente durante l'episcopato di monsignor Aiazza).\nIl breve mandato del Pentorio e la ferma opposizione della Santa sede non fecero raggiungere al Savoia le proprie mire.\nSinodi diocesani.\nNessuno\nGenealogia episcopale.\nLa genealogia episcopale \u00e8:"}
{"id": "1394028", "revid": "74801", "url": "https://it.wikipedia.org/wiki?curid=1394028", "title": "T\u00e2rgu Ocna", "text": "T\u00e2rgu Ocna \u00e8 una citt\u00e0 della Romania di abitanti, ubicata nel distretto di Bac\u0103u, nella regione storica della Moldavia.\nLa citt\u00e0 \u00e8 ubicata sulle rive del fiume Trotu\u0219, in una zona dei Carpazi ricca di depositi salini.\nL'industria del sale \u00e8 infatti la principale attivit\u00e0 economica della citt\u00e0, che ne \u00e8 il pi\u00f9 grande produttore del paese.\nAltre attivit\u00e0 industriali presenti nella zona sono le miniere di carbone, la lavorazione del legno, l'industria siderurgica e petrolchimica."}
{"id": "1394029", "revid": "287204", "url": "https://it.wikipedia.org/wiki?curid=1394029", "title": "Targu Ocna", "text": ""}
{"id": "1394031", "revid": "1305772", "url": "https://it.wikipedia.org/wiki?curid=1394031", "title": "Gorb\u0103ne\u0219ti", "text": "Gorb\u0103ne\u0219ti \u00e8 un comune della Romania di 3.551 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 8 villaggi: B\u0103tr\u00e2ne\u0219ti, George Co\u0219buc, Gorb\u0103ne\u0219ti, Mihai Eminescu, Sili\u0219cani, Socrujeni, Viforeni, V\u00e2n\u0103tori."}
{"id": "1394032", "revid": "123081662", "url": "https://it.wikipedia.org/wiki?curid=1394032", "title": "Villa Convento", "text": "Villa Convento (\"Cumentu\" o \"Lu Fieu\" in dialetto salentino) \u00e8 una frazione di 728 abitanti della provincia di Lecce divisa amministrativamente tra i comuni di Novoli e Lecce.\nOrigini del nome.\nIl paese prende il nome dall'antica presenza di un convento dei Domenicani, soppresso nel 1809.\nStoria.\nDell'antica Contea di Lecce, fondata dai Normanni intorno al 1055, facevano parte il casale di \"Santa Maria de Novis\" (attuale Novoli) e il feudo di \"Nubilo\" o \"Novule\" o \"Noole\" (attuale Villa Convento). Questi territori seguirono le stesse sorti della Contea passando sotto i domini di Svevi, Angioini, Aragonesi e sotto il controllo delle varie famiglie feudatarie. Nel 1523 Paolo Mattei, gi\u00e0 feudatario di Santa Maria de Novis, acquist\u00f2 da Aurelia di Acaia, moglie di Giovanni Maria Guarino, il feudo di Nubilo o Novule, a quel tempo disabitato. Qui, nel 1551, Filippo I Mattei fece poi erigere un convento per i padri Domenicani e l'annessa chiesa di sant'Onofrio, favorendo in questo modo il popolamento (o il ripopolamento) del feudo. A causa della presenza di questo convento, l'antico casale di Nubilo (o Novule) inizi\u00f2 a essere chiamato Sant'Onofrio (dal nome del santo cui era titolata la chiesa) oppure Convento (\"Cumentu\"), denominazione rimasta tuttora. Invece, il toponimo Novoli (\"N\u00f2vule\", \"N\u00f2ule\") fin\u00ec per identificare il vicino casale di Santa Maria de Novi.\nMiti e Leggende: \"L'Ultimo Eremita\".\nA seguito del decreto di soppressione degli ordini religiosi emanato dal Murat nel 1809, i Domenicani abbandonarono il podere di Villa Convento. Solo uno, fra i pi\u00f9 di cinquecento frati, decise di permanere nel piccolo villaggio, un tale Frate Morgicchiu Pilu Niuru (Morgicchio dalla Barba Scura). Il religioso trascorse la sua vita contemplativa per svariati anni presso un'umile casupola situata nei poderi, oggi meglio noti come \"Remote Terre te lu Patrunu\".\nL'abitazione divenne presto meta di pellegrinaggi da parte dei numerosi fedeli salentini, che copiosi affluivano per ottenere grazie o benedizioni.\nFra' Morgicchio vi rimase fino all'anno 1857 circa, quando in una nevosa mattina di gennaio part\u00ec in circostanze ignote.\nLa leggenda vuole che ancora oggi lo si possa scorgere in quei luoghi, nelle eccezionali circostanze dei pi\u00f9 rigidi e nevosi inverni salentini, nelle sembianze di un uomo col cappuccio, in estasi contemplativa dinanzi a uno spiedo scoppiettantante.\nInfrastrutture e trasporti.\nVilla Convento \u00e8 posta sulla direttrice SP4 Novoli-Lecce, a tre chilometri da Novoli e a otto dal capoluogo salentino.\nDal centro abitato si dipartono le vie provinciali SP8 Villa Convento-Arnesano e SP121 Villa Convento-Carmiano."}
{"id": "1394033", "revid": "767487", "url": "https://it.wikipedia.org/wiki?curid=1394033", "title": "Giovanni Battista Caccioli", "text": "Fu allievo di Domenico Maria Canuti e fu influenzato da Carlo Cignani. Lavor\u00f2 principalmente a Bologna, ma anche a Budrio, Parma, Piacenza, Modena e Mantova (Palazzo Canossa). Molte sue opere sono molto danneggiate o sono andate distrutte.\nNe elogia il talento, citando varie sue opere e facendo menzione di varie pubblicazioni che parlano di lui, il Crespi.\nSuo figlio, Giuseppe Antonio Caccioli, era anch'egli pittore."}
{"id": "1394036", "revid": "1318658", "url": "https://it.wikipedia.org/wiki?curid=1394036", "title": "Chiesa dei Santi Gervasio e Protasio (Parigi)", "text": "La chiesa dei Santi Gervasio e Protasio (in francese \"\u00e9glise Saint-Gervais-Saint-Protais\"), comunemente conosciuta come chiesa di San Gervasio, \u00e8 un luogo di culto cattolico di Parigi, situato nel quartiere de \"Le Marais\", all'incrocio tra la \"rue de l'H\u00f4tel de Ville\" e la \"rue des Barres\", nel IV \"arrondissement\", dietro l'Hotel de Ville.\nStoria.\nCostruita sulle fondamenta della pi\u00f9 antica costruzione conosciuta nella \"rive droit\" della Senna a Parigi (ovvero una basilica la cui esistenza si fa risalire al IV secolo), San Gervasio \u00e8 la pi\u00f9 antica parrocchia della riva destra.\nLa costruzione dell'attuale chiesa, dedicata ai santi Gervasio e Protasio, cominci\u00f2 nel 1494 e and\u00f2 avanti per circa 150 anni: nel 1530 vennero portate a termine l'abside con il deambulatorio e le cappelle radiali, nel 1578, invece, fu conclusa la costruzione del transetto. L'edificazione della facciata della chiesa cominci\u00f2 solo nel 1616, per poi terminare quattro anni dopo, nel 1620; il progetto venne affidato agli architetti Salomon de Brosse e Cl\u00e9ment M\u00e9tezeau.\nNel 1918, la sera del Venerd\u00ec Santo (29 marzo), la chiesa fu colpita da una bomba lanciata dal Parisgesch\u00fctz nel corso dell'Azione liturgica della Passione del Signore. La bomba distrusse la volta della navata centrale e uccise 88 persone e ne fer\u00ec 68. In seguito la volta e il tetto della chiesa sono stati ricostruiti.\nDal 1975, per volere dell'allora arcivescovo di Parigi cardinale Gabriel Auguste Fran\u00e7ois Marty, la chiesa \u00e8 officiata dalle Fraternit\u00e0 monastiche di Gerusalemme.\nLa facciata s'ispira al classicismo francese, sebbene la sua prima fonte di ispirazione sia il classicismo romano del cinquecento, e in particolare la chiesa del Ges\u00f9 con la facciata di Giacomo Della Porta.\nAll'organo della chiesa di \"Saint-Gervais\" si sono succeduti per circa due secoli, a partire dal 1653, gli esponenti di un'importante dinastia di musicisti francesi, i Couperin (tra i quali Fran\u00e7ois Couperin).\nArchitettura.\nEsterno.\nAll'esterno, la chiesa \u00e8 prevalentemente in stile gotico, ad eccezione della facciata principale. Essa, che prospetta su \"Place Saint-Gervais\", \u00e8 opera degli architetti Salomon de Brosse e Cl\u00e9ment M\u00e9tezeau e venne costruita tra il 1616 e il 1620, ispirandosi alla facciata della barocca Chiesa del Ges\u00f9 di Roma, progettata da Giacomo Della Porta, pur discostandosi da quest'ultima.\nLa facciata della chiesa dei Santi Gervasio e Protasio \u00e8 composta da tre ordini sovrapposti, dei quali solo quello pi\u00f9 in altro pi\u00f9 stretto rispetto agli altri. L'ordine inferiore, presenta quattro coppie di semicolonne tuscaniche, che si alternano ai tre portali, dei quali quello centrale pi\u00f9 grande. Il secondo ordine, invece, presenta quattro coppie di colonne ioniche, ed ha al centro una grande bifora e ai lati, entro delle nicchie, due statue, una a destra e una a sinistra. Il terzo e ultimo ordine, con due coppie di colonne corinzie ed un grande finestrone ad arco al centro, \u00e8 affiancato da due gruppi scultorei raffiguranti \"San Giovanni Evangelista e l'aquila\" (a destra) e \"San Matteo e l'angelo\" (a sinistra).\nIl resto dell'esterno della chiesa \u00e8 in stile gotico, con cappelle laterali sporgenti dalle navate, alto tetto a spioventi e, in prossimit\u00e0 del transetto di sinistra, la torre campanaria a pianta quadrata.\nInterno.\nL'interno della chiesa dei Santi Gervasio e Protasio \u00e8 a croce latina, con tre navate coperte con volta a crociera che continuano anche ai lati del coro e che si uniscono in una deambulatorio intorno all'abside.\nLa navata centrale \u00e8 separata dalle navate laterali tramite due file di archi a sesto acuto sorretti da pilastri polistili. Al di sopra di questi, vi \u00e8 il cleristorio, con grandi esafore. Le finestre sono chiuse con vetrate policrome di varia epoca: le pi\u00f9 antiche risalgono al XVI secolo e sono opera di Jean Chastellain; le pi\u00f9 recenti, del XX secolo, sono di Sylvie Gaudin e di Claude Courageux. Nell'ultima campata della navata centrale, a sinistra, vi \u00e8 il pulpito ligneo, del XIX secolo, in stile neoclassico.\nLe navate laterali, pi\u00f9 basse e pi\u00f9 strette rispetto alla navata centrale, presentano delle cappelle; ciascuna di esse ospita un altare laterale, con relativa pala. Delle pale presenti nella chiesa, degne di nota sono la \"Sepoltura e gloria di santa Petronilla\", copia dell'opera di Giovanni Francesco Barbieri detto il \"Guercino\", il cui originale si trova ai Musei Capitolini (Roma) e \"San Gregorio Magno e San Vitale che intercedono per le anime del Purgatorio\", opera di Sebastiano Ricci che la realizz\u00f2 nel 1733. In una delle cappelle si trova anche il \"cenotafio di Michel Le Tellier\" e il \"cenotafio di Ren\u00e9 Potier de Tresmes\", gruppo scultoreo costituito dalla statua del duca di Tresmes e da quelle della moglie Marguerite de Piney-Luxembourg e del figlio Louis Potier de Gesvres.\nNell'abside poligonale, cinta dal deambulatorio avente cinque cappelle radiali, presenta, rialzato di alcuni gradini rispetto al resto della chiesa, il presbiterio, modificato alla fine del XX secolo. Esso \u00e8 costituito dall'altare moderno con paliotto scolpito, dall'alzata neoclassica in marmi policromi, dalla sede e dall'ambone. Ai lati dell'altare, le statue bronzee del XVI secolo raffiguranti \"San Gervasio\" (a destra) e \"San Protasio\" (a sinistra).\nOrgani a canne.\nSulla cantoria in controfacciata si trova l'organo a canne maggiore, costruito da Mathieu Langhedul nel 1601 ed in seguito pi\u00f9 volte restaurato e modificato (dai Thierry nel corso del XVII secolo; da Fran\u00e7ois-Henri Clicquot nel 1768; da Pierre-Fran\u00e7ois Dallery nel 1843 e da Vincent Gonzales nel 1974). \u00c8 classificato come monumento storico di Francia. Lo strumento, che \u00e8 ospitato all'interno dell'antica cassa barocca rifatta nel 1758-1760 da Pierre-Claude Thiess\u00e9 e riccamente decorata, \u00e8 a trasmissione meccanica, ed ha cinque tastiere ad estensione differenziata, ed una pedaliera dritta di 28 note, per un totale di 41 registri.\nNel braccio destro del transetto si trova un secondo organo, costruito da Daubaine-Callinet nel 1845. A trasmissione integralmente meccanica, ha due tastiere di 54 note ciascuna ed una pedaliera dritta di 27 per un totale di 16 registri ed \u00e8 racchiuso entro una cassa lignea in stile neogotico.\nUn terzo organo, moderno, \u00e8 a pavimento nel transetto di sinistra."}
{"id": "1394037", "revid": "92723", "url": "https://it.wikipedia.org/wiki?curid=1394037", "title": "Iochebed", "text": "Ioch\u00e8bed o Yoch\u00e8bed (il cui nome significa \"Jav\u00e8 \u00e8 gloria\") era la moglie di Amram - suo nipote, figlio del fratello Kohat - e madre di Mos\u00e8, Aronne e Miriam (v. ). Viene menzionata anche col nome di Jocabel. \nSecondo la Bibbia, era della trib\u00f9 di Levi, come anche il marito Amram; il fatto che Yochebed avesse sposato suo nipote Amram crea per\u00f2 un anacronismo riguardante Mos\u00e8, che avrebbe cos\u00ec dovuto nascere una quarantina di anni dopo l'arrivo degli Ebrei in Egitto.\nIl \"testamento di Levi\" la dice figlia di Levi e Melcha, nata in Egitto quando il padre aveva 64 anni\nAlcuni rabbini, nel Talmud, la identificano come Sifra, una delle due levatrici alle quali il faraone ordin\u00f2 di impedire la nascita dei bambini ebrei (Esodo 1:15-16) e quindi il premio che Dio avrebbe promesso a essa per aver disobbedito ai comandi del monarca (Esodo 1:21) era appunto il fatto di divenire madre di tre grandi personaggi della storia ebraica quali Aronne, Mos\u00e8 e Miriam. \nAlcuni la identificano inoltre come la \"Giudea\" citata nel libro delle Cronache (4:18) perch\u00e9, avendo permesso la nascita di Mos\u00e8, viene ritenuta come \"madre\" della nazione israelita. \nIl testo del Midrash tenta di spiegare come la donna riusc\u00ec a salvare il figlio dalle guardie egiziane per tre mesi. Quando il faraone aveva dato ordine di annegare tutti i neonati maschi, Amram ripudi\u00f2 la moglie, che era incinta da tre mesi. Su incitazione di Miriam, questi rispos\u00f2 Yochebed, e gli egiziani quindi credettero che il bambino venne concepito in quel periodo, quando invece la donna era gi\u00e0 al terzo mese di gravidanza. \nYochebed, quando il piccolo Mos\u00e8 aveva solo tre mesi, lo chiuse in una cesta cosparsa con del bitume, e lo abbandon\u00f2 alla corrente del fiume Nilo per salvarlo dalla collera del faraone.\nIl piccolo venne trovato dalla principessa Bithia che lo affid\u00f2 alla stessa Yochebed come nutrice, su consiglio di Miriam, che aveva seguito la cesta lungo il corso del fiume. Dopo essere stato svezzato Mos\u00e8 venne ricondotto dalla figlia del faraone che lo adott\u00f2 come proprio figlio carnale.\nUna tradizione secondaria dice che Iochebed divenne moglie di un tale Elitzaphon, dopo la morte di Amram, e da questi ebbe due figli."}
{"id": "1394039", "revid": "26601", "url": "https://it.wikipedia.org/wiki?curid=1394039", "title": "L'Eroica", "text": ""}
{"id": "1394041", "revid": "599013", "url": "https://it.wikipedia.org/wiki?curid=1394041", "title": "Daniele Vergnaghi", "text": "Biografia.\nDopo aver giocato nella squadra del liceo Vittorio Veneto di Milano, esord\u00ec nel 1989-90 in Serie A1 con il Gonzaga, fino al 1994-95, anno in cui la squadra biancorossa rinunci\u00f2 a disputare il massimo campionato. Gioc\u00f2 quindi in A2 con la Colmark Brescia, contribuendo attivamente alla promozione in A1 della squadra lombarda (1995-96). Gioc\u00f2 ancora in A2 con la Cariparma, per poi tornare a Milano, nel Asystel, con il ruolo da poco istituito del libero. Al suo primo anno in A1, dopo la promozione dalla serie A2, raggiunse con la squadra guidata da Gian Paolo Montali la Finale scudetto, poi persa contro la Sisley Treviso. \nSegu\u00ec la squadra a Piacenza e disput\u00f2 una bella stagione con la squadra locale allenata da Julio Velasco. Venne poi ingaggiato dalla BreBanca Lannutti Cuneo dove milit\u00f2 fino al 2009, anno in cui entr\u00f2 a far parte dello staff della squadra piemontese nel ruolo di Team Manager e Responsabile del settore giovanile. \nDopo aver seguito la prima squadra da dirigente \u00e8 diventato ora direttore del settore giovanile della nuova societ\u00e0, nata dopo la fine della BreBanca Lannutti Cuneo, il Cuneo Volley.\nIn Nazionale esord\u00ec a Bologna il 21 maggio 1993, nella partita vinta dall'Italia contro l'Olanda per 3-1."}
{"id": "1394042", "revid": "1305772", "url": "https://it.wikipedia.org/wiki?curid=1394042", "title": "H\u0103ne\u0219ti", "text": "H\u0103ne\u0219ti \u00e8 un comune della Romania di 2.255 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 5 villaggi: Borolea, H\u0103ne\u0219ti, Moara Jorii, Sarata-Basarab, Slobozia H\u0103ne\u0219ti."}
{"id": "1394044", "revid": "122246", "url": "https://it.wikipedia.org/wiki?curid=1394044", "title": "Mattia Rosso", "text": "Carriera.\nClub.\nLa carriera di Mattia Rosso inizia nel 2002 nel di Cuneo, in Serie A1, con il quale vince la Supercoppa italiana; nella stagione successiva passa all'ASD Pallavolo Busca, in Serie B1. Nella stagione 2004-05 torna a Cuneo.\nNella stagione 2005-06 viene ingaggiato da , in Serie A2, dove resta per due stagioni, prima di far nuovamente ritorno alla squadra cuneese nella stagione 2007-08.\nDopo un'annata nella ed una nella , nella stagione 2010-11 approda al , sempre in Serie A2, con la quale conquista subito la promozione, per poi retrocedere nuovamente in serie cadetta e con cui vince, nella stagione 2013-14, la Coppa Italia di Serie A2: ottiene una nuova promozione al termine dell'annata 2013-14, partecipando con la stessa squadra alla Superlega 2014-15; in totale resta legato al club di Padova per cinque stagioni.\nPer il campionato 2015-16 viene ingaggiato dall' di Sora, in serie cadetta, con cui ottiene la promozione in Superlega, categoria dove milita con la stessa maglia per le due stagioni successive. Torna in Serie A2 per l'annata 2018-19 con la di Spoleto e in quella successiva nuovamente alla Materdomini. Nella stagione 2020-21 si sposta nell'altra societ\u00e0 di Castellana Grotte, ossia la , sempre in serie cadetta.\nNazionale.\nNel 2005 esordisce nella nazionale italiana, vincendo il bronzo alle Universiadi."}
{"id": "1394046", "revid": "84184", "url": "https://it.wikipedia.org/wiki?curid=1394046", "title": "Ferrini", "text": ""}
{"id": "1394049", "revid": "767487", "url": "https://it.wikipedia.org/wiki?curid=1394049", "title": "Hili\u0219eu-Horia", "text": "Hili\u0219eu-Horia \u00e8 un comune della Romania di 3.659 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 5 villaggi: Corj\u0103u\u021bi, Hili\u0219eu-Clo\u0219ca, Hili\u0219eu-Cri\u0219an, Hili\u0219eu-Horia, Iezer."}
{"id": "1394050", "revid": "92723", "url": "https://it.wikipedia.org/wiki?curid=1394050", "title": "Santuario di San Giovanni Nepomuceno", "text": "Il santuario di San Giovanni Nepomuceno sulla \"Zelen\u00e1 hora\" (la 'montagna verde', in tedesco \"Gr\u00fcnberg\") a \u017d\u010f\u00e1r nad S\u00e1zavou, vicino al confine tra Boemia e Moravia, \u00e8 il capolavoro di Jan Bla\u017eej Santini-Aichel, un architetto italo-boemo che fuse il barocco borrominiano con elementi gotici nelle costruzioni e nelle decorazioni.\nNel 1719, quando la Chiesa cattolica dichiar\u00f2 \"incorruttibile\" la lingua di san Giovanni Nepomuceno, ebbe inizio la costruzione di una chiesa sulla Zelen\u00e1 hora, dove il futuro santo aveva studiato nei primi anni. La dedicazione fu celebrata un anno dopo la beatificazione del santo, avvenuta nel 1721; i lavori di rifinitura proseguirono fino al 1727. Dopo un violento incendio avvenuto nel 1784, la forma del tetto venne modificata.\nLa chiesa, con molte decorazioni progettate da Santini stesso, \u00e8 famosa per gli elementi gotici ed il complesso simbolismo, una caratteristica quasi unica per l'epoca.\nPatrimonio dell'umanit\u00e0.\nNel 1994 il santuario \u00e8 stato dichiarato patrimonio dell'Umanit\u00e0 dall'UNESCO."}
{"id": "1394051", "revid": "1632387", "url": "https://it.wikipedia.org/wiki?curid=1394051", "title": "Sweet Freedom", "text": "Sweet Freedom \u00e8 il sesto album in studio del gruppo musicale rock britannico Uriah Heep pubblicato nel settembre 1973; il primo titolo pensato per il disco fu \"If I Had The Time\".\"Stealin\", estratta come singolo, entr\u00f2 nella classifica Billboard giunse fino alla posizione #33 negli Stati Uniti, e alla #18 nel Regno Unito."}
{"id": "1394059", "revid": "2052878", "url": "https://it.wikipedia.org/wiki?curid=1394059", "title": "Ze best in laiv!", "text": "Ze best in laiv! \u00e8 un album dal vivo del gruppo rock demenziale Skiantos, pubblicato nel 1990.\nDescrizione.\nSi tratta della registrazione di una esibizione del gruppo in uno studio di registrazione davanti ad alcuni amici. Alle registrazioni \u00e8 poi stato aggiunto il vociare di un pubblico da stadio. \u00c8 l'ultimo disco pubblicato per l'etichetta \"Targa/Bollicine\". Primo disco del batterista Roberto \"Granito\" Morsiani (che rester\u00e0 nella band fino al 2007) e del bassista Marco Nanni, storico collaboratore di Lucio Dalla appena uscito dalla lunga esperienza con gli Stadio che fond\u00f2 insieme a Gaetano Curreri e Giovanni Pezzoli."}
{"id": "1394060", "revid": "287204", "url": "https://it.wikipedia.org/wiki?curid=1394060", "title": "Hurr\u00e0 Juventus", "text": "Hurr\u00e0 Juventus \u00e8 un annuario calcistico italiano, pubblicazione ufficiale della Juventus Football Club. Nato nel 1915 come \"Hurr\u00e0!\" e poi rifondato nel 1963 con il nome attuale (nonch\u00e9 brevemente noto negli anni 2010 anche come \"HJ Magazine\" o \"J\"), rappresenta il pi\u00f9 antico periodico d'Italia dedicato a un club sportivo.\nStoria.\nLe origini: \"Hurr\u00e0!\".\nPur se resta traccia di un precedente bollettino dall'incerta durata, \"Juventin Guerino\", il primo notiziario ufficiale della societ\u00e0 bianconera venne stampato per la prima volta il 10 giugno 1915 grazie all'iniziativa del Comitato Presidenziale di Guerra al fronte della Juventus, un triumvirato composto dal pioniere Gioacchino Armano, il dirigente Sandro Zambelli e l'ex calciatore Fernando Nizza. Si trattava in principio di un mensile composto da sole sei pagine, stampato in bianco e nero e senza immagini.\nL'intento era quello di fornire un bollettino che permettesse di tenere i collegamenti tra la societ\u00e0 e i suoi soci sparsi sui vari fronti di battaglia della prima guerra mondiale \u2014 cosa esplicitata dalla frase inizialmente riportata a fianco della testata, \u00abOmaggio degli juventini rimasti a Torino ai loro consoci sotto le armi\u00bb \u2014; tra loro c'erano sei soldati semplici e diciotto tra allievi ufficiali, che diventarono centosettanta un anno dopo, oltre che con tutti i tifosi bianconeri al fronte. Il suo primo direttore fu il dirigente bianconero Corrado Corradino, poi presidente della societ\u00e0. Corradino formul\u00f2 anche il primo motto del periodico: \u00abLa vittoria \u00e8 del forte che ha fede\u00bb.\nIl nome originale della pubblicazione, \"Hurr\u00e0!\" \u2014 titolo col quale sar\u00e0 conosciuta durante i suoi primi anni di vita \u2014, riprendeva sia lo storico slancio bellicista \u00abGu-rai!\u00bb dei Cosacchi, traducibile in lingua italiana come \u00abverso la beatitudine celeste!\u00bb, sia un grido sportivo \u00abdi gioia e di speranza\u00bb usato come motto d'incitamento dai soldati italiani della Grande Guerra durante gli assalti alle trincee nemiche.\nLa prima serie di pubblicazioni dell\"Hurr\u00e0!\" segu\u00ec passo passo le vicende del club torinese, dei suoi protagonisti e anche della sua stessa tifoseria; oltre a riportare la corrispondenza di guerra tra i soci bianconeri al fronte e quelli rimasti a Torino, nel mensile trovava posto la cronaca prettamente sportiva e alcune rubriche di maniera, come una particolare e scherzosa rassegna dedicata agli svarioni della stampa inerenti alla sfera juventina. Tra le altre cose, il 26 dicembre 1915 sulla neonata rivista verr\u00e0 pubblicata la memoria autografa di Enrico Canfari scritta l'anno precedente, uno dei fondatori della societ\u00e0 bianconera, caduto insieme a Giuseppe Hess e molti altri componenti della Juventus tre giorni prima nella terza battaglia dell'Isonzo: questo testo rappresenta tutt'oggi, nella storia bianconera, l'unica testimonianza scritta delle sue origini.\nIl bollettino societario venne interrotto nell'ottobre 1916, a causa della scarsit\u00e0 di materie prime dovute al conflitto. Le stampe ripresero nel 1919, avendo fra i suoi collaboratori occasionali anche Vittorio Pozzo, per protrarsi fino al 1925 quando la pubblicazione cess\u00f2 nuovamente.\nDal secondo dopoguerra al XXI secolo: \"Hurr\u00e0 Juventus\".\nNel gennaio 1963, dopo trentotto anni, vide la luce un nuovo numero della rivista bianconera, sotto il nome di \"Hurr\u00e0 Juventus\", con la copertina dedicata al calciatore argentino Omar S\u00edvori, e al prezzo di 100 lire. Il direttore responsabile della pubblicazione era un ex simbolo del passato bianconero, Felice Borel. Fino al settembre successivo il mensile continu\u00f2 a essere stampato esclusivamente in bianco e nero, poi inizi\u00f2 gradualmente a comparire il colore, dapprima riservato alla sola copertina. Da quell'anno la pubblicazione ha avuto un'attivit\u00e0 ininterrotta fino a oggi come organo ufficiale della societ\u00e0 torinese.\nAl suo interno si possono trovare pagine di informazione sull'attivit\u00e0 della prima squadra, del settore giovanile e anche dei \"fan club\" ufficiali in Italia e all'estero. Ogni mese propone interviste ai calciatori juventini del presente e passato e a personaggi famosi di fede bianconera, informa sugli impegni futuri della societ\u00e0, e fornisce commenti e resoconti dettagliati di tutte le partite disputate. Tra i collaboratori della rivista hanno figurato i giornalisti Vladimiro Caminiti, Gianni Giacone, Massimo Carboni e Maurizio Ternavasio. Dal 2006, anno di nascita di Juventus Channel, anche i giornalisti del canale tematico hanno alcune rubriche fisse all'interno del mensile.\nLa rivista \u00e8 stata inoltre affiancata, durante gli anni 1990 e 2000, da altre testate ufficiali del club quali il magazine giovanile \"Forza Juve\", il giornale \"Tutto Juve\", le pubblicazioni patinate \"Juventus, immagini e storie\" (poi \"Juve Story\") e \"Juve senza frontiere\", e la collana di VHS \"Video Juve\" (poi \"Video Hurr\u00e0\"). La rivista \u00e8 al tempo il primo bollettino sportivo a livello societario per diffusione e lettura sul territorio nazionale, iscritta alla Federazione Italiana Editori Giornali.\nUltimi anni: da rivista ad annuario.\nNell'estate 2011 \"Hurr\u00e0 Juventus\" \u00e8 stato oggetto di un profondo restyling grafico, che ha avuto il suo culmine nell'abbandono del tradizionale formato rivista degli ultimi decenni, per adottare quello tabloid pi\u00f9 affine ai quotidiani;\ndal 21 marzo 2012 \u00e8 inoltre disponibile anche in edizione digitale con un'apposita applicazione.\nNell'ottobre 2013 avviene una svolta importante per la pubblicazione societaria della Juventus, che a cinquant'anni esatti dalla rifondazione cambia nome in \"HJ Magazine\" \u2014 acronimo di \"Hurr\u00e0 Juventus Magazine\" \u2014, rinnovandosi radicalmente sotto l'aspetto grafico e nei contenuti editoriali: la periodicit\u00e0 passa da mensile a trimestrale, aumentando al contempo la fogliazione; la nuova veste, pi\u00f9 patinata, vede tra i contenuti una maggiore attenzione alla fotografia e alla sfera privata dei calciatori juventini, avvalendosi inoltre di nuove firme e collaboratori nella scrittura, tra cui giornalisti, scrittori e opinionisti di fede bianconera.\nLa formula muta nuovamente sul finire del 2015, quando l\"house organ\" bianconero si trasforma in un annuario: un vero e proprio libro in versione bilingue (italiano e inglese), che ogni dodici mesi riassume l'anno solare appena trascorso in casa juventina. Inizialmente appellato semplicemente come \"J\", dall'edizione 2017 riprende la storica denominazione di \"Hurr\u00e0 Juventus\"."}
{"id": "1394064", "revid": "2039709", "url": "https://it.wikipedia.org/wiki?curid=1394064", "title": "Vincenzo Guerrazzi", "text": "Nasce in un piccolo paese dell'entroterra calabrese e, perduto il padre (vittima dei nazifascisti nell'eccidio della Benedicta) in tenerissima et\u00e0, dopo l'infanzia e l'adolescenza vissute in Calabria , si trasferisce a Genova, dove, ancora minorenne, viene assunto alla Fabbrica Ansaldo, Meccanica Varia, e vi resta per 17 anni. Nel 1975 si licenzia per dedicarsi a tempo pieno alla scrittura e alla pittura, attraverso le quali compie un percorso di impegno civile, sociale, politico.\nLa sua arte, sia narrativa che pittorica, \u00e8 legata alla realt\u00e0 che tratta e che rappresenta. Nelle sue opere ogni estrosit\u00e0 figurativa o letteraria \u00e8 funzionale alla comunicazione del messaggio che contiene; ossia, prima di come esprimere \u00e8 importante cosa esprimere, per aprire gli occhi alle societ\u00e0 del proprio tempo, scuotere le coscienze, fare luce su ci\u00f2 che viene iniquamente tenuto nel buio.\nGuerrazzi \"fonda\" cos\u00ec il primo quotidiano-murale: \"L'urlo della notte\" nei gabinetti della fabbrica, luogo dove gli operai scrivono sui muri frasi e pensieri, che saranno poi raccolti e pubblicati all'interno del primo romanzo completo di Guerrazzi, \"Nord e Sud uniti nella lotta\", libro spregiudicato nel linguaggio, censurato, discusso, ma poi finalista al Premio Sila nel 1975. Scrive e pubblica settimanalmente sui quotidiani locali, Il Secolo XIX e Il Lavoro dei racconti inerenti alla condizione operaia negli anni '60 e '70, e anche questi saranno poi riuniti nel romanzo \"Le ferie di un operaio\" del 1974.\nDopo avere curato un'inchiesta all'interno (e dall'interno) del contesto operaio, intitolata \"L'altra cultura\" (1975), ne realizza altre due, \"I Dirigenti\" nel 1976, e \"Gli Intelligenti\" nel 1978; entrambi denuncia di superficialit\u00e0, disimpegno, incompetenza, malcostume, goffaggine, tracotanza delle classi dirigente e \"intellettuale\". \u00c8 il punto di vista che Guerrazzi esprime anche in pittura: quadri storico-politici, ambientati nella fabbrica.\nTiene svariate mostre in Italia (nel 1996 anche in Germania) a partire da quella svoltasi a Roma, a Palazzo dei Congressi nell'ottobre 1977. Nel 1978 la televisione svizzera e la Rai gli dedicano due programmi, quello della Rai condotto da Stefano Satta Flores.\n\u00c8 scomparso nel 2012 all'et\u00e0 di 71 anni."}
{"id": "1394065", "revid": "767487", "url": "https://it.wikipedia.org/wiki?curid=1394065", "title": "Ag\u0103\u0219", "text": "Ag\u0103\u0219 \u00e8 un comune della Romania di 6.787 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 8 villaggi: Ag\u0103\u0219, Beleghet, Co\u0219nea, Cotumba, Diacone\u0219ti, Goiasa, Preluci, Sul\u021ba."}
{"id": "1394066", "revid": "287204", "url": "https://it.wikipedia.org/wiki?curid=1394066", "title": "Agas", "text": ""}
{"id": "1394067", "revid": "287204", "url": "https://it.wikipedia.org/wiki?curid=1394067", "title": "L'Eroica (ciclismo)", "text": "L'Eroica \u00e8 una manifestazione cicloturistica, nata da un'idea di Giancarlo Brocci ed altre persone, che si svolge dal 1997 in provincia di Siena. Ha la particolarit\u00e0 di rievocare il ciclismo di un tempo, con percorsi che si svolgono in buona parte su strade bianche con biciclette e abbigliamento d'epoca. Si tiene sempre la prima domenica di ottobre.\nLa manifestazione \u00e8 aperta a tutti coloro che partecipano con bici da corsa d\u2019epoca che rispettano precisi criteri:\nDescrizione.\nL'Eroica non \u00e8 una gara o una competizione, ma una manifestazione cicloturistica, pur di un certo impegno nel suo percorso lungo. La partenza \u00e8 nella forma detta \"alla francese\", cio\u00e8 libera entro una certa fascia oraria (solitamente all'alba). I controlli dei passaggi avvengono con l'apposizione di un timbro sul \"roadbook\" fornito dall'organizzazione. Non \u00e8 prevista una classifica finale ma viene pubblicato solo un elenco degli arrivati in ordine alfabetico con il percorso effettuato da ogni concorrente.\nSul percorso sono presenti numerosi ristori con prodotti tipici locali.\nPercorsi.\nI percorsi proposti sono 5 di lunghezze variabili dai 32 km della \"Passeggiata\", ai 209 km del \"Lungo\", che presenta 3.891 metri di dislivello, 115 km di strade bianche e 5 ristori. I partecipanti possono scegliere anche uno dei percorsi intermedi: \"Piccolo Chianti\" 46 km; \"Corto\" 78 km; \"Medio\" 130 km.\nLa partenza avviene a Gaiole in Chianti. I percorsi si snodano nella zona del Chianti e altri verso Siena e la Val d'Orcia, fino a Montalcino, con numerosi saliscendi e talvolta con erte ripide e difficile da affrontare con le bici da corsa di un tempo.\nLa maggior parte dei percorsi e delle strade bianche della Toscana sono aperti al traffico e percorribili anche in moto tutto l'anno. Il terreno non asfaltato \u00e8 principalmente adatto a moto enduro, maxi-enduro e ad altre moto munite di pneumatici adatti.\nBici d'epoca.\nL'Eroica \u00e8 famosa nel mondo, al punto che da anni gli organizzatori hanno dovuto stabilire un numero massimo di partecipanti provenienti da sessanta nazioni. Non \u00e8 consentita la partecipazione con MTB. Si possono incontrare bici di ogni epoca, anche dei primi decenni del Novecento. Tra le biciclette d'epoca pi\u00f9 prestigiose della manifestazione anche le famose Pinzani.\nParco ciclistico del Chianti.\nL'Associazione che ha organizzato le prime edizioni de L'Eroica \u00e8 stata l'Associazione Parco ciclistico del Chianti, votata alla salvaguardia delle strade bianche, che si \u00e8 occupata anche della mappatura del percorso sul territorio con segnaletica adeguata. Oggi L'Eroica \u00e8 organizzata da Eroica Italia SSD a r.l.\nIl marchio de L'Eroica.\nDal 2014 il marchio \u00e8 stato ceduto dai fondatori (Giancarlo Brocci, Rita Capotondi, Franco Gatterelli, Furio Giannini, Monica Licitra, Claudio Marinangeli, Luigina Nassi e Cecilia Parrini) a Brooks Ltd, marchio a sua volta acquisito nel 2002 da Selle Royal.\nMonte Paschi Eroica.\nNel 2007, due giorni dopo la versione cicloturistica, si \u00e8 disputata la prima Monte Paschi Eroica, competizione aperta ai ciclisti professionisti che ripercorre le strade, anche bianche, de L'Eroica. Oggi, venuta a mancare la sponsorizzazione della Banca Monte dei Paschi di Siena, la corsa \u00e8 stata denominata Strade Bianche. Dal 2013, la RCS Sport, organizzatrice della Strade Bianche, ha spostato la partenza a San Gimignano. Dal 2015 la corsa parte ed arriva a Siena. Nello stesso anno \u00e8 stata organizzata, sempre con partenza e arrivo a Siena, la prima edizione della \"Gran Fondo Strade Bianche\", passata in soli tre anni da poche centinaia di partecipanti a 5.000."}
{"id": "1394070", "revid": "729019", "url": "https://it.wikipedia.org/wiki?curid=1394070", "title": "Oldrado II Lampugnani", "text": "Biografia.\nFiglio di Uberto I e di Giovanna Amadeo (Omodei), fratello minore di Franceschina e di Maria, appartenente alla nobile famiglia aristocratica milanese dei Lampugnani fu segretario e generale di Filippo Maria Visconti che nel 1437 gli cedette in feudo il Borgo di Trecate.. Dopo aver contribuito alla sconfitta di Cabrino Fondulo ottenne la Signoria di Cremona, titolo che in seguito lasci\u00f2 a \"Giovanni Lampugnani\", padre di \"Gian Giorgio I\" e \"Francesco\", ai quali il duca di Milano Francesco Sforza dono il feudo di Casalpusterlengo nel 1450. Insegn\u00f2 diritto a Pavia e fu insignito del titolo nobiliare da Francesco Sforza, per i servizi resi.\nNel 1445 Oldrado II Lampugnani ottenne il permesso dal duca di Milano, Filippo Maria, di fortificare il castello di Legnano. La famiglia Lampugnani era a all'epoca senza dubbio la pi\u00f9 importante di Legnano. Risiedeva a Milano nel quartiere di porta Vercellina, in parrocchia di San Giovanni sul Muro, un quartiere nobile in cui abitavano molti altri funzionari ducali. Il padre gli faceva da segretario e amministratore. \u00c8 probabile perci\u00f2 che, secondo l'uso del tempo, egli venisse a Legnano nei suoi periodi di riposo.\nLe famiglie nobili milanesi avevano infatti preso l'abitudine, gi\u00e0 nel XIV secolo, di trascorrere la loro \"villeggiatura\" nei borghi di campagna, nei quali abitavano dall'inizio di maggio all'inizio di novembre e nel periodo delle feste di Natale e Capodanno. Si potrebbe dire che quest'usanza \u00e8 durata fino al nostro secolo per qualche famiglia possidente a San Giorgio su Legnano: il giorno dei Morti sanciva con il saluto ai cari defunti, il rientro in citt\u00e0. Del resto le scadenze contrattuali d'affitto sono ancora il 1\u00ba maggio e il 1\u00ba novembre.\nOltre il castello di Legnano, donato nel 1710 dai discendenti Lampugnani all'Ospedale Maggiore di Milano, la famiglia possedeva a Legnanello, tra l'attuale statale del Sempione e l'Olona, nell'area del Cotonificio Cantoni, un palazzo, il Maniero Lampugnani. Era una casa ampia e circondata da giardino con un ingresso sulla strada che scendeva al fiume Olona; apparteneva anch'essa a Oldrado II Lampugnani, ma fu abitata pi\u00f9 che da lui da suo fratello Maffiolo. L'edificio originale, demolito nel 1927 dal Cotonificio Cantoni, fu smantellato e ricostruito in corso Garibaldi su iniziativa del Comune. Attualmente \u00e8 sede del Museo civico di Legnano."}
{"id": "1394071", "revid": "124123", "url": "https://it.wikipedia.org/wiki?curid=1394071", "title": "Jonathan Pittis", "text": "Anche il fratello Domenico \u00e8 stato un hockeista.\nCarriera.\nClub.\nPittis inizi\u00f2 la sua carriera nel 2000 con il team della University of Michigan. In America rimase per quattro anni, giocando 140 partite e realizzando 76 punti (28 gol e 48 assist). Nel 2004 sbarc\u00f2 per la prima volta in Italia: gioc\u00f2 la prima stagione nelle file dei Mastini Varese. Al termine del suo primo campionato in Italia mise a segno 14 gol pi\u00f9 12 assist in 41 partite. Nel 2005 Pittis venne acquistato dall'Asiago Hockey, rimanendo per due stagioni. In totale disput\u00f2 85 partite con 26 reti e 54 assist, divenendo, alla sua ultima stagione in Veneto, il miglior marcatore della sua squadra.\nNel 2007 pass\u00f2 alla formazione allenata da coach Doug McKay, l'Hockey Club Bolzano, con il quale vinse dopo poche settimane di campionato la Supercoppa italiana. Al termine della stagione conquist\u00f2 anche lo scudetto.\nNel 2008-2009 biss\u00f2 il successo dell'anno precedente vincendo un'altra Supercoppa ed un altro scudetto.\nInfortunatosi al ginocchio ai mondiali 2010, rimase fermo nella prima met\u00e0 del campionato 2010-2011 per poi trovare un accordo con lo Sport Ghiaccio Pontebba nel mese di gennaio 2011.\nPer la stagione successiva ritorn\u00f2 in America firmando per i Carstairs Redhawks nella Chinook Hockey League dove totalizz\u00f2 5 punti in altrettante partite. Nel 2012-2013 rimase nella stessa lega firmando, per\u00f2, con gli Innisfail Eagles, con il quale chiuse la sua carriera.\nNazionale.\nPittis milit\u00f2 nella Nazionale italiana. Con il \"Blue Team\" gioc\u00f2 il campionato del mondo di hockey su ghiaccio di gruppo A nel 2007 in Russia, nel 2008 in Canada e nel 2010 in Germania."}
{"id": "1394073", "revid": "767487", "url": "https://it.wikipedia.org/wiki?curid=1394073", "title": "Ardeoani", "text": "Ardeoani \u00e8 un comune della Romania di 2.520 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 4 villaggi: Ardeoani, Dianca, Ilie\u0219ti, Leontine\u0219ti."}
{"id": "1394075", "revid": "287204", "url": "https://it.wikipedia.org/wiki?curid=1394075", "title": "Leon Bloy", "text": ""}
{"id": "1394077", "revid": "1516566", "url": "https://it.wikipedia.org/wiki?curid=1394077", "title": "Lontra (araldica)", "text": "In araldica la lontra compare quasi esclusivamente negli stemmi civici."}
{"id": "1394078", "revid": "767487", "url": "https://it.wikipedia.org/wiki?curid=1394078", "title": "Hude\u0219ti", "text": "Hude\u0219ti \u00e8 un comune della Romania di 6.384 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 6 villaggi: Alba, Baranca, Ba\u0219eu, Hude\u0219ti, Mlen\u0103u\u021bi, Vatra."}
{"id": "1394079", "revid": "123047515", "url": "https://it.wikipedia.org/wiki?curid=1394079", "title": "Aleksa \u0160anti\u0107", "text": "Ha trascorso gran parte della sua vita nella citt\u00e0 natale di Mostar. Dopo la morte del padre fu adottato dal severo zio. Aveva due fratelli, Pero e Jakov ed una sorella, Radojka, che si spos\u00f2 con l'amico Svetozar \u0106orovi\u0107. Visse in una famiglia di commercianti che non riconosceva il suo talento. Dopo aver terminato gli studi a Trieste e Lubiana, torn\u00f2 nella nat\u00eca Mostar.\nFu anche uno dei fondatori del foglio culturale \"Zora\" ('alba'), e presidente del circolo canoro \"Gusle\" di Mostar. Conobbe e strinse amicizia con famosi poeti dell'epoca: Svetozar \u0106orovi\u0107, Jovan Du\u010di\u0107, Osman \u0110iki\u0107 e altri.\nLa sua biografia romanzata \u00e8 stata il soggetto di un film: \"Mio fratello Aleksa\" ('Moj brat Aleksa'), con l'attore serbo Branislav Le\u010di\u0107 nel ruolo del protagonista.\nLa sua faccia \u00e8 stampata sulla banconota da 10 Marchi bosniaci. .\nOpere.\nNella sua produzione lirica venne fortemente influenzato dai poeti Vojislav Ili\u0107 e Jovan Jovanovi\u0107-Zmaj, e dallo straniero Heinrich Heine, di cui tradusse alcune opere dal tedesco. Il periodo della sua maturit\u00e0 poetica \u00e8 individuato tra gli anni 1905 e 1910, nei quali scrisse le sue opere pi\u00f9 belle. Questo \u00e8 il periodo dei bruschi cambiamenti sociali nella Bosnia ed Erzegovina, ai quali Aleksa \u0160anti\u0107 partecipa attivamente.\nLa poesia di \u0160anti\u0107 \u00e8 piena di forti emozioni e malinconici amori. Le sue opere esprimono per l'appunto le forti emozioni del poeta in un melodico tono d'elegia. La poesia d'amore di Aleksa \u0160anti\u0107 si sviluppa a partire dalle canzoni d'amore bosniache, le cosiddette \"sevdalinke\" (malinconica musica popolare), e da qui giunge appunto l'ambientazione delle opere, nei tipici giardini bosniaci d'influenza turca. Le figure femminili che popolano questi ambienti sono affascinanti e maliziose, ma restano pur sempre delle \"bellezze nascoste\". Nei canti d'amore il tema principale \u00e8 il desiderio e la poesia di \u0160anti\u0107 \u00e8 ispirata da reali esperienze di vita. \u0160anti\u0107 si innamora molto giovane della slovena Anka Tomlinovi\u0107, figlia di un povero fotografo, che \u00e8 costretto a lasciare a causa delle pressioni da parte della sua famiglia ortodossa. Pi\u00f9 avanti conosce Zorka \u0160olin, giovane proveniente da una famiglia benestante di Mostar. Ella abbandoner\u00e0 il poeta, lasciandogli un'altra ferita nel cuore.\nUn'altra tematica delle sue poesie \u00e8 l'amor patrio. In alcuni dei suoi componimenti pi\u00f9 toccanti egli narra della sofferenza di chi abbandona per sempre la propria patria, come in \"Restate qua\", (\"Ostajte ovdje\"), e \"Pane\" (\"Hljeb\"); in altre poesie esalta invece il dolore come un momento storico importante (\"Noi conosciamo il destino\" - \"Mi znamo sudbu\")."}
{"id": "1394082", "revid": "767487", "url": "https://it.wikipedia.org/wiki?curid=1394082", "title": "Signore dei dischi", "text": "Signore dei dischi \u00e8 un album del gruppo rock demenziale italiano Skiantos pubblicato su etichetta RTI Music nel 1992.\nIl disco.\n\"Signore dei dischi\" \u00e8 stato prodotto da Guido Elmi. L'etichetta di propriet\u00e0 di Silvio Berlusconi sembra l'unica ad interessarsi agli Skiantos, ma la collaborazione tra RTI Music e il gruppo durer\u00e0 l'arco di soli due album.\nIl videoclip del brano \"Signore dei dischi\" vede la partecipazione di Alba Parietti."}
{"id": "1394084", "revid": "95049", "url": "https://it.wikipedia.org/wiki?curid=1394084", "title": "Universit\u00e0 (zona di Roma)", "text": "Universit\u00e0 \u00e8 la zona urbanistica 3X del Municipio Roma II di Roma Capitale.\nSi estende sui quartieri Q. V Nomentano e Q. VI Tiburtino e sul rione R. XVIII Castro Pretorio.\nPrende il nome dalla Citt\u00e0 universitaria di Roma, interamente compresa in essa.\nGeografia fisica.\nTerritorio.\nLa zona confina:\nEnti.\nNella zona sono compresi il Policlinico Umberto I e l'Ospedale Odontoiatrico \"George Eastman\", entrambi nel quartiere Nomentano.\nCultura.\nLa zona comprende, oltre la gi\u00e0 citata universit\u00e0 \"Sapienza\" sita nel quartiere Tiburtino, anche la Biblioteca Nazionale Centrale di Roma, quest'ultima sita nel rione Castro Pretorio."}
{"id": "1394085", "revid": "292162", "url": "https://it.wikipedia.org/wiki?curid=1394085", "title": "Grottaperfetta", "text": "Grottaperfetta o storicamente pi\u00f9 corretto Grotta Perfetta, \u00e8 la zona urbanistica 11G del Municipio Roma VIII di Roma Capitale. Si estende sul quartiere Q. XX Ardeatino.\nGeografia fisica.\nTerritorio.\n\u00c8 situata a sud della capitale, internamente al Grande Raccordo Anulare e sul lato ovest di via Ardeatina.\nLa zona urbanistica confina:\nStoria.\nSi ritiene che il toponimo derivi dall'antico nome di et\u00e0 medievale: \"Horti Praefecti\" o \"Praefectis\". L'antico toponimo sembrerebbe indicare che in loco esisteva, ai tempi dei romani, o pi\u00f9 probabilmente nell'alto medioevo qualche terreno di propriet\u00e0 di un prefetto, ma non vi sono prove al riguardo; pi\u00f9 probabile sembra che il fondo possa essere stata una delle dotazioni di chi ricoprisse la carica di Prefetto della citt\u00e0.\nIl territorio nel VI secolo doveva prendere nome dal corso d'acqua che vi scorreva noto come \"Fossa Latronis\", essendo oggetto di una donazione fatta da papa Gregorio I insieme ad altri beni tra cui la \"massa\" delle Acque Salvie alla basilica di S. Paolo la cui memoria era presente su una delle colonne che sostenevano l'arco trionfale della antica basilica.\nGi\u00e0 nel X secolo era nota l'area con il nome di \"Horti perferie\" o \"perfecte\" quando nel 954 parte dell'area che confinava con i beni del monastero di San Salvatore in Laterano, gi\u00e0 donata probabilmente nel IX secolo ad opera di una nobile Maria vedova del superista Gregorio, fu oggetto di permuta tra il monastero di San Lorenzo fuori le mura e la chiesa di S. Gregorio al Clivo di Scauro, ancora nel secolo XIII erano presenti nel territorio fondi di diversi proprietari tra i quali i principali il monastero di Sant'Alessio all'Aventino e Giovanni de Papa proprietario del casale \"Orti Prefectis\".\nNello stesso territorio erano presenti sin dal 1339 delle vigne per circa 11 ettari tra cui quella detta della \"Castagnola\" appartenenti al Priorato di Santa Maria \"de Aventino\" dell'Ordine di Malta di provenienza dall'Ordine dei Templari.\nLa tenuta omonima, censita \"extra Portam Appiam\", fu poi propriet\u00e0 della famiglia Mattei almeno dalla seconda met\u00e0 del secolo XVI per passare ai Colligola che ne erano proprietari sul finire del XVIII per un'estensione di circa 250 ettari confinante con le tenute di Tor Marancia, Tre Fontane e Sant'Alessio, per divenire agli inizi del Novecento di propriet\u00e0 dei Ceribelli.\nIn \"Ortis Perfectis\" sin dagli inizi del XIII secolo, era testimoniata la presenza di una torre di propriet\u00e0 della chiesa di San Tommaso in Formis poi identificata come Torre delle Vigne, talvolta erroneamente confusa con quella limitrofa di Tor Marancia, tra le cui pertinenze papa Onorio III designa una \"pedica\" di 30 rubbi confinanti con il \"ponticello de Tufo\" nei pressi dei prati di San Paolo; tale torre con le sue pertinenze risultava ancora nota nel secolo XV come possedimento fuori Porta San Paolo della famiglia romana dei Capodiferro, e sul finire del secolo XVI come propriet\u00e0 anch'essa della famiglia Mattei.\nLa marrana di Grotta Perfetta.\nIl territorio che in passato era interessato dalla presenza di numerose cave di pozzolana, attivit\u00e0 che molto probabilmente dette anche il nome al molo omonimo sul Tevere, noto nel medioevo come \"portus Grapigliani\" gi\u00e0 \"vicus Alexandri\" nei pressi della via Ostiense, e largamente adibito al pascolo, era attraversato dal corso d'acqua omonimo noto come marrana di Grotta Perfetta oggi in gran parte intubato, nome con cui veniva individuato il tratto finale del fosso di Tor Carbone avente origine nella tenuta di Torricola presso l'ippodromo delle Capannelle e che, dopo aver percorso l'alveo nell'area tra le attuali viale Giustiniano Imperatore e via Alessandro Severo costeggiando la via omonima, nei pressi di Largo Leonardo da Vinci, piegava con un angolo di circa 90\u00b0 percorrendo per intero in direzione Sud-Ovest l'attuale via Gabriello Chiabrera per giungere nei pressi dell'attraversamento con via Ostiense e via Laurentina, noto come \"Ponticello di San Paolo\", di l\u00ec a poca distanza si gettava nel Tevere.\nTale corso d'acqua, che probabilmente era lo stesso citato nella bolla di donazione di papa Gregorio I alla basilica di San Paolo col nome di \"Fossa Latronis\", era altres\u00ec noto per le sue frequenti esondazioni, grazie anche ad opere di sbarramento realizzate sin dal XIV secolo dai monaci di San Paolo a fini agricoli, che interessavano per intero il suo alveo al punto da rendere spesso acquitrinosi i prati circostanti.\nVia di Grotta Perfetta.\nIl territorio d\u00e0 il nome all'omonima via di Grotta Perfetta, che collegava fin da quando se ne hanno notizie la via Ostiense all'altezza dell'Abbazia di San Paolo con la via Ardeatina dopo aver raggiunto il casale omonimo (posto, stante la cartografia I.G.M. del 1924, in prossimit\u00e0 della attuale via Vittore Carpaccio), prolungandosi poi fino alla chiesa dell'Annunziatella fino a collegarsi con la citata via Ardeatina.\nTale arteria, il cui tracciato iniziale \u00e8 identificabile orientativamente dalle attuali via Alessandro Severo e Via Aristide Leonori (Montagnola), ricalcava con ogni probabilit\u00e0 un antico tracciato basolato di et\u00e0 romana riconosciuto gi\u00e0 nel 1850 durante la ricostruzione della basilica di San Paolo passante presso l'arco trionfale dell'edificio come asse viario diramantesi dalla vicina importante area portuale del Tevere presso l'antico tracciato della via Ostiense, per inoltrarsi nelle campagne a sud-est di Roma fino a raggiungere quasi certamente l'area nota sin dal I secolo d.C. come \"Granai di Nerva\", con una frequentazione risalente ad et\u00e0 preistorica e identificata come tale da Rodolfo Lanciani.\nUn ulteriore breve tratto basolato molto ben conservato appartenente con ogni probabilit\u00e0 alla stessa via \u00e8 stato rinvenuto nelle vicinanze presso il vicolo omonimo e la ferrovia Roma-Ostia nel febbraio 2017 durante le escavazioni per la realizzazione di abitazioni.\nA partire dalla seconda met\u00e0 del XX secolo la via, scomparso il suo tratto iniziale che ricalcava in parte il percorso delle attuali viale Giustiniano Imperatore e via Alessandro Severo e ricordato dal solo vicolo omonimo, inizia il suo corso dalla via Cristoforo Colombo.\nArchitetture religiose.\nNella zona \u00e8 presente la chiesa della Santissima Annunziata, la cui parte antica porta un'epigrafe di papa Onorio III datata 12 agosto 1220. Per un breve periodo la chiesa fu aggiunta da San Filippo Neri, insieme alla chiesa di San Paolo alle Tre Fontane, all'itinerario delle Sette Chiese (che quindi divennero nove).\nIn occasione della costruzione della nuova chiesa, progettata da Ignazio Breccia Fratadocchi, durante gli scavi vennero alla luce resti di antichi manufatti.\nOdonimia.\nNella zona sono presenti alcune aree con diversa odonomastica. Per esempio l'area chiamata \"Roma 70\" \u00e8 dedicata allo sport. \"Rinnovamento\" invece \u00e8 dedicata ai drammaturghi, il \"Sogno\" e le zone limitrofe seguono il tema delle capitali europee. Infine l'odonomastica di una zona di recente edificazione, grazie anche all'iniziativa del Comitato per la Promozione della Fotografia, \u00e8 stata dedicata all'arte fotografica."}
{"id": "1394086", "revid": "767487", "url": "https://it.wikipedia.org/wiki?curid=1394086", "title": "As\u0103u", "text": "As\u0103u \u00e8 un comune della Romania di 7.316 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 6 villaggi: Apa-As\u0103u, As\u0103u, Ciob\u0103nu\u0219, Lunca-As\u0103u, P\u0103ltini\u0219, Straja."}
{"id": "1394087", "revid": "1305772", "url": "https://it.wikipedia.org/wiki?curid=1394087", "title": "Asau", "text": ""}
{"id": "1394088", "revid": "2009541", "url": "https://it.wikipedia.org/wiki?curid=1394088", "title": "Incretine", "text": "Le incretine sono ormoni prodotti a livello gastrointestinale e sono principalmente:\nQuesti ormoni, secreti dopo i pasti, specialmente il GLP-1, hanno la funzione di controllare la glicemia in vari modi:\nIl GLP-1 \u00e8 rapidamente (1-2 minuti) degradato a peptide inattivo (cio\u00e8 \u00e8 disattivato) dall'enzima DPP-4 (dipeptidil-peptidasi IV). Poich\u00e9 la produzione di GLP-1 diminuisce col diminuire della glicemia e la sua permanenza attiva \u00e8 di soli 1-2 minuti il suo controllo sulla glicemia \u00e8 calibrato e \"al bisogno\", evitando cos\u00ec situazioni di ipersecrezione di insulina e conseguenti pericolose ipoglicemie. \nIn pochi minuti, la DPP4 inattiva il GLP-1, attaccandosi ai residui di alanina e glutammato del GLP-1 (responsabili dell\u2019azione del GLP-1), rompendo la catena amminoacidica. Questo meccanismo \u00e8 responsabile dell\u2019inattivazione dell\u201980% del GLP-1 prodotto, mentre un altro 10% viene metabolizzato dal fegato. Quindi, di tutto il GLP-1 prodotto, solo il 10% esplica la sua azione sul pancreas. Il motivo per cui non tutto il GLP-1 prodotto agisce sul pancreas rimane ignoto: alcuni autori hanno ipotizzato che il GLP-1, a livello intestinale e portale, possa indurre delle stimolazioni nervose che, attraverso il vago, possano stimolare la secrezione insulinica. Quindi si pensa ci sia un meccanismo indiretto di attivazione della secrezione insulinica.\n\"Molti fattori stimolano la secrezione di insulina, ma il principale \u00e8 la glicemia: anche le Incretine, in particolare GIP e GLP-1 secreti, rispettivamente, dalle cellule K e L nell'intestino sono importanti\".\nGLP-1 non \u00e8 molto utile per il trattamento del diabete mellito di tipo 2, poich\u00e9 deve essere somministrato mediante infusione sottocutanea continua. Sono stati sviluppati diversi analoghi di lunga durata con attivit\u00e0 insulinotropica e tre, exenatide (Byetta) e liraglutide (Victoza), oltre a exenatide a rilascio prolungato (Bydureon), sono stati approvati per l'uso negli Stati Uniti. Il principale svantaggio di questi analoghi del GLP-1 \u00e8 che devono essere somministrati per iniezione sottocutanea.\nIl dosaggio settimanale degli agonisti del recettore GLP-1 \u00e8 anche una modalit\u00e0 approvata nel trattamento del diabete di tipo 2.\nFarmaci attivi sul sistema delle incretine.\nAlcuni farmaci utilizzati nella terapia orale del diabete mellito di tipo 2 (DM2) agiscono sul sistema delle incretine simulando l'azione del GLP-1 o bloccando l'enzima responsabile della sua degradazione, la dipeptidil-peptidasi IV.\nAl primo gruppo appartengono sostanze analoghe al GLP-1 ma resistenti alla degradazione da parte di DPP-4, con conseguente persistenza del GLP-1-analogo in circolo anche in pazienti che ne producono meno.\nFra questi analoghi \u00e8 stato testato e dunque approvato dalla Food and Drug Administration (FDA) l'Exendin-4, estratto dalla saliva di una grossa lucertola, la Heloderma suspectum, e commercialmente chiamato Exenatide.\nGliptine.\nIl secondo gruppo di farmaci \u00e8 costituito da farmaci che inibiscono il DPP-4 evitando cos\u00ec la degradazione del GLP-1. Questa classe di farmaci \u00e8 nota con il nome di Inibitori della dipeptidil-peptidasi IV o anche \"gliptine\", dal suffisso dei nomi dei principi attivi. Capostipite della classe \u00e8 il sitagliptin (in commercio come Januvia/Tesavel/Xelevia), approvato per la prima volta dalla FDA nel 2006. Altre sostanze con analogo meccanismo d'azione sono SAXAGLIPTIN (in commercio come Onglyza), VILDAGLIPTIN (Galvus) e ALOGLIPTIN (Vipidia)."}
{"id": "1394089", "revid": "599013", "url": "https://it.wikipedia.org/wiki?curid=1394089", "title": "Luca Ansoldi", "text": "Carriera.\nClub.\nAnsoldi inizi\u00f2 la propria carriera nel 1998-99 con l'AHC Vinschgau - Val Venosta, con 11 punti in 12 presenze. Dal 1999 al 2004 milit\u00f2 nell'HC Merano in Serie A totalizzando 143 punti in 188 partite disputate con la squadra della sua citt\u00e0 natale. Per le due stagioni successive fu invece un elemento del Renon. Con la squadra dell'altopiano mise a segno 28 reti e 44 assist in 94 partite di campionato.\nIn vista della stagione 2006-2007 Ansoldi si trasfer\u00ec alla SG Cortina, formazione con la quale vince il campionato. Nell'estate del 2007 si trasfer\u00ec all'Hockey Club Bolzano, con cui in due stagioni vinse due Supercoppe italiane, una Coppa Italia (2008-09) e due scudetti consecutivi. In totale con la maglia di Bolzano Ansoldi vanta 89 incontri di campionato con 29 reti e 48 assist.\nNell'estate 2009 fece ritorno al Renon, e nella prima partita ufficiale vinse la sua terza Supercoppa personale, proprio contro il Bolzano, mettendo anche a segno una rete. Ansoldi rimase a Collalbo per le due stagioni successive, ottenendo 97 punti in altrettante partite grazie a 37 reti e 60 assist.\nNel 2011 decise di trasferirsi in Serie A2 presso l'Hockey Milano Rossoblu con il progetto di riportare la formazione lombarda in Serie A. Assunto il ruolo di vice-capitano Ansoldi conquist\u00f2 con Milano la promozione dopo una stagione nella quale si mise in luce con 61 punti in 34 partite di stagione regolare, secondo miglior marcatore della squadra. Nell'estate del 2012 fu riconfermato da Milano anche in Serie A.\nNell'estate del 2013 Ansoldi scelse di ritornare in Alto Adige per giocare con il Renon, formazione per cui aveva gi\u00e0 militato per quattro stagioni. Quell'anno vinse la Coppa Italia 2013-2014 e la Elite.A.\nVest\u00ec la maglia rossoblu fino al termine della stagione 2015-2016, al termine della quale rifiut\u00f2 la proposta di rinnovo del Renon per scendere di categoria e tornare al Merano, dove era allenatore il fratello Massimo.\nNazionale.\nNel 2006, con la maglia della Nazionale italiana partecip\u00f2 ai XX Giochi olimpici invernali e ai mondiali. Esord\u00ec in azzurro a 18 anni, l'8 agosto 2000. In totale con la maglia del Blue Team vanta cinque partecipazioni al mondiale di Gruppo A, tre partecipazioni con altrettanti successi in Prima Divisione e una presenza ai Giochi Olimpici."}
{"id": "1394098", "revid": "599013", "url": "https://it.wikipedia.org/wiki?curid=1394098", "title": "Flavio Faggioni", "text": "Carriera.\nInizi\u00f2 la carriera professionistica in Italia nel 2001 con l'HC Fassa con il quale gioc\u00f2 fino alla fine della stagione 2005; successivamente si trasfer\u00ec per un anno sull'altopiano di Renon. Nel 2006 intraprende la strada con l'Hockey Club Bolzano, squadra nella quale milit\u00f2 per due stagioni conquistando uno scudetto, una Coppa Italia ed una Supercoppa italiana.\nNel 2008 si trasfer\u00ec a Pontebba dove rimase per una stagione prima di essere ingaggiato in Serie A2 dall'HC Merano Junior, squadra con cui milit\u00f2 fino al 2011. Nello stesso anno si trasfer\u00ec all'Hockey Club Neumarkt-Egna, sfiorando la promozione in Serie A nella stagione 2011-2012. Al termine della stagione gli fu rinnovato il contratto per un altro anno.\nDopo due stagioni trascorse ad Egna nell'estate del 2013 Faggioni fece ritorno al Merano.\nL'anno seguente, con la mancata iscrizione del Merano alla Serie A, firm\u00f2 un contratto annuale con l'Egna, tornando in massima serie. Terminato il contratto ha fatto ritorno a Merano, dove \u00e8 rimasto fino al ritiro annunciato nel settembre 2020."}
{"id": "1394099", "revid": "121604304", "url": "https://it.wikipedia.org/wiki?curid=1394099", "title": "Amram", "text": "Amram (il cui nome significa \"Amico dell'Altissimo\" o \"Il popolo \u00e8 esaltato\") \u00e8 appartenente alla trib\u00f9 di Levi, marito e nipote di Iochebed, e padre di Mos\u00e8, Aronne e Miriam. Secondo la Bibbia, anche sua moglie Iochebed era della trib\u00f9 di Levi; il fatto che Amram avesse sposato sua zia Iochebed crea per\u00f2 un anacronismo riguardante Mos\u00e8, che avrebbe cos\u00ec dovuto nascere una quarantina di anni dopo l'arrivo degli Ebrei in Egitto. &lt;br&gt;Viene menzionato nel libro dell'Esodo. Il padre di questi Kohath viene nominato nel libro della Genesi (46:11) ma il figlio no. Ci\u00f2 significa che Amram nacque probabilmente in terra egiziana. \nSeguendo il testo del Talmud Amram spos\u00f2 Yochebed una prima volta, poi la ripudi\u00f2 quando questa era incinta di Mos\u00e8 (e precisamente al terzo mese di gravidanza) e poi la rispos\u00f2 nuovamente su invito di Miriam, sua figlia maggiore. \nPossediamo un testo apocrifo su di lui, il cosiddetto \"Testamento di Amram\", uno dei rotoli del Mar Morto.\nNel Corano Amram viene chiamato Imran, e lo stesso nome porta anche Gioacchino, il padre della Vergine Maria. Il padre di Maria \u00e8 Imran bn Yashihim, discendente da Salomone figlio di Davide e perci\u00f2 dal Amran biblico (Imran in arabo)."}
{"id": "1394100", "revid": "767487", "url": "https://it.wikipedia.org/wiki?curid=1394100", "title": "B\u00e2rs\u0103ne\u0219ti", "text": "B\u00e2rs\u0103ne\u0219ti \u00e8 un comune della Romania di 5.199 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 4 villaggi: Albele, B\u00eers\u0103ne\u0219ti, Br\u0103te\u0219ti, Caracl\u0103u."}
{"id": "1394101", "revid": "287204", "url": "https://it.wikipedia.org/wiki?curid=1394101", "title": "Barsanesti", "text": ""}
{"id": "1394102", "revid": "1718925", "url": "https://it.wikipedia.org/wiki?curid=1394102", "title": "Tel\u010d", "text": "Tel\u010d (pronuncia: ; tedesco \"Teltsch\") \u00e8 una citt\u00e0 della Repubblica Ceca facente parte del distretto di Jihlava, nella regione di Vyso\u010dina.\nIn citt\u00e0 si pu\u00f2 ammirare un castello ed una lunga piazza su cui si affacciano case in stile rinascimentale, la cui particolarit\u00e0 \u00e8 di avere tutte la stessa altezza e la stessa superficie. Dal 1992 il centro storico \u00e8 un patrimonio dell'umanit\u00e0 dell'UNESCO.\nTel\u010d venne fondata nella met\u00e0 del quattordicesimo secolo; le torri in stile romanico della chiesa dello Spirito Santo mostrano che in questo luogo si trovava un precedente insediamento. Le mura cittadine e la Chiesa dell'Ascensione della Vergine sono in stile gotico.\nFino al 1945 Tel\u010d fu popolata prevalentemente, come la vicina Jihlava, da persone di lingua tedesca.\nCastello.\nIl complesso rinascimentale fu costruito, sulle fondamenta di una fortezza originariamente gotica, a met\u00e0 del XVI secolo su disegno dell'architetto Leopold Estereicher. A volere il castello fu l'umanista Zaccaria di Hradec, della nobile casata degli Hradec (in tedesco \"Herren von Neuhaus\"); a lui \u00e8 stata in seguito dedicata la piazza della citt\u00e0.\nAlcuni decenni pi\u00f9 tardi il castello venne modificato sotto la direzione del ticinese Baldassare Maggi.\nGli interni del castello custodiscono decorazioni prezione e collezioni di oggetti d'arte dall'epoca di Zaccaria di Hradec fino a quella di Vil\u00e9m Slavata e poi delle famiglie Liechtenstein-Kastelkorn e Podstatzky. Si possono visitare anche le stanza private della famiglia Podstatzky, i giardini e il parco.\nNel ballatoio del giardino del castello \u00e8 allestita una esposizione permanente della Galleria Nazionale di Praga dedicata a Jan Zrzav\u00fd: \u00e8 presentata una parte importante delle opere del famoso pittore ceco (1890\u20131977).\nQuartiere ebraico.\nLa citt\u00e0 di Tel\u010d fu sede di una fiorente comunit\u00e0 ebraica, distrutta durante lo sterminio nazista. Sono sopravvissute la sinagoga e il cimitero.\nLa citt\u00e0 nel cinema.\nNel 1979 il regista Werner Herzog gir\u00f2 in citt\u00e0 il film \"Woyzeck\"."}
{"id": "1394105", "revid": "16758", "url": "https://it.wikipedia.org/wiki?curid=1394105", "title": "Massimo Ansoldi", "text": "Carriera.\nHa esordito con l'Hockey Club Merano in A2 nel 1991-92. Coi meranesi rimase per altre due stagioni prima di passare in A1 con l'HC Milano Saima (1994-95) prima, con il Milano 24 (1995-96) poi.\nTorn\u00f2 a Merano (in A2) nella stagione successiva. La squadra si guadagn\u00f2 subito la serie A1 e la mantenne fino al 2003-04: al termine di quella stagione i bianconeri rinunciarono alla massima serie e Ansoldi prefer\u00ec cambiare squadra, passando all'Hockey Club Bolzano.\nCoi biancorossi rimase solo poche partite, tornando gi\u00e0 nel 2004-05 al Merano. Nell'estate del 2007 Ansoldi ritorn\u00f2 all'Hockey Club Bolzano, vincendo la Supercoppa italiana e lo scudetto. Dal 2008 \u00e8 ritornato in Serie A2 vestendo le maglie dell'Hockey Club Eppan-Appiano e dell'Hockey Club Merano, la squadra con cui debutto quasi venti anni prima. Dal 2010 \u00e8 stato anche capitano della formazione altoatesina. Nel 2014 ha annunciato il ritiro dall'attivit\u00e0 agonistica.\nDopo il ritiro \u00e8 divenuto allenatore dell'HC Merano, che nel marzo del 2017 ha ufficializzato il ritiro della sua maglia numero 16.\nAl termine dell'ultima gara di finale dei play-off della Italian Hockey League 2018-2019, Ansoldi, nel protestare per presunti errori arbitrali, scagli\u00f2 una stecca verso gli arbitri sfiorando uno dei guardalinee. Il giudice sportivo gli commin\u00f2 una squalifica di oltre sei mesi, fino al 14 novembre 2019, durante la quale venne sostituito in panchina dal vice Claudio Rier. Una volta ripreso il suo posto al termine della squalifica, ha condotto la formazione meranese alla vittoria della Coppa Italia nel gennaio 2020.\nNel luglio del 2020 la societ\u00e0 decise di non confermarlo nonostante il successo in Coppa Italia, spiegando la scelta con il fatto che i giocatori non fossero favorevoli alla conferma di Ansoldi. Dopo un anno sabbatico, tuttavia, Ansoldi fece ritorno al Merano, appena ammesso in Alps Hockey League, come assistente di Kim Collins."}
{"id": "1394107", "revid": "767487", "url": "https://it.wikipedia.org/wiki?curid=1394107", "title": "Anneli Drecker", "text": "\u00c8 la cantante del gruppo di musica dream pop/eterea/emotronica/folk metafisica \"Bel Canto\", formatosi nel 1986 sempre nella citt\u00e0 di Troms\u00f8, che continua ad essere attivo dopo oltre 20 anni di carriera e con all'attivo 7 album pubblicati.\nAll'attivit\u00e0 con il gruppo ha affiancato una carriera solista che l'ha portata a realizzare 2 album, \"Tundra\" nel 2000 e \"Frolic\" nel 2005, ha inoltre collaborato con molti altri artisti tra cui: Jah Wobble, Hector Zazou, Ketil Bj\u00f8rnstad, Simon Raymonde, Mental Overdrive, Jan Bang, Furuholmen &amp; Bjerkestrand, Motorpsycho e molti altri.\nLa canzone \"Sparks\" che appare nel album \"Melody A.M.\" dei R\u00f6yksopp \u00e8 cantata e co-scritta da lei. Nell'autunno del 2005 ha seguito il duo norvegese nel loro tour europeo come vocalist.\nInoltre ha seguito sempre come corista gli A-ha durante il loro tour \"Minor Earth, Major Sky\". Appare nel DVD live del concerto da Vallhall e nel album live \"How Can I Sleep with your Voice in My Head\".\nNel 2003/04 ha fatto parte della giuria nel programma TV \"Idol\", versione norvegese di Pop Idol. Ha anche recitato in alcuni film e in teatro."}
{"id": "1394111", "revid": "767487", "url": "https://it.wikipedia.org/wiki?curid=1394111", "title": "Bere\u0219ti-Bistri\u021ba", "text": "Bere\u0219ti-Bistri\u021ba \u00e8 un comune della Romania di 2.072 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 4 villaggi: Bere\u0219ti-Bistri\u021ba, Brad, Clime\u0219ti, P\u0103dureni.\nNel 2005 i villaggi di Ciuma\u0219i, Dumbrava, F\u0103ge\u021bel e Ite\u0219ti sono stati scorporati dal comune, andando a formare il nuovo comune di Ite\u0219ti."}
{"id": "1394112", "revid": "347132", "url": "https://it.wikipedia.org/wiki?curid=1394112", "title": "Raffaele Villari", "text": "Biografia.\nA soli vent'anni pubblic\u00f2 una raccolta di poesie e continu\u00f2 lo studio storico, filosofico e di cultura locale. Di idee patriottiche mazziniane entr\u00f2 ben presto nel mirino della polizia borbonica che gli fece chiudere, dopo solo 30 numeri pubblicati, il giornale \"Il Caduceo\" da lui fondato e diretto.\nPartecip\u00f2 alla campagna meridionale del 1860 distinguendosi nel combattimento della presa di Milazzo. Divent\u00f2 direttore del giornale satirico \"Don Marzio\", testata che diriger\u00e0 fino al 1871.\nNella terza guerra di indipendenza del 1866 si arruol\u00f2 nel Corpo Volontari Italiani di Garibaldi e fu incorporato nel 7\u00ba reggimento volontari, prima fu al fianco del colonnello calabrese Giovanni Nicotera, poi, a Storo, fu a capo delle segreteria del colonnello palermitano Luigi La Porta e, infine, per una settimana segretario del generale Ernesto Haug presso lo stato maggiore della 1\u00aa brigata volontari.\nFu membro dell'Accademia Peloritana e mantenne relazioni epistolari con Jessie White Mario e l'avvocato Martino Speciale.\nMor\u00ec il 28 dicembre 1908, a bordo di una nave russa, ove, ferito, era stato ospitato dopo il terribile terremoto che distrusse la citt\u00e0 di Messina."}
{"id": "1394113", "revid": "287204", "url": "https://it.wikipedia.org/wiki?curid=1394113", "title": "Beresti-Bistrita", "text": ""}
{"id": "1394114", "revid": "1543377", "url": "https://it.wikipedia.org/wiki?curid=1394114", "title": "Stefan Unterkofler", "text": "Carriera.\nCresciuto hockeisticamente nelle giovanili dell'HC Bolzano, ha giocato la stagione 2006-07 nel farm team dell'HC Future Bolzano (serie A2).\nNella stagione successiva, dopo la rinuncia del Future, Unterkofler \u00e8 passato in prestito al nuovo farm team del Bolzano, l'HC Merano. Ha fatto tuttavia il suo esordio in serie A alla prima giornata (i giocatori U23 possono liberamente passare tra prima squadra e farm team), mettendo anche a segno il primo gol del Bolzano nella vittoria per 1-3 a Brunico.\nAnche nelle due successive stagioni si \u00e8 diviso tra la squadra del capoluogo altoatesino ed il suo farm team di serie A2 (per una stagione l'SV Caldaro, per la successiva l'HC Appiano, con cui ha vinto il campionato). Dal 2011 milita stabilmente nell'Appiano. Al termine della stagione 2012-2013 vinse nuovamente il titolo di Serie A2. Nel 2013-14 vinse il titolo di Seconda Divisione sempre con i \"Pirats\"."}
{"id": "1394115", "revid": "1983214", "url": "https://it.wikipedia.org/wiki?curid=1394115", "title": "Thelma Ritter", "text": "Specializzata in ruoli da caratterista, durante la sua carriera ottenne sei candidature al Premio Oscar senza mai vincerlo. Nel 1958 fu premiata con un Tony Award come migliore attrice per la sua interpretazione nel \"musical\" \"New Girl in Town\" (andato in scena a Broadway nel 1957).\nBiografia.\nNativa del sobborgo di Brooklyn, la Ritter si avvicin\u00f2 al palcoscenico gi\u00e0 al tempo della \"high school\", comparendo in numerose recite scolastiche. Dopo un periodo di studio e apprendistato all'Accademia americana di arti drammatiche nei primi anni quaranta inizi\u00f2 a lavorare, peraltro senza molto successo, per la radio. Ottenne il primo ruolo di un certo rilievo in campo cinematografico quando era ormai quarantenne, nel film \"Il miracolo della 34\u00aa strada\" (1947), cui segu\u00ec una parte nel dramma \"Lettera a tre mogli\" (1949), diretto da Joseph L. Mankiewicz. In entrambi i film il suo nome non comparve tuttavia nelle locandine.\nL'anno successivo Mankiewicz la inser\u00ec nel \"cast\" di \"Eva contro Eva\" (1950), in cui imperson\u00f2 brillantemente la sagace Birdie Coonan, cameriera di Margo Channing (Bette Davis). Il ruolo le frutt\u00f2 la prima candidatura all'Oscar quale miglior attrice non protagonista (altre cinque sarebbero poi seguite) e le assicur\u00f2 quella popolarit\u00e0 che l'attrice aveva perseguito a lungo. Nel 1954 fu diretta da Alfred Hitchcock in \"La finestra sul cortile\" (1954), dove interpret\u00f2 la sarcastica infermiera Stella, duettando con James Stewart e Grace Kelly in gustose sequenze in cui l'attrice infuse tocchi di macabro umorismo. Sempre con Hitchcock lavor\u00f2 anche per la televisione, partecipando a diversi telefilm della popolare serie \"Alfred Hitchcock presenta\".\nMolto efficace anche nelle interpretazioni brillanti, con spunti comici al limite del sardonico, la Ritter venne scelta, in virt\u00f9 dei sapienti \"tempi comici\", come \"spalla\" di Bob Hope nella cerimonia di consegna dei Premi Oscar 1955. La sua verve comica fu messa in evidenza in diverse commedie, quali \"Il letto racconta\" (1959), con Doris Day e Rock Hudson, e \"Fammi posto tesoro\" (1963), ancora con Doris Day. All'inizio degli anni sessanta forn\u00ec ancora notevoli prove drammatiche nei film \"Gli spostati\" (1961) di John Huston, accanto a Marilyn Monroe, Clark Gable e Montgomery Clift, e in \"L'uomo di Alcatraz\" (1962) di John Frankenheimer, dove interpret\u00f2 la madre gretta e infelice del detenuto Robert Stroud (interpretato da Burt Lancaster). La sua ultima apparizione sul grande schermo fu nella commedia \"Una meravigliosa realt\u00e0\" (1968) di George Seaton, con George Peppard e Mary Tyler Moore. Mor\u00ec nel 1969 per un infarto, all'et\u00e0 di 66 anni. Fino a poco tempo prima aveva partecipato al \"The Jerry Lewis Show\", regalando momenti di autentica ilarit\u00e0.\nRiconoscimenti.\nPremio Oscar.\nCandidata all'Oscar alla migliore attrice non protagonista per:\nLa Ritter ha condiviso il record di sei candidature senza vittoria con le attrici Deborah Kerr e Glenn Close fino al 2019; nella categoria maschile, l'attore con maggior numero di candidature \u00e8 Peter O'Toole, con otto.\nGolden Globe.\nCandidata come miglior attrice non protagonista per:\nEmmy Award.\nCandidata come migliore attrice non protagonista per \"Goodyear Television Playhouse\" (episodio \"The Catered Affair\")\nTony Award.\n\u00c8 stata vincitrice nel 1958 del premio come miglior attrice protagonista per il \"musical\" \"New Girl in Town\", portato in scena a Broadway nel 1957 al fianco di Gwen Verdon."}
{"id": "1394116", "revid": "104458", "url": "https://it.wikipedia.org/wiki?curid=1394116", "title": "Concezione figurale", "text": ""}
{"id": "1394117", "revid": "155634", "url": "https://it.wikipedia.org/wiki?curid=1394117", "title": "Pantano di Grano", "text": "Pantano di Grano \u00e8 la zona urbanistica 16F del Municipio Roma XII di Roma Capitale.\nSi estende sulle zone Z. XLIII Maccarese Nord e Z. XLV Castel di Guido.\nGeografia fisica.\nTerritorio.\nOccupa l'intera area a sud di via Aurelia della zona di Castel di Guido, con l'eccezione dell'area di Massimina, che costituisce la zona urbanistica 16E, estendendosi dal Grande Raccordo Anulare a est al confine ovest di Roma Capitale con il comune di Fiumicino.\nLa zona urbanistica confina:"}
{"id": "1394118", "revid": "155634", "url": "https://it.wikipedia.org/wiki?curid=1394118", "title": "Santa Cornelia", "text": "Santa Cornelia \u00e8 la zona urbanistica 20I del Municipio Roma XV di Roma Capitale. Si estende sulle zone Z. LIV La Giustiniana, Z. LV Isola Farnese e Z. LVIII Prima Porta.\nPrende il nome da un monastero dedicato alla santa, martire in Africa."}
{"id": "1394119", "revid": "1318658", "url": "https://it.wikipedia.org/wiki?curid=1394119", "title": "Sergio Ponchione", "text": "Carriera.\nNel 1994 si diploma all'Istituto d'arte della sua citt\u00e0 e, dopo aver realizzato illustrazioni per pubblicazioni locali, alcuni sue opere di vario genere compaiono sulla rivista letteraria \"Maltese Narrazioni\", con cui collabora anche nelle vesti di redattore. I suoi lavori su questa rivista vengono poi raccolti nel 2007 nel volume \"Impronte Maltesi\". Suoi contributi sono presenti anche in \"Colazione da Tiffany\" (EIG, 2002), prima antologia della collana. I suoi primi fumetti, che scrive e disegna, vengono invece pubblicati sulla rivista \"Uscita di sicurezza\".\nHa collaborato con \"Istituto Barlumen\" e vari editori tra cui Fabbri, Zanichelli, Mondadori, Baldini Castoldi Dalai e pubblicato su riviste come \"Internazionale\", \"La Repubblica XL\", \"Slowfood\", \"Mome\", \"Puck!\" e \"Lamette\".\nIl grande salto nella sua carriera avviene quando esordisce sulle pagine di \"Zona X\" per Sergio Bonelli Editore, inchiostrando le tavole dell'amico e maestro Gino Vercelli. Successivamente disegna per \"Jonathan Steele\" e, quando la testata passa alle Edizioni Star Comics, rimane nello staff di disegnatori della nuova serie dando il suo contributo fin dal numero 0, di cui inchiostra le tavole a matita di Adriana Farina firmandosi con lo pseudonimo di \"Filippo Dulciora\".\nNel 2000 su sceneggiatura nuovamente di Federico Memola disegna l'albo \"Prima di Mezzanotte\".\nNel frattempo, inizia a realizzare fumetti d'autore completamente suoi come il volume \"L'Obliquomo\", personaggio inizialmente apparso sulla rivista \"Black\", e la miniserie in quattro albi intitolata \"Grotesque\", pubblicati in Italia dalla Coconino Press e sulla rivista \"The Artist\". In questi lavori Ponchione mostra tutta la sua bravura e la sua passione nel disegnare il genere assurdo e grottesco in un fumetto alternativo. Nel 2009, per la miniserie \"Grotesque\", ha vinto nell'ambito della manifestazione Lucca Comics &amp; Games il Premio Gran Guinigi nella categoria \"Miglior Fumetto Seriale\". Questi lavori vengono tradotti e pubblicati anche in Francia dalla casa editrice Vertige Graphic, Spagna, America latina e, dalla Fantagraphics Books, negli Stati Uniti.\nPer l'antologia di racconti noir \"Cattivi Soggetti\", edita da Rizzoli nel 2010, ha disegnato un racconto di Loriano Macchiavelli e sceneggiato da Daniele Brolli.\nHa realizzato i disegni dell'albo \"Verso la Terra Promessa,\" sull'immigrazione ebraica in Israele dopo la seconda guerra mondiale, per il Premio Exodus di La Spezia per i testi di Andrea Campanella, ed il racconto \"Storia di Aiace, Fumettista Tenace!\" (per l'antologia \"Gang Bang\" de \"Il manifesto\"/BD) vincitore del Premio Micheluzzi nella categoria \"Miglior Storia Breve\" al Napoli Comicon 2012, oltre che le illustrazioni per il calendario 2012 della Moltimedia e quelle per la \"Guida ZERO\" 2012 di Torino.\nNel 2011 si \u00e8 autoprodotto in 100 copie un albo di 16 pagine intitolato \"La storia pi\u00f9 strana mai sentita nella tua vita\".\nRecentemente ha realizzato un episodio della miniserie a fumetti \"Kepher\" scritta da Roberto Cardinale e da Stefano Nocilli di prossima pubblicazione, ha lavorato sulla copertina dei libri \"Il romanzo dei Windsor\" di Antonio Caprarica e \"Veleno\" di Mauro Gasparini, quest'ultimo uscito per Scritturapura. Ha inoltre realizzato un albo di fantascienza a cura nuovamente di Moltimedia intitolato \"Comics for Engineers\".\nNel 2013 cura i disegni per il libro per bambini \"Buon Compleanno Giuseppe!\" uscito per festeggiare i duecento della nascita di Giuseppe Verdi e pubblica l'albo intitolato \"DKW\": si tratta di un omaggio di 36 pagine ai grandi maestri del fumetto statunitense Steve Ditko, Jack Kirby e Wally Wood.\nNel 2020 illustra per la rivista \u010capek una un fumetto inedito scritto apposta per l'occasione dalla band americana The Residents.\nNel 2021 disegna \"Gli uomini della settimana\" su testi di Alessandro Bilotta, edito da Panini Comics.\nAttualmente insegna alla Scuola di Fumetto di Asti e pubblica ogni mese le storie del suo personaggio chiamato \"Professor Hackensack\" e molte illustrazioni varie sulla rivista a fumetti \"Linus\"."}
{"id": "1394120", "revid": "599013", "url": "https://it.wikipedia.org/wiki?curid=1394120", "title": "Michael Stocker", "text": "Ricopriva il ruolo di attaccante.\nCarriera.\nCresciuto hockeisticamente nel Laces-Val Venosta, con la squadra venostana ha esordito in Serie A nel 1997, ed ha giocato (con due interruzioni) fino al 2002. Ha disputato poi quattro stagioni nel Renon, prima di passare all'HC Bolzano, con cui ha vinto lo scudetto 2007-2008.\nDopo un anno di stop, fece ritorno al Val Venosta, ora in terza serie, per una stagione, venendo poi acquistato dall'Hockey Club Merano Junior in serie A2, che l'ha confermato poi anche nella successiva stagione.\nDal 2013 \u00e8 tornato nuovamente al Val Venosta, con cui ha chiuso la carriera nel 2016"}
{"id": "1394121", "revid": "1226", "url": "https://it.wikipedia.org/wiki?curid=1394121", "title": "Le Pasque Veronesi", "text": ""}
{"id": "1394123", "revid": "6923", "url": "https://it.wikipedia.org/wiki?curid=1394123", "title": "EMW 340", "text": "La 340 \u00e8 un'autovettura di fascia alta prodotta dal 1949 al 1955 dalla \"Awtowelo\", una fabbrica tedesco orientale ad amministrazione controllata sovietica che fino al 1951 utilizz\u00f2 in maniera illecita il marchio BMW per la commercializzazione della vettura e che in seguito, fino al 1955, cambi\u00f2 il marchio in EMW.\nStoria e profilo.\nContesto storico.\nAlla fine della Seconda guerra mondiale, la Germania, uscita pesantemente sconfitta, dovette cedere alcuni territori in mano straniera. In particolare, la Turingia pass\u00f2 sotto il controllo diretto dell'Unione Sovietica e con essa anche la citt\u00e0 di Eisenach, sede storica della produzione automobilistica BMW fin dalla sua nascita nel 1928. La fabbrica di Eisenach si trov\u00f2 quindi in difficolt\u00e0, poich\u00e9 il governo sovietico influenzava non poco le sue scelte commerciali. Durante i primissimi anni dopo la fine del conflitto, essa continu\u00f2 a commercializzare versioni appena aggiornate della BMW 321 e della BMW 326 (in seguito anche della BMW 327) direttamente sotto il controllo sovietico ed al di fuori della volont\u00e0 della BMW. Tale fabbrica era ormai completamente fuori dal controllo della Casa bavarese, che tra l'altro era politicamente impossibilitata ad intentare cause legali contro la \"Awtowelo\" (era questo il vero nuovo nome della fabbrica di Eisenach) e contro la produzione \"abusiva\" dei suoi modelli. Nonostante alcuni tentativi di rimostranze e minacce di azioni legali, la situazione non si smosse minimamente a causa del regime militare vigente nelle zone destinate entro breve a divenire la DDR. E neppure la BMW pot\u00e9 dar forza a queste lamentele avvalendosi della presenza dell'esercito USA nella zona occidentale della Germania poich\u00e9 la BMW fu malvista (e quindi tenuta d'occhio) dagli Stati Uniti a causa del suo coinvolgimento nella seconda guerra mondiale come fornitrice di motori aeronautici per la Luftwaffe.\nGenesi e debutto.\nIl progetto destinato alla realizzazione della futura \"340\" fu avviato nel settembre 1947: il nuovo modello avrebbe dovuto raccogliere l'eredit\u00e0 di quella che nei territori occupati dall'autorit\u00e0 sovietica era nota come \"Awtowelo BMW 326\", ossia un clone abusivo della \"BMW 326\" d'anteguerra. Come idea di base vi fu quella di utilizzare il telaio della \"321\", ma con carrozzeria derivata dalle \"326\" e modificata in varie zone allo scopo di renderla pi\u00f9 moderna dal punto di vista estetico. solo in un secondo momento si scelse il telaio a passo allungato della \"326\". Per realizzare la carrozzeria, si procedette come prima della guerra: la fabbrica di Eisenach offr\u00ec numerosi spunti alle autorit\u00e0 sovietiche che presidiavano anche l'apparato industriale di quelle zone e decidevano le strategie industriali e commerciali al posto dei responsabili di ogni fabbrica. Tra i vari incartamenti e progetti trovati nella ex-fabbrica BMW vi furono anche quelli che testimoniavano la collaborazione tra la BMW stessa e la filiale tedesca della Ambi-Budd, la nota carrozzeria americana stabilitasi anche in alcune citt\u00e0 europee gi\u00e0 diversi anni prima dello scoppio della guerra. La filiale tedesca della Ambi-Budd, sita a Berlino, pass\u00f2 anch'essa sotto il controllo sovietico, ed anche quando nel 1949 fu dichiarata la divisione tra Berlino Ovest e Berlino Est, la Ambi-Budd tedesca si trov\u00f2 a giacere proprio nella zona sovietica. Quale migliore occasione, quindi, per servirsi di personale qualificato per la realizzazione delle carrozzerie da destinare al nuovo modello? E cos\u00ec fu: gi\u00e0 il 25 aprile del 1948 i primi due prototipi, denominati \"BMW 340-0\", furono presentati al Salone dell'automobile di Bruxelles. Vanno notati ancora l'utilizzo abusivo della Casa dell'Elica e la leggerezza con cui tale utilizzo venisse mostrato in un Salone automobilistico dell'Europa occidentale. Ma d'altro canto proprio il Belgio fu il primo Paese che accett\u00f2 di buon grado l'esportazione di vetture \"BMW\" orientali nel suo territorio. Infatti, gi\u00e0 da un po' di tempo, da Eisenach giunsero in Belgio modelli come la \"321\". Comunque sia ci volle ancora del tempo per passare dai prototipi della \"340\" al modello definitivo: furono necessari ancora molti test su strada e lavori di affinamento per aumentare l'affidabilit\u00e0 di una vettura che in quegli anni sarebbe stata principalmente destinata a cariche politiche o comunque a persone assai facoltose e quindi particolarmente severe ed esigenti. La produzione della \"340\", inizialmente proposta ancora con il marchio \"BMW\", fu avviata il 7 ottobre 1949, data di nascita della Repubblica Democratica Tedesca.\nDesign esterno ed interno.\nPer quanto riguardava l'aspetto esteriore, la \"340\" propose una carrozzeria derivata dalla \"326\", ma modificata in pi\u00f9 zone. Prima di tutto il frontale rinunci\u00f2 alla calandra a doppio rene in favore di una calandra a forma triangolare formata da listelli cromati orizzontali di diversa lunghezza. Nonostante la scomparsa del \"doppio rene\" continu\u00f2 comunque ad essere utilizzato il logo della \"BMW\". Sempre per quanto riguarda il frontale, furono montati nuovi fari tondi di maggiori dimensioni rispetto a quelli della \"326\" e non pi\u00f9 sporgenti ma completamente inglobati all'interno della sagoma del parafango anteriore. La vista laterale mostrava anch'essa un profondo ridisegnamento dei parafanghi, ora molto pi\u00f9 avvolgenti e nel contempo pi\u00f9 massicci. Le quattro portiere rimasero incernierate nel montante centrale come gi\u00e0 nella \"326\". La coda divenne pi\u00f9 sfuggente e scomparve anche il vano esterno per l'alloggiamento della ruota di scorta. Il lunotto, cos\u00ec come anche il parabrezza, erano sdoppiati.\nL'abitacolo della \"340\" era caratterizzato da un cruscotto formato da tre quadranti di forma pressoch\u00e9 rettangolare: il quadrante centrale ospitava il tachimetro e i contachilometri, mentre gli altri due quadranti contenevano strumenti e spie ausiliari. Il volante era a quattro razze disposte ad X con leva del cambio sul piantone. La parte destra della plancia montava invece un orologio, sempre all'interno di uno strumento di forma analoga ai primi tre. Il pannello su cui era montato l'orologio costituiva anche lo sportello di un vano portaoggetti.\nStruttura, meccanica e motore.\nLa \"340\" fu realizzata a partire dal telaio a longheroni e traverse utilizzato prima della guerra come base per la \"326\". Tale telaio fu ripreso in tutto e per tutto, compresa la misura del passo, pari a 2.87 metri in luogo del telaio con interasse di 2.75 metri ipotizzato in un primo tempo ed anch'esso gi\u00e0 utilizzato per modelli BMW come la \"321\". Rimasero invariate anche tutte le soluzioni inerenti alla meccanica telaistica, e quindi l'avantreno a ruote indipendenti con parallelogrammi deformabili e balestra trasversale, nonch\u00e9 il retrotreno a barre di torsione, ma anche l'impianto frenante a quattro tamburi. Ma soprattutto fu il propulsore a tradire pi\u00f9 di tutti la parentela tecnica con la \"326\", visto che si trattava nientemeno che del gi\u00e0 noto motore M328 con architettura a 6 cilindri in linea e cilindrata di 1971 cm\u00b3. Per quanto riguardava l'alimentazione, essa era affidata a due carburatori Solex: secondo alcune fonti, pare che l'approvvigionamento di questi carburatori provenienti dalla Francia fosse impossibile per gli Stati del Blocco Orientale a causa di un embargo imposto dagli Stati dell'Europa Occidentale, e che per questo motivo tali carburatori venissero importati nella Repubblica Democratica Tedesca per vie illegali. La potenza massima di questo propulsore fu ancora di 55 CV, come nella vecchia BMW 327, versione coup\u00e9 della \"326\", anch'essa commercializzata dopo la guerra dapprima abusivamente come \"BMW\" e dopo come \"EMW\". Con tale potenza, la velocit\u00e0 massima raggiungibile dalla \"340\" fu di 115\u00a0km/h. Il cambio era invece nuovo, di tipo manuale a 4 marce, con dispositivo di ruota libera su prima e seconda marcia, mentre la terza e la quarta marcia erano le uniche ad essere sincronizzate.\nLa carriera commerciale.\nLa BMW 340.\nNella mente dei progettisti e dei responsabili commerciali, la \"340\" avrebbe dovuto essere declinata in numerose varianti di carrozzeria, come peraltro attestano alcuni disegni relativi al programma commerciale inizialmente previsto per la \"340\" stessa. \u00c8 abbastanza nota, presso gli appassionati di questo genere di vetture, l'esistenza di un prototipo denominato \"340-1\" e consistente in una roadster sportiva con carrozzeria in lega leggera, in cui il motore fu portato a 90 CV di potenza massima. Tale prototipo fu realizzato sempre nel periodo immediatamente precedente il lancio della \"340\" e secondo i programmi della \"Awtowelo\" avrebbe dovuto riesumare i fasti sportivi della vecchia BMW 328. Purtroppo per\u00f2 il progetto non venne mai portato avanti oltre ed il prototipo \"340-1\", pur svelato al Salone di Lipsia, rimase tale nonostante vi fossero peraltro dei potenziali clienti disposti a sborsare delle cifre superiori a quelle della gi\u00e0 impegnativa \"340\" di base, pur di divenire proprietari di una roadster \"340-1\". Nonostante ci\u00f2, questo modello fu sottoposto a test su strada assieme alle altre \"340\", segno che al momento dell'abbandono del progetto la messa in listino sembrava quasi sicura. Altre varianti di carrozzeria, come la coup\u00e9 e la cabriolet rimasero addirittura solo sulla carta.\nNel 1951 vi fu un aggiornamento generale che interess\u00f2 diversi particolari. Vi fu ad esempio l'arrivo dell'impianto di riscaldamento e di una panca anteriore a tutta larghezza in luogo dei due sedili singoli. Ma vi furono anche altre migliorie di dettaglio, sempre volte all'ottimizzazione del confort, mentre dal punto di vista meccanico la potenza del motore sal\u00ec a 57 CV. Alla gamma, fino a quel momento costituita dalla sola berlina, si aggiunsero anche due inedite versioni Kombi e furgonata. Quest'ultima fu una variante con cassone realizzato parzialmente in legno e fu assemblata presso la \"VEB Karosseriewerke Halle\", un'altra realt\u00e0 industriale inglobata dal processo di nazionalizzazione dell'apparato industriale della ex-DDR. Cos\u00ec aggiornata, la gamma vettura prese la denominazione di \"340-2\", ma il marchio rimase sempre quello della \"BMW\".\nNello stesso anno, la \"340\" cominci\u00f2 ad essere esportata in alcuni Paesi esteri, sia dell'Europa Orientale, sia di quella Occidentale: infatti, non solo il Belgio, ma anche i Paesi Bassi, il Lussemburgo, la Grecia, la Norvegia e la Danimarca videro la comparsa della \"340\" nei rispettivi listini. Per quanto riguarda i mercati dell'Europa orientale, tra questi vi furono la Finlandia, la Polonia e la stessa Unione Sovietica, in cui entrarono 1.709 esemplari, quasi tutti con carrozzeria berlina e destinati ad impieghi ufficiali. Addirittura alcune manciate di esemplari arrivarono nella neutrale Svizzera ed altri raggiunsero persino il Per\u00f9, il Venezuela, l'Angola e l'Indonesia.\nLa EMW 340.\nLa situazione relativa al marchio si sblocc\u00f2 nel giugno 1952, quando accadde che l'amministrazione della fabbrica \"Awtowelo\" venne assegnata dal governo sovietico al governo della Germania orientale. In questo modo, la BMW pot\u00e9 costringere i dirigenti della fabbrica di Eisenach a cambiare marchio alle loro vetture. Fu cos\u00ec che le vetture prodotte ad Eisenach su base BMW vennero marchiate come EMW (\"Eisenacher Motoren Werke\", dal tedesco, \"fabbrica motoristica di Eisenach\").\nLa \"340\" continu\u00f2 ad essere regolarmente prodotta con marchio \"EMW\" fino al 1955, dopodich\u00e9 la produzione cess\u00f2: della \"340\" furono prodotti in totale 20.953 secondo le statistiche redatte da alcuni storici e appassionati, mentre altre fonti dichiarano una produzione totale di 21.249 esemplari, probabilmente perch\u00e9 vengono inclusi anche gli esemplari con guida a destra, non citati invece nel primo caso. Dell'intera produzione, ben 8.510 esemplari raggiunsero altri mercati, un dato che dimostra non solo la volont\u00e0 dell'industria automobilistica tedesco orientale di imporsi anche in occidente, ma anche e soprattutto i positivi riscontri ottenuti presso tali mercati.\nGi\u00e0 da diverso tempo erano stati avviati gli studi relativi alla sua erede, che videro alcune proposte interessanti, come quella relativa ad una vettura con carrozzeria aerodinamica spinta da un motore a due tempi da 2.25 litri. Purtroppo questa vettura rimase allo stadio di modellino in scala. Un po' pi\u00f9 oltre si spinse lo studio relativo alla \"340-8\", realizzata anche come prototipo a grandezza naturale (e con una calandra che ricordava molto da vicino quella delle BMW d'anteguerra), ma anche in questo caso il progetto si aren\u00f2 dopo che il prototipo evolse dapprima come \"342-1\" e come \"343\": sia la \"342\" che la \"343\" furono presentate al Salone di Lipsia del 1951, ancora con marchio BMW, abitudine che come si \u00e8 visto sarebbe stata in seguito cancellata dall'azione legale della Casa di Monaco. In seguito, il prototipo \"342\" fu anche modificato senza pi\u00f9 calandra \"BMW\", ma comunque sia non ebbe ulteriori sviluppi.\nIn ogni caso, una vettura dello stesso lignaggio della \"340\" prodotta nella ex-DDR avrebbe debuttato di l\u00ec a non molto: nel 1956 vide infatti la luce la Sachsenring P240."}
{"id": "1394125", "revid": "20768", "url": "https://it.wikipedia.org/wiki?curid=1394125", "title": "Lampugnani (famiglia)", "text": "I Lampugnani sono un'antica famiglia patrizia di Milano, alla quale Filippo Maria Visconti (duca di Milano) assegn\u00f2 il feudo di Trecate.\nStoria.\nIl nome della famiglia ha origine da Lampugnano, quartiere di Milano che fino al 1841 era comune autonomo. In origine, infatti, il cognome della famiglia era \"Da Lampugnano\", poi mutato nei secoli in \"Lampugnani\". Le prime tracce documentate della famiglia sono datate all'XI secolo, intorno all'anno 1000. Altra antica testimonianza scritta che cita la famiglia \u00e8 un atto del 1108, dove viene menzionato un Guitardo, figlio di Anselmo da Lampugnano.\nIl primo membro della famiglia a lasciare tracce importanti sui documenti \u00e8 Umberto da Lampugnano, figlio di Oldrado I. Oldrado I da Lampugnano svolse alcuni servizi per i signori di Milano, mentre il figlio Umberto ricopr\u00ec importanti ruoli alla corte milanese: laureato in legge all'universit\u00e0 di Pavia, di cui fu anche lettore di diritto canonico dal 1372 al 1381, venne coinvolto nel 1395 da Gian Galeazzo Visconti, grazie alle sue conoscenze accademiche, nell'amministrazione del Ducato di Milano. Nello specifico, Umberto divent\u00f2 maestro generale delle entrate e consigliere ducale. Umberto abitava a Milano, nei pressi della Porta Vercellina medievale.\nIn questo contesto tutti i cinque figli maschi di Umberto, Maffiolo, Oldrado II, Pietro, Giovanni e Giorgio, ebbero occasione di essere poi coinvolti, con ruoli differenti, nell'amministrazione del ducato. Umberto aveva anche tre figlie femmine, Franceschina, Giovanna e Giustina. Sui suoi figli spicc\u00f2 Oldrado II, che ebbe poi un'importante carriera politica, tanto da diventare precettore di Filippo Maria Visconti, uno dei figli di Gian Galeazzo. Di questi anni sono le prime notizie sulla presenza dei Lampugnani a Legnano, che sono datate 1385 e che si riferiscono proprio a Umberto da Lampugnano, mentre risale al 1374 la menzione di Faciolo da Lampugnano, che risiedeva invece a Parabiago. I Lampugnani si stabilirono anche a Busto Arsizio: sul pi\u00f9 antico documento che li cita, che risale al 1399, compaiono diversi membri di questa famiglia.\nAlla morte di Gian Galeazzo, Giovanni Maria Visconti divent\u00f2 Duca di Milano. Alla prematura morte di quest'ultimo (1412), si scaten\u00f2 una guerra civile che era capeggiata dai capitani di ventura e dai signorotti del contado milanese che si opponevano all'ascesa di Filippo Maria Visconti, legittimo erede al trono. Filippo Maria, per contrastare gli avversari, si rivolse a Francesco da Bussone, detto \"Il Carmagnola\", che riusc\u00ec ad avere la meglio, dopo una sanguinosa guerra, sui nemici del duca.\nIn questa guerra un ruolo lo ebbe anche Oldrado II Lampugnani, che partecip\u00f2 anche militarmente all'attivit\u00e0 di contrasto agli avversari della signoria viscontea e che divenne poi uno stretto consigliere del duca: in particolare, Oldrado II riusc\u00ec a sconfiggere Gabrino Fondulo, a cui tolse anche tutte le sue propriet\u00e0, compreso il castello di Castelleone, che consegn\u00f2 ai Visconti. \nPer tale motivo Filippo Maria, per sdebitarsi dei suoi servigi, nel 1437, diede in dono a Oldrado II il castello di Legnano. A Legnano Oldrado II possedeva gi\u00e0 il Maniero Lampugnani, dimora gentilizia che si trovava nel centro storico del borgo, nonch\u00e9 diverse propriet\u00e0 fondiarie. Nell'occasione Filippo Maria assegn\u00f2, ai Lampugnani, anche il feudo di Trecate. I Lampugnani, oltre che conti di Trecate, diventarono anche signori di Camagna Monferrato.\nI fratelli Gian Giorgio I e Francesco Lampugnani, figli di Giovanni (a sua volta figlio di Oldrado) furono investiti del feudo di Casalpusterlengo nel 1450 da parte del duca Francesco Sforza. Questo ramo della famiglia mantenne il feudo di Casalpusterlengo fino al 1655, alla morte del giovanissimo erede Gian Giorgio IV. A Casalpusterlengo \u00e8 ancora esistente, ben conservato, il Palazzo Lampugnani.\nSul torrione principale del castello di Legnano, sopra l'entrata, \u00e8 situato uno stemma in pietra piuttosto elaborato della famiglia Lampugnani: sopra questo blasone \u00e8 presente un elmo a celata che sottolinea la qualit\u00e0 militare di Oldrado II; \u00e8 poi collocata una gerla contenente un agnello, simbolo della sua mitezza di base, il quale ha in bocca una camarra, che serve a domare i cavalli focosi e che \u00e8 simbolo del comando di cavalleria. Lo stemma \u00e8 completato dalle iniziali di Oldrado II, da una pigna e da alcuni rami di pino, di cui non si conosce il significato, e una croce di Malta, che si trova sul collo del cimiero e che \u00e8 stata riconosciuta a Oldrado II per il ruolo che il nobile Lampugnani ebbe in alcuni negoziati tra il Duca di Milano e il re di Cipro.\nI Lampugnani diedero poi, oltre un arcivescovo di Milano, Filippo I da Lampugnano, anche alcuni abati del monastero di Sant'Ambrogio di Milano, molti altri funzioni del governo ducale milanese, come capitani, giuristi e magistrati. I Lampugnani rivestirono un ruolo di primo piano per l'edificazione della basilica di San Magno a Legnano, che fu realizzata anche grazie a una loro cospicua elargizione di fondi.\nAlbero genealogico della famiglia Lampugnani.\nSono riportati i membri titolati della famiglia."}
{"id": "1394127", "revid": "767487", "url": "https://it.wikipedia.org/wiki?curid=1394127", "title": "Alberto Carocci", "text": "Biografia.\nCarocci fond\u00f2 nel 1926 la rivista Solaria che si impose subito nel panorama della cultura italiana facendo conoscere, oltre ai grandi intellettuali europei del momento, come Marcel Proust, James Joyce, Andr\u00e9 Gide e Paul Val\u00e9ry, anche la voce dei nuovi autori esordienti che sarebbero presto diventati famosi, come Carlo Emilio Gadda, Elio Vittorini, Pier Antonio Quarantotti Gambini, Alessandro Bonsanti e a rivalutare autori quali Federigo Tozzi e Umberto Saba.\nSulla rivista Carocci pubblic\u00f2 nel 1926 il suo primo lavoro letterario dal titolo \"Narcisso\" e nel 1929 \"Il paradiso perduto\".\nQuando \"Solaria\" nel 1936 fin\u00ec le sue pubblicazioni, Carocci fond\u00f2 con Giacomo Noventa La riforma letteraria, conclusasi nel settembre del 1939.\nNel 1941, con la collaborazione di Raffaello Ramat, Carocci fond\u00f2 un altro periodico intitolato Argomenti che, a causa del carattere antifascista che lo contraddistingueva, e della censura di Regime, finir\u00e0 le pubblicazioni dopo soli nove numeri.\nTrasferitosi a Roma nel 1942, si iscrisse al Partito d'Azione dimostrando la sua opposizione al fascismo con una resistenza attiva. Nel secondo Dopoguerra, egli fond\u00f2, insieme a Alberto Moravia, nel 1953 la rivista Nuovi argomenti che si impegnava a continuare, nello stile e nei contenuti, la precedente, in realt\u00e0 avvicinandosi nei temi e nei contenuti ad un orientamento comunista\nImpegnato attivamente in politica, venne eletto deputato \"indipendente\" per il PCI alla Camera dei deputati nel 1963 per la circoscrizione di Roma, Latina e Frosinone ma, colpito da una malattia debilitante, dovette trascorrere gli ultimi anni della sua vita in totale immobilit\u00e0.\nIl suo unico romanzo \"Un ballo dagli Angrisoni\", scritto peraltro circa trent'anni prima, usc\u00ec nel 1968 presso Bompiani senza alcuna eco di critica.\nIl figlio, Giovanni Carocci (1932-2018), fond\u00f2 la casa editrice omonima."}
{"id": "1394136", "revid": "1543377", "url": "https://it.wikipedia.org/wiki?curid=1394136", "title": "Ph\u00e1t Di\u00eam", "text": "Ph\u00e1t Di\u00eam\uff08\u767c\u8277\uff09\u00e8 una citt\u00e0 del Vietnam ubicata a circa 30\u00a0km dalla citt\u00e0 di Ninh B\u00ecnh e circa 120\u00a0km a sud di Hanoi. La citt\u00e0 ospita un grande complesso architettonico, il pi\u00f9 importante del Vietnam dedicato alla religione cattolica.\nIl complesso di Ph\u00e1t Di\u00eam.\nIl complesso di Ph\u00e1t Di\u00eam \u00e8 una strana commistione di stili tra l'architettura cinese, quella vietnamita ed i canoni classici dell'architettura romanica.\nIl complesso \u00e8 costituito dalla cattedrale della Regina del Rosario, di fronte alla quale, separato, si trova un campanile, da un teatro (il Teatro Nam Thanh), dalla Cappella del Cuore Immacolato di Maria (comunemente chiamata la \"Chiesa di pietra\") e da quattro cappelle minori dedicate al Sacro Cuore, a San Rocco, a San Pietro e a San Giuseppe, ubicate sui fianchi della cattedrale.\nIl complesso, costruito alla fine del XIX secolo su iniziativa del missionario Padre Six (1825-1892), richiese per la sua costruzione un importante sforzo tecnico: il terreno era infatti all'epoca paludoso e le fondazioni richiesero l'infissione nel terreno di migliaia di pali di bamb\u00f9 di lunghezza di 20\u201330 m. ed il trasporto e la messa in sito di tonnellate di materiale pietroso, utilizzando una tecnica gi\u00e0 sperimentata nella costruzione dei palazzi di Venezia.\nLa cattedrale.\nCostruita nel 1891, la cattedrale \u00e8 l'edificio pi\u00f9 grande del complesso: le 4 capriate del suo ampio tetto sono sostenute da 52 colonne; altre 16 colonne, alte 11 m., sostengono la navata centrale. Tutta la volta, ed in particolare le travature, appaiono riccamente decorate.\nI danni della guerra.\nIl 15 agosto 1972, durante la Guerra del Vietnam, una bomba americana cadde nel bel mezzo del complesso; la bomba non provoc\u00f2 danni diretti, tuttavia l'onda d'urto distrusse la Cappella di San Pietro e mand\u00f2 in frantumi le porte, le vetrate ed il tetto della Cattedrale; inoltre le pareti della Cattedrale e quelle della Cappella di San Giuseppe assunsero un'inclinazione inquietante.\nI fedeli di tutta la zona si mobilitarono per il restauro del complesso, sia con contributi in denaro sia lavorandovi materialmente, sia anche portando materiali da altri edifici della zona distrutti dai bombardamenti.\nOggi Ph\u00e1t Di\u00eam \u00e8 un sito classificato tra il Patrimonio Nazionale del Vietnam ed \u00e8 una delle destinazioni pi\u00f9 conosciute ed apprezzate del nascente turismo nel Paese."}
{"id": "1394139", "revid": "1543377", "url": "https://it.wikipedia.org/wiki?curid=1394139", "title": "Newt Gingrich", "text": "Speaker della Camera dei rappresentanti dal 4 gennaio 1995 al 3 gennaio 1999, \u00e8 stato nominato uomo dell'anno dalla rivista \"Time\" nel 1995, essendo stato all'origine della \"Rivoluzione repubblicana\" nella Camera, ponendo fine a quaranta anni di maggioranza democratica. Per diversi anni rappresenta l'opposizione del Partito Repubblicano contro il presidente Bill Clinton.\nL'11 maggio 2011 Newt Gingrich ha annunciato la sua candidatura per le primarie presidenziali del Partito repubblicano americano del 2012 per le elezioni presidenziali statunitensi del 2012. Si \u00e8 ritirato dalla gara il 2 maggio 2012.\nBiografia.\nNewton Leroy \"Newt\" Gingrich (nato Newton Leroy McPherson) \u00e8 nato e cresciuto vicino a Harrisburg, in Pennsylvania: la madre di Gingrich, dopo un brevissimo matrimonio durante il quale nacque Newt, si rispos\u00f2 con l'ufficiale dell'esercito Robert Gingrich che adott\u00f2 il bambino, dandogli cos\u00ec il cognome.\nGingrich ha frequentato la Emory University e ha conseguito il dottorato di ricerca presso la Tulane University. Nel 1970 ha insegnato storia e geografia al West Georgia College. Durante questo periodo ha partecipato ad alcune elezioni per la Camera dei Rappresentanti degli Stati Uniti, prima di vincere le elezioni del novembre 1978. Ha servito come Minority Whip House dal 1989 al 1995.\nGingrich ricevette differimenti militari durante gli anni della guerra del Vietnam per essere stato uno studente e padre. Nel 1985, ha dichiarato: \"Dato tutto ci\u00f2 in cui credo, gran parte di me pensa che avrei dovuto andare oltre.\"\nSpeaker della Camera dei rappresentanti.\n\u00c8 stato il 58\u00ba Speaker della Camera dei rappresentanti, esercitando il suo mandato dal 1995 al 1999, ha rappresentato il 6\u00ba distretto congressuale della Georgia come un repubblicano dal 1979 fino alle sue dimissioni nel 1999.\nDurante i suoi quattro anni come presidente della Camera, Gingrich a volte si \u00e8 opposto al presidente Bill Clinton, ma ha anche lavorato a stretto contatto con lui nel 1996 per limitare il debito pubblico, fare approvare un taglio delle imposte sui redditi di capitale nel 1997 e per raggiungere nel 1998 il primo bilancio federale in pareggio dal 1969. \u00c8 stato inquisito nel gennaio 1997 dalla Camera dei Rappresentanti per accuse etiche, anche se non si \u00e8 arrivati a un processo.\nContratto con l'America.\nCoautore e architetto del \"Contratto con l'America\", Gingrich era in prima linea del successo del Partito Repubblicano nelle elezioni del 1994 del Congresso. Nel 1995 \"Time\" lo ha nominato \"Man of the Year\" per il suo ruolo nel porre fine a 40 anni di governo della maggioranza da parte del Partito Democratico.\nElezioni presidenziali 2012.\nNel maggio del 2011 ha annunciato la sua intenzione di chiedere la nomina repubblicana per correre per la presidenza degli Stati Uniti, diventa successivamente uno dei candidati per la \"nomination\" repubblicana nelle elezioni presidenziali statunitensi del 2012.\nL\"'endorsement\" a Trump.\nNelle elezioni presidenziali del 2016 ha sostenuto il repubblicano Donald Trump.\nVita privata.\nDopo essere stato battezzato e cresciuto nella religione luterana e poi trascorso gran parte della sua vita adulta come battista, Gingrich si \u00e8 convertito al cattolicesimo (la religione della sua terza moglie) nel 2009. Si \u00e8 sposato tre volte, i primi due matrimoni finiscono con un divorzio. Dal primo matrimonio ha due figli.\nAlla fine degli anni '90, Gingrich ha iniziato una relazione con Callista Bisek, membro dello \"staff\" del Congresso, relazione continuata anche durante lo scandalo Lewinsky, quando Gingrich ha avviato un'indagine nei confronti di Clinton per ostruzione della giustizia in relazione alle sue presunte vicende amorose, lui e la moglie vivono a McLean, in Virginia. Callista Gingrich \u00e8 stata in seguito nominata ambasciatrice degli Stati Uniti presso la Santa Sede e ha ricoperto l'incarico dal 2017 al 2021.. A seguito della sconfitta repubblicana nelle elezioni del 1998 per il rinnovo del Congresso, Gingrich \u00e8 dimesso dalla Camera il 5 novembre 1998, sotto la pressione dei suoi colleghi repubblicani: nei 13 anni seguiti alle dimissioni dalla Camera, Gingrich \u00e8 stato un consulente politico ben pagato.\nIdee religiose.\nEducato in famiglia alla fede luterana, negli anni del liceo entr\u00f2 a far parte dei battisti del Sud. Il 29 marzo 2009 \u00e8 stato battezzato nella Chiesa cattolica.\nIl racconto della sua conversione \u00e8 stato pubblicato il 26 aprile 2011, con il titolo \"Newt Gingrich: Why I Became Catholic\", sul \"National Catholic Register\", il pi\u00f9 antico periodico cattolico nazionale degli Stati Uniti.\nIl testo originale \u00e8 comparso anche in lingua italiana."}
{"id": "1394140", "revid": "1305772", "url": "https://it.wikipedia.org/wiki?curid=1394140", "title": "Regno Italico", "text": "Regno Italico"}
{"id": "1394141", "revid": "21880", "url": "https://it.wikipedia.org/wiki?curid=1394141", "title": "Megaladapidae", "text": ""}
{"id": "1394142", "revid": "113757", "url": "https://it.wikipedia.org/wiki?curid=1394142", "title": "Fiume Aril", "text": ""}
{"id": "1394144", "revid": "438678", "url": "https://it.wikipedia.org/wiki?curid=1394144", "title": "Carrara San Giorgio", "text": ""}
{"id": "1394145", "revid": "438678", "url": "https://it.wikipedia.org/wiki?curid=1394145", "title": "Carrara Santo Stefano", "text": ""}
{"id": "1394146", "revid": "438678", "url": "https://it.wikipedia.org/wiki?curid=1394146", "title": "Massa Superiore", "text": ""}
{"id": "1394147", "revid": "2164596", "url": "https://it.wikipedia.org/wiki?curid=1394147", "title": "Teddy Dunn", "text": "Biografia.\nTeddy \u00e8 cresciuto a Durham, Carolina del Nord dove \u00e8 entrato in contatto con artisti come Mary Guiteras e Jeni Smith, con lo sceneggiatore Bobby Curnow e i musicisti Daniel Raimi e Nick Rowe.\nHa frequentato la \"Phillips Academy\" ad Andover, Massachusetts nella quale si \u00e8 diplomato nel 1999. Proprio qui ha iniziato prendere conoscenza col teatro interpretando il ruolo di \"Jerry\" in \"The Zoo Story\" e quello di \"Alceste\" ne \"Il misantropo\" di Moli\u00e8re.\nHa frequentato la Northwestern University dove ha studiato teatro e scienze politiche. Adora praticare sport ed \u00e8 tifoso della \"Major League Baseball\".\nNel 2004 Teddy \u00e8 apparso nel remake \"The Manchurian Candidate\" e in \"Una mamma per amica\". Avrebbe dovuto infatti interpretare il nuovo ragazzo di Rory in \"Una mamma per amica\" ma dopo essere stato preso per il ruolo di Duncan Kane in \"Veronica Mars\", la sua parte \u00e8 stata affidata a Matt Czuchry (Logan Huntzberger).\nNel 2006 \u00e8 apparso anche in un episodio di \"Grey's Anatomy\" e nel 2008 ha ottenuto un ruolo in Jumper - Senza confini."}
{"id": "1394148", "revid": "438678", "url": "https://it.wikipedia.org/wiki?curid=1394148", "title": "Belluno Veronese", "text": ""}
{"id": "1394150", "revid": "438678", "url": "https://it.wikipedia.org/wiki?curid=1394150", "title": "Brentino", "text": ""}
{"id": "1394151", "revid": "168713", "url": "https://it.wikipedia.org/wiki?curid=1394151", "title": "Civilt\u00e0 vedica", "text": "La civilt\u00e0 vedica \u00e8 la cultura associata al popolo che compose i testi religiosi conosciuti come \"Veda\", nel subcontinente indiano. Il territorio allora occupato da quella civilt\u00e0 corrisponde all'attuale regione del Punjab, tra India e Pakistan, alla Provincia della Frontiera del Nord Ovest del Pakistan e alla maggior parte dell'India settentrionale. Secondo la maggioranza degli studiosi, la civilt\u00e0 vedica si svilupp\u00f2 nel II e nel I millennio a.C., sebbene la tradizione ind\u00f9 proponga una data pi\u00f9 remota, nel VI millennio a.C. Il sanscrito vedico e la religione vedica persistettero fino al VI secolo a.C., quando la cultura cominci\u00f2 a trasformarsi nelle forme classiche dell'induismo. Questo periodo della storia dell'India \u00e8 conosciuto come Era Vedica. Nella sua fase tarda (a partire dal 700 a.C.), assistette al sorgere dei \"Mahajanapadas\" (i sedici grandi regni indiani dell'Et\u00e0 del Ferro); all'Era Vedica segu\u00ec l'Et\u00e0 dell'Oro dell'induismo e della letteratura classica in sanscrito, ossia il periodo dell'Impero Maurya (a partire dal 325 a.C.) e dei regni medi dell'India.\nSulla base di prove linguistiche, la maggioranza degli studiosi ritiene che popoli di lingua indo-ariana migrarono verso l'India settentrionale, nell'ondata iniziale dell'espansione indo-iraniana a partire dall'Asia centrale. Quindi, secondo questa teoria, gli Indo-Ariani si sarebbero amalgamati con i superstiti della civilt\u00e0 della valle dell'Indo dando appunto origine alla civilt\u00e0 vedica. Gli studiosi divergono tuttavia sulla questione se la migrazione verso il subcontinente indiano abbia avuto carattere pacifico o violento (invasione).\nStoria.\nOrigine.\nL'inizio dell'et\u00e0 vedica \u00e8 comunemente datato al II millennio a.C.. Dopo il collasso della civilt\u00e0 della valle dell'Indo, gruppi di popolazioni indoarie migrarono dal nord nell'India nord-occidentale, stabilendosi in questi nuovi territori\nLa maggior parte delle conoscenze su queste popolazioni provengono dal Rigveda-samhita, composto tra il 1500 e il 1200 a.C.. Queste genti portarono con loro nuove pratiche e tradizioni religiose formatesi, secondo alcuni archeologi, in un'area compresa tra l'Uzbekistan e l'Iran nord-orientale, occupata in antichit\u00e0 dal complesso archeologico battriano-margiano, dove si ebbe il sincretismo tra le usanze portate dagli indoeuropei delle steppe dell'Asia centrale e quelle autoctone, che comprendevano il culto del dio Indra e il rituale del soma.\nPrimo periodo vedico.\nLe migrazioni degli indoari nel subcontinente indiano furono forse accompagnate da violenti scontri con le popolazioni che gi\u00e0 abitavano la zona. I Rigveda narrano di conflitti tra gli Arii e i Dasa e Dasyu, che vengono descritti come popoli che non compiono sacrifici e che non obbediscono ai comandamenti degli dei, mentre la loro lingua \u00e8 descritta come ostile e rozza. Altri aggettivi inerenti al loro aspetto fisico sono soggetti a varie interpretazioni. Tuttavia, numerosi studiosi vedono oggi i Dasas e i Dasyus non come genti indigene ma come immigrati indoari giunti nel subcontinente prima di quelli vedici.\nSempre i Rigveda raccontano di conflitti scoppiati tra le varie trib\u00f9 di indoari vedici. Tra gli scontri pi\u00f9 importanti vi \u00e8 quello della battaglia dei dieci re, che ebbe luogo sulle rive del fiume Parushni, oggi detto Ravi.\nTardo periodo vedico.\nDopo il XII secolo a.C., la societ\u00e0 vedica abbandon\u00f2 lo stile di vita semi-nomade per adottarne uno pi\u00f9 stanziale e basato su un'economia agricola. La cultura vedica, anche grazie all'adozione del ferro che permetteva di disboscare con pi\u00f9 facilit\u00e0 la giungla, si estese fino alla pianura indo-gangetica occidentale. Quando gli indoari si stabilirono nella pianura del Gange la religione vedica si svilupp\u00f2 ulteriormente fondendosi con le culture del nord dell'India. Tuttavia, lo sviluppo del sistema delle caste port\u00f2 all'esclusione delle popolazioni indigene. Una delle pi\u00f9 importanti usanze religiose che compaiono in questa fase \u00e8 l'Ashvamedha, ossia il sacrificio del cavallo.\nMolte trib\u00f9 vediche si unirono fra loro per formare entit\u00e0 politiche pi\u00f9 grandi e importanti come il regno di Kuru che divenne la principale potenza dell'et\u00e0 del ferro dell'India settentrionale. Dal VI secolo a.C. si consolidarono potenti regni detti Mahajanapadas. Inizi\u00f2 in questo periodo un processo di urbanizzazione e si svilupparono i commerci, anche su lunghe distanze. \nQuesti stati di recente formazione lottarono costantemente per la supremazia, iniziando a nutrire ambizioni imperiali.\nCultura.\nSociet\u00e0.\nAi suoi inizi la societ\u00e0 vedica era abbastanza egalitaria, non essendosi ancora sviluppato il sistema delle caste che emerse invece nell'era vedica pi\u00f9 tarda. La societ\u00e0 fu quindi divisa in quattro gruppi sociali: Brahmani, Kshatriya, Vaishya e Shudra. I testi vedici posteriori fissarono i confini sociali, i ruoli e lo status per ciascuno di questi gruppi.\nOrganizzazione politica.\nI primi ariani vedici erano organizzati in trib\u00f9, piuttosto che in regni. Il capo di una trib\u00f9 era chiamato \"rajan\". L'autonomia del \"rajan\" era limitata dai consigli tribali chiamati \"sabha\" e \"samiti\". Queste due istituzioni erano, in parte, responsabili della gestione della trib\u00f9. Il \"rajan\" non poteva salire alla trono senza la loro approvazione. La distinzione tra le due istituzioni non \u00e8 chiara. Arthur Llewellyn Basham, un noto storico e indologo, teorizz\u00f2 che il sabha era una riunione dei grandi uomini della trib\u00f9, mentre, il samiti era una riunione di tutte le trib\u00f9 libere. Alcune trib\u00f9 non avevano capi ereditari ed erano governate direttamente dai consigli tribali.\nIl rajan aveva una corte rudimentale formata dai \"sabhasad\" e dai \"gramani\". La responsabilit\u00e0 principale del rajan era quella di proteggere la trib\u00f9. Egli era aiutato da alcuni funzionari come il \"purohita\" (cappellano), il \"senani\" (capo dell'esercito), il \"dutas\" (inviato) e lo \"spash\" (spia). Il purohita eseguiva cerimonie e incantesimi per garantire il successo in guerra e la prosperit\u00e0 in pace.\nNel periodo vedico pi\u00f9 tardo, le trib\u00f9 si erano ormai riunite in piccoli regni, con una capitale e un sistema amministrativo rudimentale. Per aiutare a governare questi nuovi stati, i re e i loro sacerdoti bramini organizzarono gli inni vedici in collezioni e svilupparono una serie di nuovi rituali per rafforzare la gerarchia sociale emergente. Il rajan era visto come il custode dell'ordine sociale e il protettore del \"rashtra\" (ordinamento politico).\nInizi\u00f2 a emergere una nuova regalit\u00e0 ereditaria e competizioni come le corse dei carri, furti di bestiame, e il gioco dei dadi, che in precedenza decidevano chi era degno di diventare re, divennero solo nominali. I rituali di questo periodo esaltavano lo status del re sul suo popolo che veniva a volte indicato come \"samrat\" (capo supremo). Con l'aumento del loro potere politico i rajan ottennero un maggiore controllo sulle risorse produttive. L'offerta di doni volontaria (\"bali\") divenne tributo obbligatorio; tuttavia, non esisteva un sistema organizzato di tassazione. Sabha e samiti sono ancora citati nei testi vedici, per\u00f2, con il crescente potere del re, la loro influenza diminu\u00ec.\nEconomia.\nL'economia nel periodo vedico era sostenuta da una combinazione di pastorizia e agricoltura. Ci sono riferimenti, nel Rigveda, al livellamento dei campi, alla lavorazione delle sementi e allo stoccaggio dei cereali in grandi vasi. La generosit\u00e0 di guerra era anche una delle principali fonti di ricchezza. Gli scambi economici venivano condotti mediante donazioni, in particolare a re (bali) e sacerdoti (dana), e baratto usando il bestiame come unit\u00e0 di valuta. Mentre l'oro \u00e8 menzionato in alcuni inni, non vi \u00e8 alcuna indicazione sull'uso delle monete. La metallurgia non \u00e8 menzionata nel Rigveda, ma viene menzionata la parola ayas e gli strumenti che ne derivano come rasoi, braccialetti, asce. Un verso menziona la purificazione di ayas. Alcuni studiosi ritengono che ayas si riferisca al ferro e che le parole dham e karmara si riferiscano ai saldatori di ferro. Tuttavia, l'evidenza filologica indica che gli ayas nel Rigveda si riferiscono solo al rame e al bronzo, mentre il ferro o lo \u015by\u0101ma ayas, letteralmente \"metallo nero\", viene menzionato per la prima volta nell'Atharvaveda post-rigvedico, e quindi nel primo periodo vedico. Il primo periodo vedico era una cultura dell'et\u00e0 del bronzo, mentre il periodo tardo vedico era una cultura dell'et\u00e0 del ferro.\nLa transizione della societ\u00e0 vedica dalla vita semi nomade all'agricoltura sedentaria nell'et\u00e0 vedica tarda port\u00f2 ad un aumento degli scambi e della concorrenza per le risorse. L'agricoltura ha dominato l'attivit\u00e0 economica lungo la valle del Gange durante questo periodo. Le operazioni agricole sono cresciute in complessit\u00e0 e l'uso di attrezzi di ferro (krishna-ayas o shyama-ayas, letteralmente black metal o dark metal) \u00e8 aumentato. Coltivazioni di grano, riso e orzo venivano coltivate. La produzione eccedentaria ha contribuito a sostenere i regni centralizzati che stavano emergendo in quel momento. Sono nati nuovi mestieri e professioni come carpenteria, pelletteria, concia, ceramica, astrologia, gioielleria, morire e vinificazione. Oltre a rame, bronzo e oro, in seguito i testi vedici menzionano anche stagno, piombo e argento."}
{"id": "1394152", "revid": "580", "url": "https://it.wikipedia.org/wiki?curid=1394152", "title": "Gressoney (Italia)", "text": "Gressoney (\"Gresch\u00f2ney\" in walser; \"Gresson\u00e8y\" in francoprovenzale) \u00e8 stato un comune italiano della Valle d'Aosta istituito nel 1928 unendo i comuni di Gressoney-La-Trinit\u00e9 e Gressoney-Saint-Jean. Il nome venne italianizzato nel 1939 in \"Gressonei\". Venne soppresso nel 1946 per la ricostituzione dei due comuni.\nToponomastica.\nAl toponimo Gressoney sono stati associati nel tempo vari significati:\nIl significato pi\u00f9 attendibile \u00e8 il primo, sebbene nessun documento lo attesti."}
{"id": "1394155", "revid": "104458", "url": "https://it.wikipedia.org/wiki?curid=1394155", "title": "Lingue ariane", "text": ""}
{"id": "1394156", "revid": "125742242", "url": "https://it.wikipedia.org/wiki?curid=1394156", "title": "Glossario delle frasi fatte", "text": "Questo glossario delle frasi fatte contiene i modi di dire pi\u00f9 frequenti nella lingua italiana.\nFrasi fatte ed espressioni idiomatiche.\nNel glossario non sono inclusi i proverbi, che sono un particolare tipo di affermazione che cerca di sintetizzare una forma di sapere. Eric Partridge nel suo \"Dictionary of Clich\u00e9s\" afferma che, a differenza dei proverbi, i modi di dire non esprimono saggezza popolare, non hanno un significato profondo o morale, ma sono semplicemente frasi \"usa-e-getta\"; infine, di molti di essi si \u00e8 perso il significato letterale. Le espressioni idiomatiche sarebbero invece costrutti adattabili secondo il contesto.\nAlcuni modi di dire sono comunque di origine proverbiale: ad esempio \"Campa cavallo\" deriva dal proverbio \"Campa cavallo che l'erba cresce\", e sono legati al concetto di \"clich\u00e9\".\nLa differenza tra proverbi e frasi fatte pu\u00f2 essere sottile. Il presente glossario esclude i proverbi, incluse tutte quelle massime di uso comune che conservano un contenuto: ad esempio, \"Tutto \u00e8 bene quel che finisce bene\" (Shakespeare) \u00e8 stata esclusa in quanto assimilabile a un proverbio: in ogni contesto in cui \u00e8 usata, infatti, essa esprime sempre lo stesso contenuto (ogni fatto o azione \u00e8 positiva se ha un esito positivo). Al contrario \"Essere o non essere\" (ancora Shakespeare) \u00e8 stata considerata una frase fatta (e non un proverbio), perch\u00e9 \u00e8 molto spesso usata al di fuori del contesto originario, ed \u00e8 all'origine di calchi e parodie che non conservano praticamente traccia del contenuto originale.\nUna creazione usata da pochi parlanti, per esempio una semplice metafora, non \u00e8 sempre considerabile come un modo di dire affermatosi in una lingua: \u00e8 invece possibile che si tratti di un semplice fenomeno di idiosincrasia, dunque che venga considerato solo come una creazione individuale. Dato che non esiste un confine netto tra neologismi individuali e modi di dire saldamente ancorati nel sistema di una lingua, non \u00e8 possibile contare le espressioni idiomatiche presenti in una lingua.\nSe la frase fatta contiene un verbo, nella lista seguente \u00e8 riportata con il verbo all'infinito (ad esempio, \"andare a ramengo\"), a meno che la frase rappresenti una frase fatta solo in una determinata forma verbale.\nA.\nTuttavia non risulta da documenti storici che sia stato proprio Buridano l'autore di tale apologo.\nNon sfruttare a dovere una situazione favorevole. Deriva dall'impossibilit\u00e0 di utilizzo della polvere da sparo quando questa \u00e8 bagnata.\nM.\nIndica quella parte, di solito maggioritaria, della popolazione che, pur essendo portatrice di una propria opinione politica, non la manifesta esplicitamente come fa una minoranza che la esprime apertamente. L'espressione italiana deriva dall'originale inglese \"silent majority\" usata per la prima volta dal Presidente degli Stati Uniti Richard Nixon (1913-1994) in un discorso del 3 novembre 1969 dove indicava come maggioranza silenziosa tutti quelli che non avevano partecipato alle dimostrazioni contro la guerra del Vietnam.\nS.\nE quando la carrozza del Ferrer, dopo che questi era riuscito a fatica a strappare il povero vicario di provvisione alla folla inferocita, che, accusandolo di far mancare il pane ai milanesi, stava per entrargli in casa e di l\u00ec portarlo fuori e giustiziarlo, incontra un drappello di soldati spagnoli."}
{"id": "1394165", "revid": "200568", "url": "https://it.wikipedia.org/wiki?curid=1394165", "title": "Rh\u00eames", "text": "Rh\u00eames \u00e8 stato un comune italiano della Valle d'Aosta istituito nel 1928 unendo i comuni di Rh\u00eames-Notre-Dame, Rh\u00eames-Saint-Georges e con parte del soppresso comune di Introd. Il nome venne italianizzato nel 1939 in \"Val di Rema\". Venne soppresso nel 1946 per la ricostituzione dei tre comuni."}
{"id": "1394166", "revid": "438678", "url": "https://it.wikipedia.org/wiki?curid=1394166", "title": "San Giorgio di Lago", "text": ""}
{"id": "1394167", "revid": "1226", "url": "https://it.wikipedia.org/wiki?curid=1394167", "title": "Intervallo di predizione", "text": ""}
{"id": "1394176", "revid": "729019", "url": "https://it.wikipedia.org/wiki?curid=1394176", "title": "Rick Steiner", "text": "Assieme al fratello Scott ha dato vita al tag team Steiner Brothers, uno dei pi\u00f9 famosi nella storia del wrestling.\nAttualmente impegnato nel circuito indipendente, in passato ha lottato in molte delle federazioni pi\u00f9 importanti del mondo, come la World Wrestling Federation, la World Championship Wrestling, la Extreme Championship Wrestling e la Total Nonstop Action Wrestling.\nNella WWF ha vinto per due volte il World Tag Team Championship assieme a Scott. Assieme al fratello ha detenuto l'NWA Mid-Atlantic Tag Team Championship dal 9 dicembre 2006 al 2 maggio 2009.\nCarriera.\nRechsteiner pratic\u00f2 con successo la lotta libera studentesca alla University of Michigan, dove si classific\u00f2 secondo nel campionato scolastico Big Ten del 1983, diventando un All-American e stabilendo il record per lo schienamento pi\u00f9 veloce, vincendo in soli 15 secondi il suo match. Dopo aver conseguito il diploma in educazione fisica, venne introdotto nel mondo del wrestling professionistico da George \"The Animal\" Steele iniziando a combattere subito dopo il college. Inizialmente lottava come Rob Rechsteiner ma in seguito decise di adottare un ring name pi\u00f9 semplice ed immediato: Rick Steiner. Pass\u00f2 il primo periodo di carriera nella American Wrestling Association, nella International Wrestling di Montr\u00e9al, e nella Universal Wrestling Federation prima di approdare alla National Wrestling Alliance nel 1988.\nNational Wrestling Alliance / World Championship Wrestling (1988\u20131992).\nForm\u00f2 un tag team con Sting nella UWF e fu membro della stable heel denominata Varsity Club insieme a Mike Rotunda e al loro manager Kevin Sullivan. Poco tempo dopo ruppe i rapporti con Rotunda e Sullivan diventando un face a tutti gli effetti, e vinse l'NWA World Television Championship battendo proprio l'ex alleato Rotunda al ppv \"Starrcade '88\".\nIn coppia con Scott Steiner.\nAll'inizio del 1989, Rick inizi\u00f2 ad essere accompagnato sul ring dal fratello Scott, e in breve tempo i due formarono un tag team denominato The Steiner Brothers. Dettero prova di essere degli ottimi combattenti sconfiggendo i Freebirds e strappando loro le cinture di NWA World Tag Team Championship nel novembre 1989. Il duo continu\u00f2 a dominare la scena tag team NWA (e in seguito World Championship Wrestling), vincendo svariati titoli e facendo anche diverse apparizioni di successo in Giappone nella New Japan Pro-Wrestling. Fu durante questo periodo che Rick si guadagn\u00f2 il soprannome \"The Dog-Faced Gremlin\".\nWorld Wrestling Federation (1992\u20131994).\nI fratelli Steiner passarono alla World Wrestling Federation, la grande compagnia rivale della WCW, nel dicembre 1992 dopo che l'allora capo della WCW, Bill Watts, rifiut\u00f2 di aumentare il loro ingaggio e di prolungargli il contratto. In WWF trovarono comunque altri successi, vincendo le cinture WWF Tag Team Championship dai Money Inc. (Ted DiBiase &amp; Irwin R. Schyster) in due diverse occasioni.\nGli Steiner lasciarono la WWF dopo solo un anno di contratto, e Rick afferm\u00f2 in seguito che Vince McMahon non stava mantenendo le promesse che aveva fatto circa il futuro della coppia.\nExtreme Championship Wrestling (1995).\nI due fratelli Steiner debuttarono nella Extreme Championship Wrestling il 28 luglio 1995, battendo il team composto da Dudley Dudley e Vampire Warrior. Successivamente sconfissero Dudley Dudley e 2 Cold Scorpio. Il 5 agosto 1995, durante \"WrestlePalooza 1995\", combattendo insieme a Eddie Guerrero furono sconfitti da Scorpio, Dean Malenko e Cactus Jack. Il 25 agosto seguente, sconfissero Scorpio e Malenko, e la sera dopo, Scorpio e Chris Benoit.\nIl 16 settembre a \"Gangstas' Paradise\", gli Steiner unirono le proprie forze con Taz in un match perso contro i The Eliminators (John Kronus &amp; Perry Saturn) e Jason. Il 23 settembre, sconfissero Raven e Stevie Richards. Scott fece anche un'altra apparizione (in coppia con Taz in un match contro gli Eliminators) il 28 ottobre, prima che i fratelli lasciassero l'ECW.\nRitorno in WCW (1996\u20131998).\nGli Steiner tornarono nella WCW nel 1996. Inizialmente si scontrarono con i Road Warriors, ed ebbero anche diversi match con i campioni di coppia in carica Sting e Lex Luger. Poi vinsero i titoli WCW World Tag Team Championship dagli Harlem Heat il 24 luglio 1996, ma gli Harlem Heat riconquistarono le cinture solo tre giorni dopo averle perse e il cambio di titoli non venne mai ufficialmente menzionato in TV. Poco tempo dopo, Scott si infortun\u00f2 seriamente alla schiena e Rick combatt\u00e9 in singolo fino al gennaio seguente quando suo fratello Scott pot\u00e9 ritornare a combattere. A seguito della formazione del New World Order (nWo), gli Steiner iniziarono un lungo feud con gli Outsiders (Scott Hall &amp; Kevin Nash), che avevano vinto le cinture WCW World Tag Team Championship sconfiggendo gli Harlem Heat.\nSeparazione e avvenimenti successivi (1997\u20132001).\nIl turn heel di Scott inizi\u00f2 alla fine del 1997 quando, aumentata la sua massa muscolare, decise di cambiare totalmente look, tagliandosi i capelli (in precedenza acconciati con un caratteristico taglio mullet), facendosi crescere il pizzo, e iniziando un feud con Buff Bagwell per stabilire chi avesse il fisico migliore. Scott pass\u00f2 definitivamente dalla parte dei \"cattivi\" entrando a far parte dell'nWo a \"SuperBrawl VIII\" il 22 febbraio 1998, arrivando addirittura ad attaccare il fratello Rick mentre stavano difendendo le cinture WCW World Tag Team Championship contro gli Outsiders; il voltafaccia di Scott Steiner permise agli Outsiders di riconquistare i titoli. La sera successiva a \"Monday Nitro\", Scott adott\u00f2 una nuova gimmick simile a quella interpretata da \"Superstar\" Billy Graham negli anni settanta-ottanta, capelli e barba tinti di biondo, e un ulteriore incremento della massa muscolare che and\u00f2 a scapito della sua agilit\u00e0, un tempo famosa.\nI due fratelli ebbero un feud che coinvolse anche il nuovo partner di coppia di Scott, Buff Bagwell, mentre Rick si alle\u00f2 con svariati partner come Kenny Kaos, Lex Luger, e persino la madre di Bagwell, Judy.\nWCW World Television Champion (1999).\nDopo qualche mese di ricovero in ospedale per riprendersi da un brutto infortunio, Rick Steiner ritorn\u00f2 sul ring nel febbraio 1999. Durante la puntata del 1\u00ba marzo di \"Nitro\", lui e Goldberg sconfissero Scott e Buff Bagwell. Dopo aver conquistato la vittoria in molti altri match, Steiner divent\u00f2 un heel. Il 9 maggio a \"Slamboree 1999\", Rick sconfisse Booker T vincendo il titolo WCW World Television Title. Dopo essere diventato uno dei \"cattivi\", Rick si riun\u00ec con Scott in qualche occasione ed inizi\u00f2 un feud con Sting, culminato in una vittoriosa difesa del titolo al ppv \"Great American Bash\" il 13 giugno. Rick rimase campione TV per quattro mesi, perse la cintura contro Chris Benoit il 13 settembre, durante una puntata di \"Nitro\", prima di riconquistarla dopo un mese a \"Halloween Havoc '99\". A \"Mayhem\", Scott Hall sconfisse Booker T mantenendo il United States Heavyweight Championship e vincendo anche il World Television Championship di Steiner, che egli aveva dovuto rendere vacante a causa di un nuovo infortunio che non gli permetteva di difendere la cintura.\nIl 19 dicembre a \"Starrcade\", Rick Steiner riform\u00f2 il Varsity Club con Mike Rotunda e Kevin Sullivan per combattere in un eight-man tag team match insieme a Jim Duggan contro i Revolution. Per\u00f2, il Club si rivolt\u00f2 contro Duggan, lasciando che venisse schienato durante il match. Dopo \"Starrcade\", Sullivan lasci\u00f2 il Varsity Club mentre Steiner e Rotunda lottarono in coppia fino al marzo 2000.\nWCW United States Heavyweight Champion (2001).\nNel gennaio 2001, Rick torn\u00f2 in azione aiutando Kevin Nash contro il fratello Scott dopo un match per il titolo World Heavyweight Championship che aveva avuto luogo tra i due. Tale azione rese Rick di nuovo un face agli occhi del pubblico. Due giorni dopo, a \"Thunder\", sconfisse Kwee Wee. Il 5 febbraio, Rick batt\u00e9 Shane Douglas aggiudicandosi il titolo United States Heavyweight Championship. Pi\u00f9 avanti nel corso della serata, lott\u00f2 in coppia con Nash contro Scott in un handicap match, ma trad\u00ec Nash aiutando Scott a vincere l'incontro, ridiventando un cattivo a tutti gli effetti ed entrando a far parte della fazione di Scott, i Magnificent Seven. Dopo la conquista del titolo U.S. Heavyweight Title, Steiner inizi\u00f2 un breve feud con Dustin Rhodes con in palio la cintura, che culmin\u00f2 al ppv \"SuperBrawl Revenge\" con la vittoria di Rick Steiner. Il 18 marzo 2001, durante l'ultimo pay-per-view della WCW prima del fallimento, \"Greed\", Rick Steiner perse il titolo U.S. Heavyweight contro Booker T.\nTotal Nonstop Action Wrestling (2002, 2003, 2006\u20132008).\nA seguito della chiusura della WCW, Rick Steiner continu\u00f2 a lottare in svariate federazioni nel Sud degli Stati Uniti e in Giappone. Successivamente entr\u00f2 nella neonata Total Nonstop Action Wrestling nel 2002, e partecip\u00f2 ad un Gauntlet for the Gold match a 20 partecipanti indetto per incoronare il primo campione World Heavyweight Champion TNA, che fu vinto da Ken Shamrock. Ritorn\u00f2 in TNA nell'ottobre 2003 per una sera soltanto, azzuffandosi con Jeff Jarrett. Il 4 maggio 2006, durante una puntata di \"Impact!\", ritorn\u00f2 nuovamente come possibile partner di Sting al pay-per-view \"Sacrifice\".\nDurante il pay-per-view della Total Nonstop Action Wrestling \"Sacrifice 2007\", Scott Steiner lott\u00f2 in coppia con Tomko in un Triple Threat Tag Team match. I due persero l'incontro e in seguito alla sconfitta, Tomko attacc\u00f2 a tradimento Steiner. Rick Steiner accorse in aiuto del fratello scacciando Tomko, dando cos\u00ec inizio alla ricostituzione degli Steiner Brothers. La riformata coppia affront\u00f2 quindi il Team 3D a \"Slammiversary 2007\" per i TNA World Tag Team Championship. Scott, per\u00f2, non pot\u00e9 partecipare al match a causa di un infortunio alla trachea, e venne sostituito dal vecchio rivale Road Warrior Animal che lott\u00f2 insieme a Rick. Mentre Scott si riprendeva dall'infortunio, il Team 3D lo prese ripetutamente in giro, domandando il suo ritorno sul ring, e mettendo in dubbio l'effettiva seriet\u00e0 del suo infortunio. Il duo allora riapparve attaccando il Team 3D a \"TNA Victory Road\", facendogli perdere i titoli di coppia. Il ritorno degli Steiner Brothers port\u00f2 Scott e Rick a ridiventare dei face. Al ppv \"Hard Justice\", i fratelli Steiner sconfissero il Team 3D. Nella puntata del 16 agosto di \"Impact!\", persero invece un Handicap match contro Kurt Angle a causa dell'interferenza proprio del Team 3D, cosa che inaspr\u00ec ancora di pi\u00f9 il loro feud. A \"Bound for Glory '07\" gli Steiner Brothers saldarono i conti in sospeso con il Team 3D battendoli in un \"Two out of Three Falls Table Match\". Nel 2008, Rick lasci\u00f2 la TNA per dissidi economici inerenti al suo contratto, Scott invece continu\u00f2 a combattere in singolo, cos\u00ec gli Steiner Brothers si divisero per l'ennesima volta.\nTitoli e riconoscimenti.\nJim Crockett Promotions / World Championship Wrestling\nMid-Atlantic Championship Wrestling\nNew Japan Pro-Wrestling\nPro Wrestling America\nSouthern Championship Wrestling\nUniversal Wrestling Federation\nWorld League Wrestling\nWorld Pro Wrestling\nPro Wrestling Illustrated\nWorld Wrestling Federation"}
{"id": "1394178", "revid": "35813", "url": "https://it.wikipedia.org/wiki?curid=1394178", "title": "Johann Paul Friedrich Richter", "text": ""}
{"id": "1394182", "revid": "297745", "url": "https://it.wikipedia.org/wiki?curid=1394182", "title": "Montesilvano Marina", "text": ""}
{"id": "1394183", "revid": "125193825", "url": "https://it.wikipedia.org/wiki?curid=1394183", "title": "D. B. Cooper", "text": "Dan Cooper fu lo pseudonimo usato dall'uomo durante la rapina, probabilmente ispirato all'omonimo personaggio dei fumetti degli anni cinquanta, protagonista di storie avventurose aeree, che vanno dallo spionaggio alla fantascienza. Nonostante un'estesa caccia all'uomo e una continua indagine da parte dell'FBI, l'autore non \u00e8 mai stato localizzato o identificato con certezza e, pur considerando l'eventualit\u00e0 che potesse non essere sopravvissuto a un lancio cos\u00ec rischioso, la questione \u00e8 rimasta ufficialmente aperta fino al luglio 2016, quando l'FBI ha deciso di archiviare il caso, a cui era stato attribuito il nome in codice \u00abNorjak\u00bb. Questo episodio di pirateria aerea rimane l'unico irrisolto nella storia dell'aviazione statunitense.\nStoria.\nLa vicenda ebbe inizio nel tardo pomeriggio di mercoled\u00ec 24 novembre 1971, quando all'aeroporto Internazionale di Portland, nell'Oregon, arriv\u00f2 un uomo che portava una valigetta nera, che si identific\u00f2 con il nome di Dan Cooper (in seguito, a causa di un errore di comunicazione dei mass media, \u00e8 diventato noto come D. B. Cooper) ed acquist\u00f2 al banco della Northwest Orient Airlines un biglietto di sola andata per il volo 305 della Northwest Orient Airlines, diretto a Seattle (nello stato di Washington), un volo della durata di trenta minuti. Cooper si imbarc\u00f2 sull'aereo, un Boeing 727-100 (registrazione FAA N467US), e si accomod\u00f2 nel posto 18C, nella parte posteriore, dove si accese una sigaretta e ordin\u00f2 bourbon e soda. Testimoni oculari a bordo del velivolo lo descrivono come un uomo di et\u00e0 intorno ai quarantacinque anni, alto circa un metro e ottanta, che indossava un impermeabile nero leggero, mocassini, giacca e pantaloni scuri, una camicia bianca ben stirata, una cravatta nera e un fermacravatta di madreperla. Il volo, sul quale si trovavano trentasette passeggeri e sei membri dell'equipaggio, decoll\u00f2 alle 14:50.\nPoco dopo il decollo Cooper pass\u00f2 un biglietto all'assistente di volo Florence Schaffner, seduta vicino a lui. La Schaffner pens\u00f2 che fosse il numero di telefono di un uomo d'affari solitario e lo mise nella sua borsetta, ma Cooper si chin\u00f2 verso di lei sussurrando: \u00ab\"Signorina, farebbe meglio a dare un'occhiata a quel biglietto. Ho una bomba\"\u00bb. Sul foglio c'era scritta, a lettere maiuscole con un pennarello, la frase: \u00ab\"Ho una bomba nella mia valigetta. La user\u00f2, se necessario. Voglio che si sieda accanto a me. State per essere dirottati\"\u00bb. Il foglio fu ritirato successivamente dal dirottatore e l'esatto contenuto del messaggio \u00e8 frutto di ricostruzione da parte dei testimoni, che concordano sul fatto che in realt\u00e0 terminasse con la frase \u00ab\"no funny business\"\u00bb (\"non fate scherzi\"). La Schaffner accolse la richiesta, poi tranquillamente chiese di vedere la bomba, quindi Cooper apr\u00ec la valigetta quel tanto che bastava per poter intravedere otto cilindri rossi con dei fili collegati a una batteria.\nDopo la chiusura della valigetta dett\u00f2 le sue richieste: duecentomila dollari in \"valuta americana negoziabile\", quattro paracadute (due primari e due di riserva) e un'autobotte pronta a Seattle per il rifornimento dell'aereo all'arrivo. L'assistente di volo port\u00f2 le istruzioni in cabina di pilotaggio. Quando ritorn\u00f2 da Cooper questi si era spostato nel sedile 15-F, vicino al finestrino, e aveva indossato degli occhiali scuri. Il pilota del volo 305, William Scott, contatt\u00f2 il controllo del traffico aereo dell'aeroporto di Seattle-Tacoma, che avvis\u00f2 le autorit\u00e0 locali e federali. I trentasei passeggeri vennero informati che il loro arrivo a Seattle sarebbe stato ritardato a causa di un \"problema meccanico minore\". Il presidente della Northwest Orient Donald Nyrop autorizz\u00f2 il pagamento del riscatto, preoccupato per una possibile pubblicit\u00e0 negativa per la compagnia aerea. Cooper ordin\u00f2 la restituzione del messaggio da parte del pilota, al fine di eliminare ogni indizio utile alla sua identificazione.\nL'aereo sorvol\u00f2 l'area dello stretto di Puget per circa due ore, in modo da consentire alla polizia di Seattle e all'FBI di raccogliere i soldi del riscatto, di reperire i quattro paracadute e mobilitare il personale d'emergenza e i tiratori scelti da posizionare sull'aeroporto. Florence Schaffner ricord\u00f2 che Cooper sembrava avere familiarit\u00e0 con il territorio locale, in quanto disse \u00ab\"Sembra Tacoma laggi\u00f9\"\u00bb proprio quando l'aereo sorvolava effettivamente Tacoma. Disse correttamente anche che la base aerea militare di McChord era a venti minuti di auto dall'aeroporto Seattle-Tacoma. La Schaffner lo descrisse come un uomo tranquillo, dai modi garbati e gentili e non affatto assimilabile agli stereotipi popolarmente associati alla pirateria aerea e alla delinquenza in generale. Tina Mucklow, un'altra assistente di volo, fu d'accordo: \u00ab\"Non era nervoso\"\u00bb, disse agli investigatori, \u00ab\"sembrava piuttosto gentile, non \u00e8 mai stato crudele o cattivo, \u00e8 stato premuroso e tranquillo per tutto il tempo\"\u00bb. Ordin\u00f2 un secondo bourbon, pagando regolarmente e insistendo per lasciare il resto come mancia, e si offr\u00ec per richiedere il pasto per tutto l'equipaggio durante la sosta a Seattle.\nGli agenti dell'FBI raccolsero i soldi del riscatto da diverse banche della zona di Seattle: diecimila banconote da venti dollari, non segnate, ma che per la maggior parte avevano numeri di serie che iniziavano con la lettera di emissione \"L\", che indicava la provenienza dalla Federal Reserve Bank di San Francisco, e della \"serie 1969-C\"; venne anche fatto un microfilm di ciascuna di esse. Cooper rifiut\u00f2 i paracadute militari ad apertura vincolata offerti dalle autorit\u00e0, chiedendo invece dei paracadute civili con sistema di apertura manuale, che la polizia di Seattle ottenne da una scuola di paracadutismo locale. Alle 17:24 Cooper venne informato che le sue richieste erano state soddisfatte e alle 17:39 l'aereo atterr\u00f2 a Seattle-Tacoma. Cooper ordin\u00f2 al comandante Scott di far rullare l'aereo in una pista isolata e di spegnere le luci in cabina per scoraggiare i cecchini della polizia. Al Lee, Operations Manager della Northwest Orient di Seattle, si avvicin\u00f2 al velivolo in abiti civili (per evitare la possibilit\u00e0 che Cooper potesse scambiare la sua uniforme della compagnia aerea per quella di un agente di polizia) e consegn\u00f2 alla Mucklow uno zaino con il denaro e i paracadute attraverso la scaletta di poppa. Una volta completata la consegna, Cooper consent\u00ec a tutti i passeggeri, alla Schaffner e all'assistente di volo senior Alice Hancock di lasciare tranquillamente l'aereo.\nDurante il rifornimento Cooper spieg\u00f2 il suo piano di volo all'equipaggio: una rotta da sud-est verso Citt\u00e0 del Messico alla minima velocit\u00e0 che consentisse di evitare di fare andare in stallo l'aereo (circa 157 nodi, ossia 290 km/h) e a un massimo di 10.000 piedi (3.000 metri) di altitudine. Per garantire una velocit\u00e0 minima specific\u00f2 che il carrello dovesse rimanere esteso e gli ipersostentatori alari abbassati di quindici gradi. Per consentire di volare a bassa quota ordin\u00f2 che la cabina rimanesse depressurizzata. Il copilota William Rataczak inform\u00f2 Cooper che con quella configurazione di volo l'autonomia del velivolo sarebbe stata di circa 1.000 miglia (1.600 chilometri), il che significava che avrebbero dovuto rifornire ancora prima di entrare in Messico: Cooper e l'equipaggio discussero le opzioni e concordarono Reno come scalo per il rifornimento. Infine Cooper dispose che l'aereo decollasse con la porta d'uscita posteriore aperta e la scaletta estesa, ma la Northwest si oppose, ritenendo che fosse pericoloso decollare con la scala posteriore abbassata; Cooper replic\u00f2 che invece era sicuro, ma non volle discutere la questione, accettando il consiglio e dichiarando che l'avrebbe abbassata lui stesso una volta in volo. Le procedure di rifornimento a Seattle vennero ritardate, adducendo la causa a un problema di \"vapor lock\" nel meccanismo di pompaggio dell'autobotte; Cooper si insospett\u00ec, ma permise che le operazioni continuassero. \nVerso le 19:40 il 727 decoll\u00f2 con a bordo solo Cooper, il pilota Scott, il copilota Rataczak, l'ingegnere di volo Anderson e l'assistente di volo Mucklow. Due caccia F-106, decollati dalla vicina base di McChord, seguirono l'aereo, uno sopra e uno sotto, fuori dalla vista di Cooper. Dopo il decollo Cooper disse a Mucklow di unirsi al resto dell'equipaggio nella cabina e di rimanere l\u00ec con la porta chiusa. Verso le 20:00 una spia luminosa si accese nella cabina di pilotaggio per indicare che l'apparato della scaletta di coda era stato attivato, mentre l'offerta di assistenza fatta dall'equipaggio a Cooper tramite l'interfono del velivolo venne seccamente respinta. L'equipaggio presto not\u00f2 un cambiamento di pressione dell'aria, segno che il portello posteriore era stato aperto. Alle 20:13 la sezione di coda del velivolo sub\u00ec un movimento improvviso verso l'alto, sufficientemente significativo da richiedere un riassetto dell'aereo in volo livellato. Per circa due ore non si seppe pi\u00f9 nulla di ci\u00f2 che accadde sull'aereo; solo alle 22:15 il 727 atterr\u00f2, con la scaletta di poppa ancora abbassata, all'aeroporto di Reno. Agenti dell'FBI, della polizia di Stato e uomini dello sceriffo circondarono il velivolo per determinare se Cooper fosse ancora a bordo, ma un'accurata ricerca conferm\u00f2 che l'uomo aveva abbandonato il velivolo. Le uniche tracce di Cooper rimaste sull'aereo furono la sua cravatta, il suo fermacravatta, otto mozziconi di sigaretta, due dei quattro paracadute richiesti e delle impronte digitali mai ricollegate a qualcuno.\nLe indagini.\nLa successiva analisi del volo mise in discussione la stima iniziale della zona di atterraggio di Cooper. Scott, che stava pilotando l'aereo manualmente a causa delle particolari richieste di velocit\u00e0 e di altitudine, stabil\u00ec in seguito che la traiettoria di volo era stata significativamente pi\u00f9 a est di quanto inizialmente assunto. Ulteriori dati da varie fonti, in particolare del pilota Tom Bohan della Continental Airlines, che vol\u00f2 quattro minuti dopo il volo 305, indicarono che la direzione del vento presa in considerazione nel calcolo della zona di caduta era sbagliata, forse anche di ottanta gradi. Questo e altri dati supplementari hanno suggerito che la zona effettiva di atterraggio di Cooper fu probabilmente a sud-sud-est della stima originale, pi\u00f9 precisamente nella zona del fiume Washougal, affluente del Columbia, nello Stato di Washington. Negli anni successivi la Washougal Valley e i suoi dintorni sono stati setacciati anche da molteplici gruppi privati, ma non \u00e8 stato trovato nulla che fosse direttamente riconducibile al dirottamento. Uno degli iniziali sospettati, successivamente non ritenuto dall'FBI per\u00f2 coinvolto nel caso, fu Richard McCoy, che, quattro mesi dopo il caso D. B. Cooper, dirott\u00f2 un aereo passeggeri della United Airlines e ottenne un riscatto di cinquecentomila dollari. Le similitudini tra i due casi sono molteplici.\nNessuna prova conclusiva \u00e8 emersa a svelare la sorte di Cooper e numerose teorie si sono succedute nel corso degli anni, senza tuttavia essere mai state confermate. Alcuni indizi sono per\u00f2 venuti alla luce in periodi successivi: il primo riguarda un bambino, Brian Ingram, all'epoca dei fatti di otto anni, che nel 1980 trov\u00f2 sulle sponde del fiume Columbia circa 5.800 $ in tre pacchetti di banconote da venti, notevolmente deteriorate. I tecnici dell'FBI confermarono che il denaro era effettivamente una parte del riscatto, due pacchetti da cento banconote ciascuno e un terzo pacchetto di novanta, tutte disposte nello stesso ordine di quando furono consegnate a Cooper. La seconda prova invece riguarda un foglio di istruzioni trovato alla fine del 1978 da un cacciatore a poca distanza dall'ipotetica zona di lancio di Cooper, contenente dettagli sulla scala di accesso di un Boeing 727. Al contrario vari ritrovamenti di oggetti che inizialmente si credeva fossero collegati al dirottamento non sono stati accreditati dalla polizia come collegabili al caso Cooper: ad esempio un paracadute ritrovato il 27 marzo 2008 ad Amboy, nello Stato di Washington (circa 9,7 km sud del lago Merwin), da alcuni bambini mentre giocavano in una fattoria; le indagini provarono che era di seta e non di nylon come quelli consegnati a Cooper. Nel 2021 lo storico Eric Ulis ha affermato che il mancato ritrovamento di Cooper potesse essere dovuto a una ricerca nei luoghi sbagliati da parte delle autorit\u00e0, che avrebbero calcolato male il punto di atterraggio di Cooper.\nNegli corso degli anni molte persone hanno affermato di essere D. B. Cooper, e sono stati indicati molti sospettati (800 stando a quanto dichiarato dalla polizia federale), senza per\u00f2 mai giungere a Cooper."}
{"id": "1394186", "revid": "125300833", "url": "https://it.wikipedia.org/wiki?curid=1394186", "title": "Fortunata Sulgher", "text": "Biografia.\nNata da Elisabetta Angeli (pisana) e Francesco Sulgher (livornese), cominci\u00f2 a improvvisare versi gi\u00e0 all'et\u00e0 di 10 anni, guidata inizialmente dal dottor Soggia, e, sebbene i genitori non le potessero assicurare grandi maestri, a soli tredici anni era in grado di comporre poesie proprie.\nDi lei, giovanissima, \u00e8 ricordata la prima improvvisazione di poesie recitate nei versi di chi l'ascolt\u00f2:\nFu poi aiutata nello studio della fisica dal celebre Attilio Zuccagni e nel greco dall'Abate Fontani. Fu, inoltre, protetta e incoraggiata dal Bal\u00ec Lorenzo Ottavio del Rosso, dalla Marchesa Viviani, dalla Contessa Acciaiuoli e dalla Duchessa di Atri. \nSposata a Giovanni Fantastici nei primi dieci anni di matrimonio ebbe sette figli, ma perse in tenera et\u00e0 due femmine e tre maschi: rimase la primogenita Massimina, scrittrice e poetessa famosa, che spos\u00f2 il nobile Luigi Rosellini e l'ultima nata Isabella Fantastici, sposata a Venezia a Giovanni Battista Kiriaki (Regio Procuratore e giudice a Vicenza), che fu poi direttrice del Collegio femminile di Montagnana (Padova) e l\u00e0 mor\u00ec nel 1832, a soli 52 anni. Isabella Kiriaki ebbe numerose figlie: Luisa, Carolina, Amalia, Arpalice. Luisa Kiriaki (1807-1867) spos\u00f2 Minelli: il figlio Gustavo Minelli fu protagonista di una vita avventurosa, come medico, viaggiatore eclettico e combattente, fondando addirittura un ospedale, fortificato, in Patagonia, l\"'Ospital Forte Kiriaki-Minelli\".\nLa Fortunata Sulgher, rimasta vedova e dopo aver visto sposarsi entrambe le figliole, si un\u00ec in seconde nozze con Pietro Marchesini.\nNel 1770 fu accolta nell'Accademia dell'Arcadia con lo pseudonimo di Temira Parraside ma la prima pubblicazione arriv\u00f2 solo nel 1785 quando apparve con alcune sue \"Rime\" sulla rivista \"Parnaso Italiano\" di Bologna.\nRecitava quasi tutte le sue composizioni poetiche alla \"Reale Accademia Fiorentina di Belle Lettere\" dove qualcuno ebbe a commentare: \"\"Il Bel Sesso deve essere grato al merito procuratosi dalla chiarissima Autrice. Essa si \u00e8 condotta al massimo impegno per far decoro alla Patria e al suo sesso... E si \u00e8 inoltrata da se medesima nella strada gloriosa del Tosco Pindo quando in Firenze i Cigni dell'Arno presso che tutti tacevano... Tutto ell'ha vinto ci\u00f2 che impedivale d'arrivare al suo scopo per avere luogo nel nostro Parnaso\". \nNel 1783 incontr\u00f2 Vincenzo Monti, che frequent\u00f2 casa Fantastici, e nel 1785 a Firenze l'editore Pietro Allegrini pubblic\u00f2 la prima opera completa della poetessa dal titolo \"Componimenti Poetici\" di Temira Parraside per l'Accademia Fiorentina. Subito la poetessa Costanza Moscheni le dedic\u00f2 un'anacreontica che iniziava con questi versi: \"Temira, onor d'Etruria, ...in te lodo le vezzose immagini...\"\". Godette dell'amicizia di celebri poeti del suo tempo come Cesarotti, i due Pindemonte, il Bondi. Recit\u00f2 con la Mazzei, la Benedettini, la Biamonti, il Duca Mollo, il Lorenzi e col principe degli improvvisatori d'Italia, il Gianni, pur avendo lui scritto alcuni versi ingiuriosi diretti a lei.\nSempre sotto lo pseudonimo di Temira Parraside, nel 1792, con la Stamperia Pazziniana, e ancora nel 1794 pubblic\u00f2 a Livorno con l'editore Tommaso Masi &amp; Co. altre sue \"Poesie\", tra cui si ricordano \"Per l'Espugnazione di Mantova\", \"Canto per fanciulli di un Istituto\" e \"Amerigo\". \nA Firenze escono nel 1796 sue nuove \"Poesie\" e nel 1802, a Parma, il poemetto \"Ero e Leandro\".\nAngelica Kauffman dipinse nel 1792 il suo ritratto (dalla Collezione Fantastici fu ceduto, nel 1815, alla Galleria degli Uffizi di Firenze: ora \u00e8 presso la Galleria Palatina ed Appartamenti Reali di Palazzo Pitti). La poetessa usc\u00ec quindi a Siena con \"Poesie dedicate alla stessa Angelica Kauffmann\". Alla pittrice la poetessa, nella dedicatoria, indirizz\u00f2 questi versi:\nMor\u00ec improvvisamente a Firenze il 13 giugno 1824. Il marito Pietro Marchesini la fece seppellire nel primo chiostro attiguo alla Chiesa di Santa Croce e la celebr\u00f2 con un epitaffio latino composto da Giovanni Zannoni:\nNegli anni sessanta del Novecento la lapide della Sulgher, come tutte le lapidi dei chiostri, furono collocate nella Galleria dei Monumenti funebri.\nLa lapide della poetessa porta la seguente epigrafe: \nLa figlia, Massimina Rosellini Fantastici, \u00e8 pure sepolta a Firenze, nella Basilica di San Miniato al Monte."}
{"id": "1394187", "revid": "287204", "url": "https://it.wikipedia.org/wiki?curid=1394187", "title": "Castelluccio (comune soppresso)", "text": "Castelluccio (\"Cast\u00ebll\u00f9cc\u00eb\" in dialetto lucano) \u00e8 stato un comune italiano della provincia di Potenza, costituito dagli attuali comuni di Castelluccio Inferiore e Castelluccio Superiore. La separazione amministrativa avvenne nel 1813.\nFu ricostituito nel 1928 e ridiviso nel 1935.\nStoria.\nCastelluccio venne fondata tra l'XI e XII secolo, sia sui resti della \"Tebe Lucana\", citt\u00e0 costruita dall'antica popolazione italica degli Osci, sia sulle rovine dell'antica citt\u00e0 presannita e romana Nerulum.\nNascita degli abitati.\nLa costruzione dell'abitato avvenne secondo le procedure di edificazione medioevale, che come nel caso di Castelluccio, prevedeva due distinti insediamenti: l'insediamento superiore e l'insediamento inferiore\nInsediamento superiore (Castello).\nLa nascita dell'insediamento superiore, chiamato Castello, venne realizzato in collina tramite la tecnica dell'incastellamento medievale.\nInsediamento inferiore (Borgo).\nLa nascita dell'insediamento inferiore, chiamato Borgo, avvenne a valle. Poco protetto e fortificato, era adiacente a terreni coltivabili e vie di transito."}
{"id": "1394190", "revid": "124042528", "url": "https://it.wikipedia.org/wiki?curid=1394190", "title": "Colt Cabana", "text": "Carriera.\nRing of Honor (2002\u20132006).\nScott Colton venne allenato da Ace Steel e Danny Dominion. Debutt\u00f2 nella Ring of Honor inizialmente come rivale di CM Punk poi come suo alleato e i due riuscirono anche a conquistare per due volte i ROH World Tag Team Championship. Dopo l'inizio della carriera da singolo di Punk, Cabana inizi\u00f2 una faida con Austin Aries e Nigel McGuinness.\nFra l'agosto 2005 e l'aprile 2006, Cabana ebbe una faida con Homicide. Il 1\u00ba aprile 2006, Cabana vinse lo scontro decisivo con Homicide in uno Street Fight match.\nDopo la faida con Homicide, Cabana si concentr\u00f2 sul ROH World Championship detenuto da Bryan Danielson. L'assalto, il 22 aprile 2006, si rivel\u00f2 un completo fallimento e Cabana perse in meno di cinque minuti. Dopo un secondo assalto fallito, Cabana sfid\u00f2 Danielson in un 2 out of 3 falls match decisivo che per\u00f2 si risolse in un nulla di fatto dato che, scaduti i 60 minuti di match, erano stati compiuti solo due schienamenti: uno per Danielson e uno per Cabana.\nNell'ottobre 2006, Cabana rimase vittima di un brutto incidente autostradale insieme ai colleghi Adam Pearce e Dava Prazak. Mentre i tre stavano andando a Dayton per partecipare ad un evento della ROH, Cabana perse il controllo della vettura a causa delle cattive condizioni meteorologiche e l'automobile si distrusse. Solo le cinture di sicurezza salvarono la vita ai tre wrestlers. Nonostante ci\u00f2, Cabana lott\u00f2 la notte dopo a Chicago.\nWrestling Society X (2006\u20132007).\nNel novembre 2006, Colton lott\u00f2 diversi match per la WSX. Combatt\u00e9 con il nome di Matt Classic, un wrestler che aveva un personaggio anni '60. Per rendere pi\u00f9 reale la gimmick, la WSX sul suo sito disse che Colton era gi\u00e0 stato Heavyweight Champion nel 1952, ben 28 anni prima della sua nascita. Tuttavia, il personaggio funzion\u00f2 poco e Colton abbandon\u00f2 quasi subito la federazione.\nOhio Valley Wrestling (2007\u20132008).\nIl 3 aprile 2007, viene confermato che Colt Cabana ha firmato un contratto con la World Wrestling Entertainment e che veniva spedito in Ohio Valley Wrestling. Fece il suo debutto il 30 maggio, perdendo contro Michael Kruel. Vinse il suo primo match contro Belgium Brawler il 23 giugno. Sconfiggendo Shawn Spears, Cabana vinse l'OVW Television Championship il 31 ottobre 2007.\nWorld Wrestling Entertainment (2008\u20132009).\nNella puntata di Smackdown del 15 agosto, Colton fa il suo debutto nel main roster come Scotty Goldman, perdendo contro Brian Kendrick. Nella puntata del 22 agosto, partecipa alla 10-man battle royal per decretare un partecipante allo Scramble Match di Unforgiven valido per il WWE Championship, ma viene eliminato da Curt Hawkins &amp; Zack Ryder. In un'altra puntata di SmackDown, perde velocemente contro The Great Khali. Nella puntata di SmackDown del 6 febbraio 2009, Goldman partecipa alla battle royal per decretare il partecipante all'Elimination Chamber match, ma viene eliminato per primo. Il 20 febbraio, perde contro Umaga e la stessa sera, viene licenziato dalla WWE.\nCircuito indipendente (2009\u20132016).\nIl giorno dopo essere stato licenziato dalla WWE, Colton fece il suo ritorno nella Pro Wrestling Guerrilla dove sfid\u00f2 Chris Hero per il PWG World Championship in un triple treath che includeva anche Human Tornado. Hero conserv\u00f2 il titolo schienando Tornado. Cabana e Hero si sfidarono anche uno contro uno ma fu Hero a vincere.\nIl 21 marzo 2009, Cabana fece il suo ritorno nella ROH dove fece squadra con Bryan Danielson sconfiggendo Bison Smith e Jimmy Rave. Il 25 aprile, sfid\u00f2 Jerry Lynn per il ROH World Championship ma perse. Il 5 dicembre, un altro assalto and\u00f2 fallito quando Austin Aries difese il titolo in uno Steel Cage match. Ad ottobre 2010, ha avuto una faida con Steve Corino che si \u00e8 concluso in un \"I Quit\" match vinto da Cabana.\nIl 6 marzo 2011, Colt Cabana, vince l'NWA World Heavyweight Championship sconfiggendo Adam Pearce nei tapings della NWA Hollywood. Perse il titolo il 23 aprile contro The Sheik.\nColton, come Matt Classic, ha partecipato al King of Trios 2011 per la Chikara ma lui, Dasher Hatfield e Sugar Dunkerton vengono eliminati al primo turno dal Team Osaka Pro (Atsushi Kotoge, Daisuke Harada e Ultimate Spider Jr).\nHa combattuto un dark match a Lexington, Kentucky, prima dei tapings di NXT, Superstars e Smackdown. Cabana ha perso il suo incontro contro Wade Barrett. Inoltre Cabana era presente nel backstage a WWE Money in the Bank.\nTitoli e riconoscimenti.\nAll American Wrestling\nAll-Star Championship Wrestling / NWA Wisconsin\nAll Star Wrestling\nChristian Wrestling Alliance\nExtreme Wrestling Federation\nJuggalo Championship Wrestling\nIndependent Wrestling Association Mid-South\nInsane Wrestling Federation\nInternational Wrestling Cartel\nLandmark Wrestling Federation\nMid-American Wrestling\nNational Wrestling Alliance\nNWA Midwest\nOhio Valley Wrestling\nOne Pro Wrestling\nPro Wrestling Illustrated\nPro Wrestling WORLD-1 Great Lakes\nRevolution Championship Wrestling\nSteel Domain Wrestling\nUWA Hardcore Wrestling\nRing of Honor\nAltri titoli"}
{"id": "1394191", "revid": "1149807", "url": "https://it.wikipedia.org/wiki?curid=1394191", "title": "Portal (videogioco 2007)", "text": "Portal \u00e8 un videogioco rompicapo in prima persona, sviluppato da Valve Corporation. Il gioco \u00e8 stato pubblicato dalla stessa azienda nella raccolta \"The Orange Box\" nell'ottobre 2007 per Microsoft Windows e Xbox 360, e per PlayStation 3 l'11 dicembre 2007. La versione per Windows \u00e8 anche acquistabile separatamente attraverso il sistema di distribuzione Steam, mentre \u00e8 arrivata sugli scaffali dei negozi come titolo singolo a partire dal 9 aprile 2008. Il 3 maggio 2013 \u00e8 stata inoltre distribuita la prima beta per Linux.\nIl gioco \u00e8 stato realizzato da una squadra di persone che si era messa in mostra con \"Narbacular Drop\", un progetto universitario dotato della medesima idea di base: gli autori, notati da Valve, sono stati assunti in blocco per la realizzazione di \"Portal\".\n\u00c8 stato acclamato come uno dei giochi pi\u00f9 originali di tutto il 2007, nonostante la relativa brevit\u00e0; ha ricevuto molti riconoscimenti per il suo gameplay unico, per la sua storia ricca di humor nero (creata con l'assistenza di Erik Wolpaw e Chet Faliszek), per il personaggio di GLaDOS (doppiato da Ellen McLain), e per la canzone finale dei titoli di coda, \"Still Alive\" (scritta da Jonathan Coulton appositamente per il gioco).\nTrama.\nLa trama di \"Portal\" viene rivelata al giocatore attraverso dei messaggi audio di GLaDOS, e con la visita di alcune stanze laterali accessibili nei livelli finali. Secondo \"The Final Hours of Portal 2\", gli eventi accadono \"circa nel 2010\" \u2014 dodici anni dopo l'abbandono del complesso. Il gioco comincia con Chell che si risveglia da un letto e ascolta le istruzioni e gli avvisi di GLaDOS a proposito dell'incombente esperienza di test. Questa parte del gioco si svolge in distinte camere di test che si susseguono in sequenza e introducono il giocatore alle meccaniche di gioco. Gli avvisi di GLaDOS non servono solo ad aiutare ed istruire Chell durante il gioco, ma creano anche un'atmosfera particolare, e sviluppano l'IA come un personaggio importante della storia. Durante questa porzione del gioco, GLaDOS promette a Chell una torta nel caso in cui riesca a completare tutte le camere di test.\nChell procede attraverso le stanze vuote del Centro di Arricchimento, interagendo unicamente con GLaDOS. Durante il corso del gioco, si pu\u00f2 intuire che gli intenti di GLaDOS siano pi\u00f9 sinistri di come pu\u00f2 suggerire il suo tono di voce; d'altro canto \u00e8 stata progettata per apparire incoraggiante e disponibile. Le azioni e i discorsi di GLaDOS suggeriscono diffidenza e malizia nei confronti del soggetto dei test. Le camere di test diventano man mano pi\u00f9 pericolose, e addirittura GLaDOS conduce Chell attraverso un \"poligono di tiro interattivo disegnato per androidi militari\", giustificandosi col fatto che la normale camera di test fosse in riparazione. In un'altra camera, GLaDOS sottolinea la fedelt\u00e0 e l'importanza del \"Cubo da Compagnia\", un grosso cubo d'acciaio con un cuore rosa disegnato, nell'aiutare Chell nel completamento della stanza, ma afferma anche che \"sfortunatamente deve essere eutanasiato\" in un \"inceneritore intelligente di emergenza\" prima che Chell possa continuare. Alcune camere (come il poligono interattivo citato prima) possono includere torrette automatiche dotate di voci infantili che aprono il fuoco su Chell, per poi diventare gentili dopo essere state disabilitate (\"Non ti do la colpa\", \"Nessun cattivo sentimento\").\nIn alcune aree \"nascoste\" delle stanze che Chell attraversa sono visibili dei graffiti, forse lasciati da precedenti soggetti dei test, che possono aiutare nella soluzione dei rompicapi e che fanno intuire che anche in caso di esito positivo il test non si concluder\u00e0 con il premio promesso (\u00e8 ricorrente la frase \"The cake is a lie\"; \"la torta \u00e8 una bugia\"). Secondo un breve fumetto pubblicato dalla Valve, tali graffiti sarebbero stati disegnati da Doug Rattmann, uno scienziato della Aperture, fra i pochi ad essere sopravvissuti a GLaDOS, rimasto nascosto nella struttura e diventato mentalmente instabile.\nDopo che Chell completa la camera di test finale, GLaDOS si congratula con lei mentre la piattaforma su cui si trova comincia scivolare verso una grossa fornace che dovrebbe incenerirla. Mentre quest'ultima afferma che \"tutti gli apparati tecnologici Aperture continuano a lavorare in sicurezza sino a \"4000 kelvin\", Chell fugge grazie alla pistola portale e si fa strada attraverso le aree di manutenzione nel centro. In questa sezione, GLaDOS continua a mandare messaggi a Chell, rendendo pi\u00f9 chiaro il fatto che GLaDOS possa essersi corrotta e possa aver addirittura ucciso tutte le persone presenti nel centro, o che non ve ne fossero proprio dall'inizio del gioco.\nChell continua a proseguire il suo viaggio attraverso le aree di manutenzione e gli uffici vuoti al di l\u00e0 delle camere di test gi\u00e0 visitate. Ora, invece della voce guida di GLaDOS, il giocatore segue dei graffiti che indicano la giusta direzione da seguire. Queste aree \"dietro le quinte\" (alcune delle quali sono visitabili anche nei livelli precedenti), che appaiono in estremo abbandono, lasciano un forte contrasto con le precedenti camere di test, dotate di un aspetto moderno e asettico. I messaggi dei graffiti includono frasi come \"the cake is a lie\" (\"La torta \u00e8 una bugia\") \"she is watching you\" (lei ti guarda), generiche richieste di aiuto e citazioni dal poema \"The Chariot\" di Emily Dickinson e da \"The Reaper and the Flowers\" di Henry Wadsworth Longfellow, che fanno riferimento alla morte del Cubo da Compagnia.\nGLaDOS tenta di dissuadere Chell dal procedere nel suo cammino, minacciandola di pericoli o danni fisici e usando false affermazioni per convincerla che sta procedendo nella direzione sbagliata. Alla fine, Chell raggiunge una grossa stanza dove sono collocati i macchinari che compongono l'IA, appesi al soffitto. GLaDOS continua a tentare di convincere Chell a desistere dalla sua fuga, ma durante il suo discorso uno dei suoi chip cade. Chell lo getta in un inceneritore e GLaDOS rivela che quello che ha appena distrutto era il suo \"apparato della moralit\u00e0\", che gli impiegati della Aperture le avevano installato dopo che aveva inondato il centro con una neurotossina mortale, e continua affermando che ora nulla \u00e8 possibile per impedirle di farlo ancora. Immediatamente GLaDOS comincia ad espellere la neurotossina, e un conto alla rovescia di sei minuti parte sugli schermi. Chell distrugge uno ad uno gli altri suoi chip buttandoli nell'inceneritore, e dopo aver buttato l'ultimo un errore critico del computer fa disintegrare la stanza e GLaDOS stessa, facendo esplodere tutto fin sulla superficie. Chell atterra all'esterno dell'entrata della struttura, nel mezzo dei parcheggi, assieme a parecchi rottami di GLaDOS, probabilmente morta. Il giocatore fa giusto in tempo a vedere una piccola porzione dell'ambiente circostante da una posizione distesa per terra, mentre una voce robotica si avvicina a Chell dicendo \"Grazie per aver assunto la posizione di sottomissione al personale\"; poi lo schermo si oscura.\nLa scena finale, dopo un lungo e veloce zoom attraverso i cunicoli della struttura di ricerca, mostra un grosso mucchio di scaffali attorno ad una torta di cioccolato e ad un Cubo da Compagnia. Gli scaffali contengono vari chip metallici, simili ai componenti di GLaDOS, alcuni dei quali si accendono subito prima che un braccio robotico scenda e spenga la candelina accesa sopra la torta. Subito la luce si spegne del tutto e seguono i titoli di coda, accompagnati dalla canzone \"Still Alive\".\nModalit\u00e0 di gioco.\nIn \"Portal\" il giocatore controlla, da una prospettiva in prima persona, una donna muta della quale non si conosce nulla se non il nome, Chell, e il fatto che \u00e8 orfana. \u00c8 spinta a procedere attraverso una serie di stanze da una voce sintetizzata, appartenente ad una intelligenza artificiale di nome \"GLaDOS\", che sembra gestire il luogo in cui il giocatore si trova, un grosso complesso di ricerca.\nNonostante il personaggio del giocatore sia equipaggiato di appendici meccanizzate alle caviglie che le evitano di farsi male durante le cadute, pu\u00f2 essere sempre uccisa da svariati pericoli presenti nelle camere di test, come torrette automatiche o liquami tossici. Pu\u00f2 anche essere colpita da oggetti caduti attraverso i portali, e da una serie di enormi pistoni che possono schiacciarla durante alcuni livelli. A differenza degli sparatutto in prima persona, genere con cui \"Portal\" condivide unicamente la visuale, non vi \u00e8 nessun meccanismo di punti ferita, semplicemente il personaggio muore se subisce troppo danno in un breve lasso di tempo, ma non viene minimamente influenzato da piccole quantit\u00e0 di danni nel lungo periodo.\nPistola Portale.\nLa \"Pistola Portale\" (meglio conosciuta come \"Portal Gun\") \u00e8 l'unica \"arma\" a disposizione del giocatore, viene portata sul braccio come fosse un fucile, e permette di creare due distinti portali, uno arancione ed uno blu. Non vi \u00e8 differenza fra loro se non nel colore, e nessuno dei due \u00e8 strettamente l'entrata o l'uscita; tutti gli oggetti che entrano in un portale fuoriescono dall'altro, senza variazione nella quantit\u00e0 di moto.\nQuest'arma permette numerosi approcci alla soluzione dei rompicapi delle varie camere di test. Nella prima anteprima di \"Portal\", GameSpot sottoline\u00f2 come le soluzioni possibili per ogni rompicapo fossero numerosissime, e che il gameplay \"\u00e8 ancora pi\u00f9 pazzo, e i disegni all'ingresso di ogni stanza suggerisce alcune cose pazzesche che si possono tentare\". Essa non \u00e8 disponibile subito al giocatore, che inizia il gioco disarmato, e pu\u00f2 raccoglierla solo qualche livello pi\u00f9 tardi, ma con una sola modalit\u00e0 di fuoco disponibile, il solo portale blu. La possibilit\u00e0 di lanciare anche portali arancioni viene poi raggiunta pi\u00f9 avanti.\nCaratteristiche dei portali.\nIl comportamento dei portali \u00e8 il fulcro e la particolarit\u00e0 dell'intero gioco. I portali creano una connessione fisica e visiva tra due differenti luoghi nello spazio tridimensionale. I terminali sono possibili solo su superfici piane, ma se i portali sono collocati su superfici non parallele, si possono verificare situazioni bizzarre per quanto riguarda la geometria e la gravit\u00e0, e se il giocatore li attraversa viene immediatamente riallineato in piedi rispetto alla gravit\u00e0 presente al di fuori del secondo portale.\n Un'importante caratteristica dei portali \u00e8 la capacit\u00e0 di reindirizzare la quantit\u00e0 di moto: gli oggetti mantengono la loro velocit\u00e0 mentre attraversano i portali, ma la loro direzione viene alterata in base all'orientamento del portale di uscita. Questo permette al giocatore di lanciare oggetti (o egli stesso) attraverso grandi distanze, sia verticali che orizzontali, con delle manovre che gli sviluppatori Valve chiamano \"flinging\".\nSe un portale dello stesso colore viene creato successivamente, il portale precedente scompare. Non tutte le superfici inoltre possono essere utilizzate per creare portali, ma un tentativo fallito in questo senso non causer\u00e0 nessun effetto sui portali preesistenti. Chell ha la capacit\u00e0 di raccogliere oggetti, nonostante possa a malapena lanciarli a poca distanza da s\u00e9. Questi oggetti (i \"Cubi di Archiviazione Pesanti\" o il \"Cubo da Compagnia\"), dei cubi di grosse dimensioni, possono essere utilizzati per mantenere premuti dei larghi bottoni rossi presenti sul pavimento, che aprono porte o attivano piattaforme semoventi; ovviamente questi cubi devono essere spostati spesso durante il gioco attraverso i portali, per permettere al giocatore di raggiungere obiettivi altrimenti impossibili perch\u00e9 troppo lontani o pericolosi.\nVi sono infine delle barriere chiamate \"Griglie di Emancipazione\" o \"fizzlers\", come descritte nel commento audio del gioco presenti alla fine di tutte le camere di test: queste barriere impediscono al giocatore di portare con s\u00e9 questi oggetti oltre la fine del livello, smaterializzandoli al solo contatto; impediscono inoltre di creare portali tra un livello e l'altro, disattivandoli al passaggio del giocatore e impedendone la creazione attraverso di esse stesse. Queste barriere sono presenti anche in altri punti del gioco, come ostacolo alla soluzione.\nModalit\u00e0 aggiuntive.\nDue modalit\u00e0 di gioco aggiuntive vengono sbloccate durante il completamento di quella normale; queste due modalit\u00e0 spingono il giocatore a trovare soluzioni alternative per ogni stanza di test. Le Mappe Sfida sono sbloccate circa a met\u00e0 della modalit\u00e0 normale, e le Camere Avanzate vengono invece sbloccate al completamento del gioco.\nNella modalit\u00e0 Sfida, i livelli devono essere rieseguiti con l'aggiunta di un obiettivo secondario, quale il completamento nel minor tempo possibile, col minor numero di portali, o con il minor numero di passi. Nella modalit\u00e0 Avanzata invece, alcuni livelli sono ricostruiti e resi pi\u00f9 complessi delle versioni originali, con l'aggiunta di ulteriori ostacoli o pericoli (per esempio, le torrette sono protette da gabbie che le circondano, impedendone la disattivazione).\nCome molti altri videogiochi realizzati con il Source engine a partire da \"Half-Life 2\", \"Portal\" pu\u00f2 essere giocato in modalit\u00e0 commento: in questa modalit\u00e0 icone speciali appaiono lungo il percorso del giocatore e, una volta attivate, permettono di ascoltare brevi commenti degli sviluppatori del gioco, che spiegano come esso \u00e8 stato realizzato, pensato e testato.\nAmbientazione.\nIl gioco si svolge all'interno del \"Centro di Arricchimento di Aperture Science\", parte dei laboratori della \"Aperture Science\". Le informazioni su questa societ\u00e0 provengono quasi totalmente dal sito internet realizzato dalla Valve.\nAperture Science.\nSecondo il sito della Aperture Science, la compagnia \u00e8 stata fondata nel 1953 da Cave Johnson con il solo obiettivo di produrre tende da doccia per l'esercito degli Stati Uniti. Dopo per\u00f2 esser diventato mentalmente instabile nel 1978 a causa di un avvelenamento da mercurio che lo rese un vero tiranno, Johnson cre\u00f2 un piano di ricerca e sviluppo in tre stadi per dare successo alla sua compagnia. I primi due stadi, la \"Contro-Manovra di Heimlich\" e la \"Take-A-Wish Foundation\" (parodie rispettivamente della \"Manovra di Heimlich\" e della \"Make-A-Wish Foundation\"), furono dei fallimenti commerciali e portarono ad una indagine da parte del senato degli Stati Uniti.\nIl comitato investigativo scopr\u00ec per\u00f2 l'enorme successo del terzo stadio, \"un tunnel quantistico ad-hoc di dimensioni umane attraverso lo spazio fisico con possibili applicazioni come cornice doccia\", bloccarono definitivamente l'indagine e diedero alla Aperture Science un contratto a tempo indeterminato per continuare le loro ricerche. Lo sviluppo di GLaDOS (\"Genetic Lifeform and Disk Operating System, in italiano \"Forma di Vita Genetica e Sistema Operativo su Disco\"), incominci\u00f2 nel 1986 in risposta al lavoro di Black Mesa su tecnologie portali. Una presentazione di diapositive pu\u00f2 essere vista durante il gioco mentre svela come il compito originale di GLaDOS fosse quello di scongelare le linee del carburante, ma a differenza della versione di Black Mesa, aveva anche incorporato un sistema di operazioni-disco completamente funzionale che la rendeva grossomodo viva. A malapena trent'anni dopo, il lavoro su GLaDOS viene completato e l'IA, ancora non testata, viene attivata durante la prima giornata aziendale del \"porta-tua-figlia-al-lavoro-oggi\". Le registrazioni si interrompono in questo punto con una nota positiva.\nCentro di Arricchimento.\nLa porzione del Centro di Arricchimento che Chell esplora durante il gioco suggerisce che faccia parte di una gigantesca installazione di ricerca. Nel momento in cui \"Portal\" \u00e8 ambientato, la struttura sembra essere rimasta deserta da lungo tempo, nonostante molte delle sue attrezzature continuino a funzionare anche senza controllo umano. Poich\u00e9 l'Aperture Science \u00e8 presente nell'universo di \"Half-Life\", non \u00e8 ben chiaro in che momento di questa ambientazione questi eventi si siano verificati. Ad un certo punto, GLaDOS dice che il mondo \u00e8 cambiato dall'ultima volta che (il giocatore) ha lasciato l'edificio, affermando di essere l'unica cosa rimasta tra \"noi\" e \"loro\", senza per\u00f2 scendere in ulteriori dettagli.\nL'apparente abbandono della struttura potrebbe non essere completamente intenzionale da parte dello staff della Aperture Science. Nell'area finale del gioco, un telefono rosso con un grosso cavo fissato \u00e8 presente su una scrivania presso la camera che ospita l'hardware di GLaDOS; il commento audio del gioco rivela che questo dettaglio \u00e8 stato aggiunto per sembrare una misura di emergenza a disposizione degli impiegati nel caso in cui GLaDOS avesse cominciato a prendere il controllo della struttura. Il commento aggiunge che, ovviamente, questa misura di sicurezza non deve aver funzionato come previsto. Nel gioco tra l'altro, GLaDOS afferma di aver inondato la struttura con una neurotossina letale prima che gli impiegati della Aperture le installassero il suo \"nucleo della moralit\u00e0\".\nL'Aperture Science \u00e8 inoltre menzionata durante \"\", in cui viene vista una nave rompighiaccio della corporazione, la \"Borealis\", apparentemente scomparsa in misteriose circostanze, assieme a parte del suo molo di attracco. Durante il suo sviluppo, \"Half-Life 2\" comprendeva un capitolo a bordo di questa nave, ma fu abbandonato e rimosso prima del lancio del gioco.\nSeguiti.\nPortal: Still Alive.\n\"Portal: Still Alive\", annunciato all'E3 2008 \u00e8 una espansione esclusiva per Xbox Live Arcade, disponibile dal 22 ottobre. Sono presenti nuovi livelli (tratti da una versione amatoriale di \"Portal\" realizzata in Flash, \"Portal: The Flash Version\", e nuovi obiettivi di gioco; la trama non viene espansa e non sono presenti nuovi dialoghi da parte di GLaDOS.\nPortal 2.\nIl seguito, intitolato semplicemente \"Portal 2\", \u00e8 stato annunciato da Valve il 5 marzo 2010; la prima data di pubblicazione era stata fissata per la fine del 2010, tuttavia \u00e8 stata spostata per il 9 febbraio 2011 e infine il 19 aprile 2011 in Nord America, il 21 aprile 2011 in Europa e il 22 aprile in Australia. Il gioco \u00e8 disponibile per Windows, Mac OS X, Xbox 360 e PlayStation 3. L'annuncio ufficiale \u00e8 stato preceduto da un'operazione di marketing virale da parte di Valve, realizzata grazie a due aggiornamenti automatici di \"Portal\" tramite Steam. Con il primo, del 1\u00ba marzo, sono stati inseriti diversi riferimenti audio e video nascosti all'interno del gioco; con un secondo, avvenuto due giorni dopo, il finale \u00e8 stato leggermente modificato.\nAccoglienza.\n \n\"Portal\" \u00e8 stato accolto molto favorevolmente dalla critica specializzata, che ne ha apprezzato il peculiare stile di gioco e l'umorismo nero del quale \u00e8 permeato. Eurogamer fa notare il \"modo geniale\" in cui il gioco sia stato inserito nella continuity di \"Half-Life\"; GameSpy sostiene che \"quello che manca in longevit\u00e0, \"Portal\" lo recupera in ironia\". La breve durata del gioco \u00e8 stata fonte sia di critiche sia di elogi. Ben Croshaw, recensore noto per i suoi giudizi piuttosto severi, ha commentato di \"non riuscire a trovare nessun difetto\".\nIn Italia il gioco \u00e8 stato recensito, tra le altre pubblicazioni, da The Games Machine nel dicembre 2007, ricevendo un punteggio di 88%. Nel commento \u00e8 possibile leggere che si tratta di \"un piccolo capolavoro, unicamente gravato da una durata eccessivamente breve (siamo sulle tre ore di media) che grida vendetta\".\n\"Portal\" \u00e8 stato accolto molto bene anche dal pubblico: in particolare si \u00e8 formato un certo seguito al Cubo da Compagnia, nonostante si tratti di un oggetto inanimato. Sono stati realizzati peluche e papercraft, modding e torte. Jeep Barnett, uno dei programmatori di \"Portal\", ha dichiarato che molti giocatori hanno detto a Valve di avere trovato pi\u00f9 emozionante distruggere il Cubo da Compagnia piuttosto che proteggere le \"sorelline\" di \"BioShock\".\nPremi.\n\"Portal\" ha ricevuto numerosi premi e riconoscimenti dalla sua uscita:\nFilm.\nL'idea di un film sul gioco era gi\u00e0 stata menzionata da Gabe Newell nel DICE 2013, ma nulla pi\u00f9. Recentemente, il produttore J. J. Abrams ha rilasciato a IGN che si sta lavorando alla stesura di un film su \"Portal\". Sulla scelta del produttore, al momento vi \u00e8 il massimo riserbo sul regista e la sceneggiatura."}
{"id": "1394200", "revid": "1543377", "url": "https://it.wikipedia.org/wiki?curid=1394200", "title": "Borghetto (Tuoro sul Trasimeno)", "text": "Borghetto \u00e8 una frazione del comune di Tuoro sul Trasimeno (PG).\nLa frazione si trova sull'insenatura nord-ovest del lago Trasimeno, a 259 , in direzione di Castiglione del Lago; secondo i dati Istat del censimento del 2001, gli abitanti sono 258. Da qui passa la strada statale 71.\nStoria.\nPer quanto concerne la preistoria, alcuni strumenti in pietra lavorata furono reperiti in zona: si tratta di amigdali del Tardo Acheulano, risalenti a circa 200.000 anni fa.\nIl primo nucleo abitato risale all'et\u00e0 etrusco-romana: i resti si trovano in localit\u00e0 Puntabella.\nDa qui passarono nel 217 a.C. le legioni romane di Gaio Flaminio Nepote che, provenendo dalla Val di Chiana, si apprestavano a combattere contro il cartaginese Annibale, nella famosa battaglia del Trasimeno.\nIn localit\u00e0 Badiaccia, nelle vicinanze del monastero benedettino di San Martino della Vena, si doveva trovare l'abitato pi\u00f9 antico: il complesso risale al XII secolo e dipendeva dall'abbazia di Farneta (dunque, diocesi aretina). Il villaggio di \"Borgonuovo\", non ancora fortificato, viene nominato in alcuni documenti della met\u00e0 del XIII secolo; nel 1385, una decisione dei magistrati perugini impone la fortificazione del paese, a difesa dei territori perugini in contesa con i cortonesi.\nIl signore locale fu Alessandro Sforza Pallavicini.\nA partire dall'inizio del XV secolo e per ben cinque secoli, l'innalzamento del livello lacustre (circa tre metri in pi\u00f9) port\u00f2 le acque a lambire le mura castellane, invadendo a volte anche il monastero e la piazza, oltre all'abitato.\nNel 1566 Borghetto \u00e8 citato nel documento di Papa Pio V, detto \"la Cedola\" o \"legge del lago\": esso \u00e8 uno degli otto porti di pesca, con la torre del castello usata come prigione.\nTrovandosi alla frontiera prima di Perugia e poi dello Stato Pontificio, non fu mai un luogo sicuro: la nomea era quella di un paese di contrabbandieri e malfattori.\nEconomia e manifestazioni.\nLa presenza del lago ha permesso lo sviluppo di un'attivit\u00e0 turistica legata alla balneazione.\nOgni anno, alla fine di giugno, vi si svolge la \"Sagra del pesce\", dove si cucinano le specie ittiche locali.\nSono presenti delle stazioni di sollevamento idriche che servono per l'irrigazione dei campi agricoli circostanti.\nLa vicina Toscana.\nBorghetto si trova al confine fra Toscana e Umbria (segnalato dal sottopasso del Raccordo PG-AR-SI)"}
{"id": "1394201", "revid": "2184720", "url": "https://it.wikipedia.org/wiki?curid=1394201", "title": "0971", "text": "0971 \u00e8 il prefisso telefonico del distretto di Potenza, appartenente al compartimento omonimo.\nIl distretto comprende la parte centrale della provincia di Potenza. Confina con i distretti di Melfi (0972) e di Andria (0883) a nord, di Bari (080) e di Matera (0835) a est, di Lagonegro (0973) a sud, di Sala Consilina (0975), di Battipaglia (0828) e di Muro Lucano (0976) a ovest.\nAree locali e comuni.\nIl distretto di Potenza comprende 38 comuni compresi nelle 3 aree locali di Avigliano (ex settori di Avigliano, Picerno e Vietri di Potenza), Laurenzana (ex settori di Abriola, Armento, Laurenzana e Trivigno) e Potenza (ex settori di Acerenza, Potenza e Tolve). I comuni compresi nel distretto sono: Abriola, Acerenza, Albano di Lucania, Anzi, Armento, Avigliano, Balvano, Banzi, Baragiano, Brindisi Montagna, Calvello, Campomaggiore, Cancellara, Castelmezzano, Corleto Perticara, Filiano, Forenza, Gallicchio, Genzano di Lucania, Guardia Perticara, Laurenzana, Missanello, Montemurro, Oppido Lucano, Picerno, Pietragalla, Pietrapertosa, Pignola, Potenza, Ruoti, San Chirico Nuovo, Savoia di Lucania, Spinoso, Tito, Tolve, Trivigno, Vaglio Basilicata e Vietri di Potenza ."}
{"id": "1394207", "revid": "486946", "url": "https://it.wikipedia.org/wiki?curid=1394207", "title": "Presidente della Camera", "text": ""}
{"id": "1394209", "revid": "2128988", "url": "https://it.wikipedia.org/wiki?curid=1394209", "title": "Iguana caf\u00e8", "text": "Iguana caf\u00e8 - Latin blues e melodie \u00e8 un album discografico italiano del 2005, inciso dal cantautore napoletano Pino Daniele.\nIl disco.\nCon \"Iguana caf\u00e8\", Pino Daniele, sperimenta una sintesi tra il blues e sonorit\u00e0 caraibiche, con ampio spazio all'utilizzo della chitarra acustica. Il disco fu il 37\u00ba album pi\u00f9 venduto dell'anno, raggiungendo come picco nella classifica il 2\u00ba posto. Da questo album verranno estratti i singoli \"It's now or never\", \"Occhi che sanno parlare\" e \"Narcisista in azione\"."}
{"id": "1394213", "revid": "125700987", "url": "https://it.wikipedia.org/wiki?curid=1394213", "title": "Magical Ring", "text": "Magical Ring \u00e8 il sesto album registrato in studio dalla band irlandese dei Clannad, pubblicato nel 1983. \u00c8 il primo dei Clannad senza la sorella Eithne Patricia, meglio nota come Enya, che ha lasciato il gruppo pochi mesi prima dell'incisione del brano.\nIl brano \"Theme from Harry's Game\", registrato per un programma televisivo inglese, arriv\u00f2 al quinto posto delle chart britanniche riservata ai singoli (novembre 1982), mentre l'album scal\u00f2 le classifiche inglesi (in cui rimase per sei mesi e vincendo un disco d'oro) arrivando alla posizione numero 26 (1983)."}
{"id": "1394215", "revid": "287204", "url": "https://it.wikipedia.org/wiki?curid=1394215", "title": "Emma Jane Greenland", "text": " Esperta di pittura ad encausto. \nNegli anni tra il 1772 e il 1782 studi\u00f2 pittura con Francesco Bartolozzi presso la Incorporated Society of Artists di Londra e ancora con Giovanni Battista Cipriani e con Giovan Battista Capezzuoli alla Galleria del Duca di Richmond. \nPer perfezionare gli studi si trasfer\u00ec in Italia e nel 1783, a Roma, cominci\u00f2 a studiare pittura ad encausto con Giuseppe Pignatelli.\nNel 1785 a Firenze fece pratica di pittura ad encausto nella bottega di Irene Parenti Duclos e grazie a lei cominci\u00f2 a frequentare la Reale Galleria. \nTorn\u00f2 a Londra nel 1786 e nel 1787 pubblic\u00f2 \"Curios discovery of the ancient grecian method of painting on wax\" ed espose il suo \"Autoritratto\", dipinto tutto ad encausto, alla Royal Academy of Arts di Londra in veste di \"Honorary Exhibitor\".\nNel 1792 ricevette in premio una targa d'oro dalla Society of Arts di Londra per i suoi esperimenti e per le sue ricerche sulla pittura ad encausto. La sua premiazione viene riportata nel 10\u00ba volume della Society Transaction. Successivamente pubblic\u00f2 alcuni altri trattati su questo particolare metodo di pittura.\nAnche la sua carriera di musicista le dette grandi soddisfazioni come quando Johann Christian Bach, figlio del grande Sebastian, le dedic\u00f2 6 sonate per piano e violino.\nCon il marito, dal 1801, diresse nel Sussex una scuola per giovani rampolli dell'aristocrazia che, nel corso degli anni, pot\u00e9 annoverare come studenti i nipoti del Duca di Wellington e quelli di Napoleone Bonaparte."}
{"id": "1394223", "revid": "2184720", "url": "https://it.wikipedia.org/wiki?curid=1394223", "title": "0972", "text": "0972 \u00e8 il prefisso telefonico del distretto di Melfi, appartenente al compartimento di Potenza.\nIl distretto comprende la parte settentrionale della provincia di Potenza. Confina con i distretti di Cerignola (0885) a nord, di Andria (0883) a est, di Potenza (0971) a sud, di Muro Lucano (0976) e di Sant'Angelo dei Lombardi (0827) a ovest.\nAree locali e comuni.\nIl distretto di Melfi comprende 12 comuni compresi nelle 2 aree locali di Melfi e Venosa (ex settori di Lavello, Montemilone, Palazzo San Gervasio e Venosa). I comuni compresi nel distretto sono: Atella, Barile, Ginestra, Lavello, Maschito, Melfi, Montemilone, Palazzo San Gervasio, Rapolla, Rionero in Vulture, Ripacandida e Venosa ."}
{"id": "1394228", "revid": "2184720", "url": "https://it.wikipedia.org/wiki?curid=1394228", "title": "0976", "text": "0976 \u00e8 il prefisso telefonico del distretto di Muro Lucano, appartenente al compartimento di Potenza.\nIl distretto comprende la parte occidentale della provincia di Potenza. Confina con i distretti di Sant'Angelo dei Lombardi (0827) a nord, di Melfi (0972) e di Potenza (0971) a est e di Battipaglia (0828) a ovest.\nAree locali e comuni.\nIl distretto di Muro Lucano comprende 7 comuni compresi nell'unica area locale di Muro Lucano (ex settori di Muro Lucano e San Fele). I comuni compresi nel distretto sono: Bella, Castelgrande, Muro Lucano, Pescopagano, Rapone, Ruvo del Monte e San Fele ."}
{"id": "1394231", "revid": "1573940", "url": "https://it.wikipedia.org/wiki?curid=1394231", "title": "Extatosoma tiaratum", "text": "L'insetto foglia secca (Extatosoma tiaratum ), \u00e8 un insetto della famiglia dei Phasmatidae, ordine dei Fasmidi, diffuso in Australia, dove \u00e8 conosciuto come \"Macleay's spectre\" (\"Fantasma di Macleay\").\nDescrizione.\nIl capo presenta un paio di antenne, ricche di peli sensoriali, un paio di occhi composti e degli ocelli tra i due.L'apparato boccale \u00e8 di tipo masticatore, adatto ad una dieta fillofaga.\nPresenta un marcato dimorfismo sessuale: la femmina, grossa e lunga fino a 18\u00a0cm, \u00e8 brachittera, mentre il maschio, sottile e slanciato, lungo fino a 10\u00a0cm, ha ali posteriori adatte al volo. La livrea \u00e8 di colore notevolmente variabile dal marrone, i pi\u00f9 comuni, al verde, arancione, rossastro. Alcuni esemplari hanno una colorazione bianco-screziata simile a quella dei licheni. Tanto per il colore quanto per la forma, le zampe e l'addome di questo insetto presentano delle sporgenze simili a foglie secche. Il tegumento \u00e8 inoltre ornato da piccole spine sul capo, sul corpo e sulle zampe.\nEssi dondolano su se stessi per imitare le foglie mosse dal vento.\nLe neanidi di 1\u00aa et\u00e0, nere con il capo rosso, mimano l'aspetto della formica tropicale \"Leptomyrmex darlingtoni\" (mirmecomorfismo). Alla muta successiva la colorazione cambia, somigliando a quella che avranno da adulti.\nBiologia.\n\u00c8 un insetto fitofago: nel suo habitat naturale si ciba prevalentemente di foglie di eucalipto, ma in cattivit\u00e0 pu\u00f2 alimentarsi anche a spese di rovi, nocciolo, quercia e in alcuni casi anche di Ficus Benjamin. Le uova, grosse, quasi sferiche, del diametro di circa 5\u00a0mm, riproducono le sembianze del seme di un'acacia. Questa somiglianza inganna le formiche che, dopo averle raccolte, le depositano all'interno del formicaio che funger\u00e0 da incubatrice. Schiudono in 4-5 mesi se fecondate, 6-7 se non fecondate (partenogenesi telitoca, nasceranno solo femmine). La femmina ne depone fino a 400. Lo sviluppo delle ninfe dura circa 6 mesi in tutto e passa attraverso 6-7 mute.\nDistribuzione e habitat.\n\"Extatosoma tiaratum\" \u00e8 diffuso nel nord dell'Australia e nella Nuova Guinea.\nNote.\n 4.^ Salemi Marco, Tomasinelli F., Le mantidi religiose e gli insetti stecco, De Vecchi Editore, 2006. ISBN 88-412-7648-7"}
{"id": "1394243", "revid": "76963", "url": "https://it.wikipedia.org/wiki?curid=1394243", "title": "Mario Grech", "text": "Biografia.\nFormazione.\nMario Grech \u00e8 nato il 20 febbraio 1957 a Qala, isola e regione di Gozo, presso Malta; \u00e8 stato battezzato lo stesso giorno nella Chiesa parrocchiale di San Giuseppe. Figlio di Stella Attard e George Grech, ben presto la famiglia si \u00e8 trasferita nel vicino villaggio di Ker\u010bem; qui il giovane ha cominciato a frequentare la Scuola delle Suore Carmelitane Missionarie di Santa Teresa del Bambin Ges\u00f9 ed in seguito la Scuola primaria. Dopo aver completato gli studi presso la Scuola secondaria di Victoria, sentendo maturare la vocazione al sacerdozio, nel 1977 ha seguito prima il Corso di filosofia e poi quello di teologia presso il Seminario del Sacro Cuore di Gozo.\nMinistero sacerdotale.\nSoggiorno a Roma.\nHa ricevuto l'ordinazione sacerdotale il 26 maggio 1984, presso la Cattedrale dell'Assunzione della Vergine Maria, per imposizione delle mani di monsignor Nikol Joseph Cauchi, vescovo di Gozo; ventisettenne, si \u00e8 incardinato come presbitero della stessa diocesi. Poco dopo, padre Mario \u00e8 stato inviato a Roma, dove ha conseguito la licenza \"in utroque iure\" presso la Pontificia Universit\u00e0 Lateranense; in seguito ha conseguito anche il dottorato in diritto canonico presso la Pontificia universit\u00e0 \"San Tommaso d'Aquino\" con la tesi \"L'armonizzazione delle dimensioni religiosa e civile dei matrimoni canonici a Malta\". Durante il soggiorno di studi nell'Urbe ha svolto l\u2019attivit\u00e0 pastorale presso la Chiesa dell'Assunzione di Maria, lavorando come esperto di diritto canonico presso il Vicariato ed il Tribunale della Rota Romana.\nSacerdozio a Malta.\nAl suo ritorno a Gozo, nel 1988 \u00e8 stato nominato professore di diritto canonico presso il Seminario diocesano e gli sono stati assegnati diversi incarichi pastorali nella Curia diocesana, dove per diversi anni \u00e8 stato responsabile delle pubbliche relazioni. Successivamente, nel 1993, \u00e8 stato nominato vicario giudiziale del Tribunale ecclesiastico di Gozo e allo stesso tempo giudice del Tribunale ecclesiastico di Malta. \u00c8 stato anche membro del Collegio dei consultori e delle Commissioni diocesane per la Teologia, la Famiglia e le Comunicazioni Sociali, svolgendo la sua attivit\u00e0 pastorale nella Cattedrale di Gozo, a Victoria, nel Santuario di Ta' Pinu, nella parrocchia di Ker\u010bem e nella parrocchia di San Lorenzo.\n\u00c8 stato anche coinvolto come giudice istruttore nei processi di beatificazione dei Servi di Dio Margherita del Sacro Cuore di Ges\u00f9, fondatrice delle Suore francescane del Cuore di Ges\u00f9, e Joseph De Piro, fondatore della Societ\u00e0 missionaria di San Paolo. A livello diocesano, \u00e8 stato anche tra i fondatori di \"RTK Radio\" e del \"Lumen Christi Media Center\"; inoltre ha anche assistito il gruppo di laici consacrati \"Anawim\". Il 13 novembre 2004, infine, ha accettato di assumere la guida della parrocchia di Nostra Signora del Soccorso e di San Gregorio a Ker\u010bem.\nMinistero episcopale.\nVescovo di Gozo.\nIl 25 novembre 2005, papa Benedetto XVI lo ha nominato, quarantottenne, 8\u00ba vescovo di Gozo; \u00e8 succeduto al settantaseienne monsignor Nikol Joseph Cauchi, dimissionario per raggiunti limiti d'et\u00e0. Ha ricevuto la consacrazione episcopale il 22 gennaio 2006, presso la Cattedrale di Gozo, per imposizione delle mani di monsignor Cauchi, ordinario diocesano emerito, assistito dai co-consacranti monsignori Joseph Mercieca, arcivescovo metropolita di Malta, e F\u00e9lix del Blanco Prieto, arcivescovo titolare di Vannida e nunzio apostolico a Malta; durante la stessa cerimonia \u00e8 avvenuta anche la presa di possesso della cattedra. Come suo motto episcopale, il vescovo Grech ha scelto \"In fractione panis\" (Lc 24, 35), che rimanda all'episodio della Cena di Emmaus, nella quale i discepoli riconobbero Ges\u00f9 dal modo in cui spezzava il pane.\nNell'ottobre 2006, il Consiglio locale di Ker\u010bem gli ha assegnato il premio \"\u0120ie\u0127 Kercem\". Tra il 2008 ed il 2009 ha lanciato la missione diocesana, svolgendo diverse visite pastorali nelle comunit\u00e0 maltesi sparse per il globo: Stati Uniti d'America dal 23 al 31 maggio 2006; Albania dal 22 al 25 settembre 2006; nuovamente USA e Canada dal 22 aprile al 5 maggio 2008; Brasile dal 13 settembre al 1\u00ba ottobre 2009; Australia nel 2011; Per\u00f9 dal 13 al 22 novembre 2018.\nDurante il suo ministero nella diocesi di Gozo sono state istituite varie iniziative e commissioni, tra le quali la clinica di terapia familiare (2011), la Commissione per la salvaguardia dei bambini e degli adulti vulnerabili di Gozo (2017), il \"Liturgical Arts Center\" ad Eikon (2017), un ostello per studenti gozitani che studiano a Malta (2018), e l'Istituto di formazione pastorale (2019) tra gli altri. Monsignor Grech ha anche guidato la riforma del Tribunale ecclesiastico di Gozo. Inoltre, ha avviato il processo diocesano per la beatificazione e canonizzazione di Dun Mikiel Attard nel 2014 e del fratello agostiniano gozitano Grazzja Gauci nel 2019. Nel 2013 ha approvato la prima costituzione della Comunit\u00e0 \"Anawim\". Dal 2018 al 2019 ha dichiarato per la diocesi l'Anno Mariano. Ha pubblicato 20 lettere pastorali come vescovo di Gozo, 34 lettere pastorali con i vescovi di Malta e ha pronunciato centinaia di omelie.\nDal 2008 al 2012 \u00e8 stato il rappresentante della Conferenza Episcopale di Malta (CEM) presso la Commissione delle Conferenze Episcopali delle Comunit\u00e0 Europee (COMECE), venendo chiamato a svolgere questo incarico anche nel 2017; sempre dal 2008 \u00e8 stato anche il rappresentante della CEM presso l'assemblea generale annuale della Conferenza Episcopale Italiana (CEI).\nDal 17 al 18 aprile 2010 ha accolto papa Ratzinger durante il suo viaggio apostolico a Malta in occasione del 1950\u00ba anniversario del naufragio di San Paolo. Nel 2011 si \u00e8 unito ai vescovi maltesi nel consigliare ai cattolici di votare negativamente al referendum del 28 maggio per la legalizzazione del divorzio. Il 28 maggio 2012 si \u00e8 recato, assieme agli altri membri dell'episcopato maltese, in visita \"ad limina apostolorum\" in Vaticano, discutendo con il Pontefice della situazione e dei problemi relativi alla sua zona pastorale. Dal 7 al 28 ottobre dello stesso anno ha partecipato alla XIII Assemblea Generale Ordinaria del Sinodo dei Vescovi presso la Citt\u00e0 del Vaticano, con tema \"La nuova evangelizzazione per la trasmissione della fede cristiana\".\nIl 20 agosto 2013 \u00e8 stato eletto presidente della Conferenza Episcopale di Malta, con decorrenza a partire dal settembre successivo, partecipando alle assemblee plenarie del Consiglio delle Conferenze dei Vescovi d'Europa (CCEE) a Bratislava (2013), Roma (2014) ed in Terra Santa (2015); ha svolto tale incarico per un mandato di 3 anni, fino al 20 agosto 2016. Il 18 giugno 2017, papa Francesco ha inviato un videomessaggio indirizzato ai pellegrini ed al vescovo di Gozo in occasione dell'inaugurazione di tre mosaici nel Santuario di Ta' Pinu.\nSinodo del 2014.\nIl 27 gennaio 2014, nella Sede degli Affari Esteri di Malta, \u00e8 stato tra i firmatari di parte ecclesiastica del Terzo protocollo addizionale dell'Accordo tra Santa Sede e Repubblica di Malta sul riconoscimento degli effetti civili ai matrimoni canonici e alle decisioni delle Autorit\u00e0 e dei tribunali ecclesiastici circa gli stessi matrimoni.\nHa preso parte alla III Assemblea Generale Straordinaria del Sinodo dei Vescovi (5-19 ottobre 2014), con tema \"Le sfide pastorali della famiglia nel contesto dell'evangelizzazione\". Durante un intervento dell'8 ottobre 2014 al Sinodo, ha affermato che \"la dottrina della fede \u00e8 in grado di acquisire progressivamente una maggiore profondit\u00e0\" e che si rivolge a persone in complesse relazioni familiari, o omosessuali o genitori di omosessuali, \"\u00e8 necessario imparare a parlare quella lingua che \u00e8 nota agli esseri umani contemporanei e che la riconoscono come un modo di trasmettere la verit\u00e0 e la carit\u00e0 del Vangelo\".\nPapa Francesco ha lodato molto il suo intervento, per cui si \u00e8 anche speculato che mons. Grech potesse essere il favorito a succedere al domenicano Paul Cremona, dimessosi il 18 ottobre di quell'anno dal governo della sede metropolitana di Malta; tuttavia, il 27 febbraio 2015, \u00e8 stato nominato nuovo arcivescovo Charles Scicluna. Secondo Malta Today, una lettera dei sacerdoti della diocesi di Gozo, indirizzata al cardinale Reinhard Marx, gli sarebbe costata la nomina. Nella lettera, egli \u00e8 descritto come \"bruto\", con \"un manifesto attaccamento alle ricchezze materiali\" e che mal gestisce la sua diocesi (in particolare nel trattamento del caso di un sacerdote accusato di pedofilia), terminando con l'affermazione che \u00e8 \"totalmente inadatto\" a diventare arcivescovo. In un'altra intervista, Grech ha confutato energicamente tali accuse, ricordando anche la sua decisa opposizione all'aborto.\nSinodo del 2015.\nHa preso parte anche alla XIV Assemblea Generale Ordinaria del Sinodo dei Vescovi (4-25 ottobre 2015), con tema \"La vocazione e la missione della famiglia nella Chiesa e nel mondo contemporaneo\". Assieme a monsignor Charles Scicluna, arcivescovo metropolita di Malta, \u00e8 stato coautore delle linee guida pastorali dei vescovi maltesi dell'esortazione apostolica \"Amoris laetitia\", pubblicata il 19 marzo 2016, affermando che in alcuni casi un divorziato risposato cattolico pu\u00f2 accedere alla Comunione dopo \"giudizio onesto\"; in seguito, tali linee sono state pubblicate anche su L'Osservatore Romano.\nSegretario generale del Sinodo dei vescovi.\nIl 2 ottobre 2019 papa Francesco lo ha nominato pro-segretario generale del Sinodo dei vescovi; contestualmente ha anche lasciato la guida della diocesi di Gozo, divenendone amministratore apostolico fino alla nomina di Anthony Teuma, il 17 giugno 2020. A tal proposito, il segretario generale, cardinale Lorenzo Baldisseri, ha dichiarato che \"Il Pro-segretario generale, nell'assumere l'incarico camminer\u00e0 a fianco del Segretario generale per prendere conoscenza diretta dell'istituzione e dei suoi componenti, e acquisire consapevolezza dei processi e delle istanze di competenza\". Grech \"espleter\u00e0 il suo ufficio di pro-segretario generale fino alla scadenza del mandato del segretario generale, per assumerne l'incarico\".\nLa nomina \u00e8 avvenuta pochi giorni prima dell'Assemblea Speciale per la Regione Panamazzonica del Sinodo dei Vescovi (6-27 ottobre 2019) con tema \"Amazzonia: nuovi cammini per la Chiesa e per una ecologia integrale\". \u00c8 stato uno dei cinque padri sinodali che hanno servito nella commissione di quindici persone per la stesura del documento finale del Sinodo panamazzonico. Al termine del Sinodo, intervistato a riguardo, ha dichiarato di averla ritenuta un'esperienza molto utile tanto per le realt\u00e0 ecclesiali in questione, quanto \"per noi che immaginiamo di stare al centro!\". Ha definito il suo nuovo incarico come una \"chiamata missionaria\", un importante crocevia e strumento di evangelizzazione, riconoscendo per\u00f2 un certo dualismo tra il Sinodo avvenuto all'interno e quello concepito all'esterno dai media. Ha anche affermato l'importanza del ruolo delle donne nella Chiesa, laiche e religiose, nell'evangelizzazione e nella pastorale, ed in generale su una maggiore partecipazione dei fedeli, il Popolo di Dio.\nDopo lo scoppio della Pandemia di COVID-19 del 2019-2021, nel marzo 2020 ha scritto una lettera ai sacerdoti maltesi, esortandoli a pregare perch\u00e9 \"anche se nelle nostre chiese regna il silenzio, ci\u00f2 non vuol dire che la Chiesa rimarr\u00e0 muta\"; nonostante si tratti di una triste occasione, ha esortato ad approfittarne per vivere con una maggiore devozione, senza lasciarsi impaurire, e mettendosi al servizio dei pi\u00f9 vulnerabili e delle famiglie che soffrono le perdite dei loro cari. In un intervento successivo, ha commentato che la pandemia \"ha scosso le fondamenta che pensavamo incrollabili\", rendendo impossibile tornare ai modelli pastorali precedenti; ha proseguito dicendo che isolamento e sofferenza siano state una opportunit\u00e0 per accostarsi alla realt\u00e0 originaria delle \"domus ecclesiae\". Nelle ultime considerazioni, ha dichiarato che \"il contributo che la Chiesa pu\u00f2, o meglio deve, dare a questa societ\u00e0, \u00e8 annunziare Ges\u00f9 Cristo, la gioia del Vangelo\" e si \u00e8 soffermato sul \"dono della sinodalit\u00e0 come stile di vita ecclesiale\"\nIl 4 luglio 2020 \u00e8 stato nominato membro del Pontificio consiglio per la promozione dell'unit\u00e0 dei cristiani, per un mandato rinnovabile di un quinquennio. Il 15 settembre seguente papa Francesco lo ha nominato nuovo segretario generale del Sinodo dei vescovi; contestualmente ha accettato la rinuncia del cardinale Baldisseri, divenuto ottuagenario due settimane dopo. Il 27 agosto seguente, alle ore 18:30, si \u00e8 tenuta presso la chiesa parrocchiale di Xeuchia una messa di ringraziamento per il suo servizio come vescovo di Gozo.\nCardinalato.\nIl 25 ottobre 2020, durante l'Angelus, papa Francesco ha annunciato la sua creazione a cardinale nel concistoro del 28 novembre seguente; sessantatreenne, \u00e8 il terzo maltese a ricevere la porpora cardinalizia dopo Fabrizio Sceberras Testaferrata (1757-1843) e Prosper Grech, O.S.A. (1925-2019).\nIl 16 dicembre successivo \u00e8 nominato membro del Pontificio consiglio per la promozione dell'unit\u00e0 dei cristiani. Il 21 giugno 2021 \u00e8 nominato membro del Supremo tribunale della Segnatura apostolica.\nIl 26 settembre 2021 ha preso ufficialmente possesso della diaconia dei Santi Cosma e Damiano.\nPosizioni morali, sociali e su temi politici.\nOmosessualit\u00e0.\nIntervistato nel dicembre 2018, ha affermato di apprezzare le discussioni con gli atei che hanno affinato le loro convinzioni ed hanno preferito il dialogo. Alla domanda sulle questioni familiari e sessuali, ha detto:\nAccoglienza dei migranti.\nNonostante Gozo sia una piccola isola, con soli 32.000 abitanti ma con uno dei tassi pi\u00f9 alti di sacerdoti, la posizione geografica della diocesi, vicino alle coste dell'Africa settentrionale, ha portato mons. Grech ad intervenire pi\u00f9 volte sulla questione dei migranti. In seguito alla vicenda del salvataggio di 49 migranti da parte della Sea-Watch e della Sea-Eye, in cerca di un porto dove sbarcare, \u00e8 stato critico verso la strumentalizzazione dell'accaduto e del falso populismo dilagante oggi. Parlando della difesa dei pi\u00f9 deboli, durante la stessa intervista Grech ha dichiarato che, nonostante la celebrazione del 70\u00ba anniversario della Dichiarazione universale dei diritti umani, in molti casi la societ\u00e0 rimane insensibile alla difesa dei diritti fondamentali della persona e la questione dei migranti, nella sua complessit\u00e0, \"va seguita e indirizzata con molta calma, con molta prudenza, ma anche con molta responsabilit\u00e0. Non possiamo mettere al bando la vita umana\".\nIntervistato da una radio locale, ha affermato di essere contrario ai maltesi che utilizzano la fede cristiana per giustificare ideologie contrarie all'accoglienza dei migranti perch\u00e9 \"stanno manipolando la loro religione\". A tal proposito, si \u00e8 anche detto \"ferito\" nel vedere esibire il rosario da parte del vicepremier italiano Matteo Salvini. Ha continuato affermando il generale invecchiamento dell'Europa, e rifacendosi alle parole di papa Francesco sull'impoverimento dei valori della fede. Ha terminato con un invito \"ad aprire le nostre porte a queste persone\" e con un appello ai leader politici.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1394248", "revid": "1833487", "url": "https://it.wikipedia.org/wiki?curid=1394248", "title": "Giuseppe Giacobazzi", "text": "\u00c8 noto per le sue esibizioni caratterizzate dall'uso dell'accento romagnolo e di un abbigliamento stravagante.\nBiografia.\nTrascorre l'infanzia nella campagna lughese. All'et\u00e0 di nove anni si trasferisce con la famiglia a Borgo Panigale, quartiere di Bologna. Dopo le scuole medie, si iscrive all'Istituto Tecnico per Geometri \u00abPacinotti\u00bb di Bologna, senza tuttavia terminare gli studi.\nEsordisce nello spettacolo come conduttore radiofonico nel 1985 in una radio privata a Lavezzola. Il suo primo personaggio \u00e8 il tipico contadino romagnolo, il signor Giuseppe: semi-analfabeta, si diletta a comporre poesie. Rimane alla radio fino al 1992.\nNello stesso periodo conosce Maurizio Pagliari, alias Duilio Pizzocchi, attivo sulla scena bolognese da anni, che lo fa esordire sul palcoscenico. Decide di aggiungere al suo personaggio il cognome e sceglie Giacobazzi, come il popolare Giacobazzi dei vini. Il suo personaggio viene quindi inserito da Pizzocchi come ospite fisso nel suo spettacolo \"Il Costipanzo Show\", oltre ad apparire nelle emittenti locali.\nIl debutto sulla Tv nazionale avviene nel 2004 su Rai 2 come protagonista della sitcom \"Tisana Bum Bum\". Nel 2005 debutta a \"Zelig Off\" in cui, nelle varie serate, intrattiene il pubblico con storie e poesie surreali. Viene notato dagli autori di \"Zelig Circus,\" che sono gli stessi di \"Zelig Off\", e nel 2006 debutta in prima serata su Canale 5. Dal 2006 al 2012 fa parte del cast dei comici di \"Zelig\". Collabora con il gruppo rock-demenziale Gem Boy, cantando con loro le canzoni \"Tritanic\" e \"Luna Pork\" e lo si trova in alcune gag nei loro dischi \"Sbollata\" e \"Fiches\". Nel 2012 ha vinto la prima edizione di \"RiDiano\" - Festival della Comicit\u00e0 di Diano Marina. Nella stagione 2013-2014 cura una rubrica nel programma di Canale 5 \"Verissimo\".\nA partire dal 2010 conduce con Duilio Pizzocchi un programma radiofonico, \"Il Mani-comico\", che va in onda tutti i giorni su Radio Italia Anni 60 Emilia-Romagna. \nNel novembre del 2021 torna ad esibirsi a \"Zelig\".\n\u00c8 sposato dal 1997 e ha una figlia nata nel 2013.\nVicende giudiziarie.\nIl 7 ottobre 2011 il Pm di Modena ha chiesto una condanna a un anno e quattro mesi per spaccio di droga nei confronti di Sasdelli. La vicenda ebbe origine per un presunto possesso di alcuni grammi di cocaina, rilevato nel corso delle indagini dei carabinieri che a novembre 2010 consentirono di smantellare un'organizzazione di spacciatori nel Modenese, presso la quale furono sequestrati 8\u00a0kg di droga e portarono all'arresto di 16 persone. I difensori di Sasdelli hanno chiesto il rito abbreviato e hanno rifiutato il patteggiamento, sostenendo l'innocenza. Hanno inoltre negato che il loro assistito sia mai stato trovato in possesso di stupefacenti e che si tratt\u00f2 di un equivoco dovuto ad una intercettazione telefonica tra Andrea Sasdelli e un amico, costui effettivamente sotto inchiesta, mal interpretata dagli investigatori.\nIl 14 ottobre 2011 \u00e8 stato assolto con formula piena perch\u00e9 il fatto non sussiste."}
{"id": "1394252", "revid": "1538923", "url": "https://it.wikipedia.org/wiki?curid=1394252", "title": "Litotipo", "text": "Un litotipo \u00e8 un tipo di roccia formato da un certo numero di minerali e/o altri elementi che lo caratterizzano, presenti in determinate proporzioni. Quasi sempre a definire un litotipo contribuiscono anche - e in certi casi esclusivamente - tessitura e/o struttura e/o dimensioni degli elementi costituenti (la cosiddetta \"grana\" della roccia). Il litotipo \u00e8 l'unit\u00e0 elementare di un corpo roccioso, l'equivalente della specie in biologia. Tra gli elementi che formano un litotipo, oltre ai cristalli, che sono l'assoluta maggioranza, vi sono i resti di organismi fossilizzati e altri materiali biologici, come ad es. in alcuni tipi di rocce sedimentarie, e i frammenti di altre rocce preesistenti, come in brecce e conglomerati. \nPer definire a quale litotipo appartiene una roccia bisogna utilizzare appositi schemi e diagrammi classificativi che si basano principalmente sul tipo di minerali presenti e sui rapporti percentuali (in volume) tra essi; per alcune rocce i diagrammi tengono conto anche dei rapporti geometrici tra i cristalli e di altre strutture visibili solo al microscopio, che sono indicative dell'ambiente fisico di formazione della roccia. Nelle rocce sedimentarie terrigene ha grande importanza la dimensione, o grana, degli elementi costituenti, mentre per le rocce subvulcaniche e vulcaniche, a grana finissima o non completamente cristallizzate, \u00e8 quasi sempre necessario l'utilizzo di diagrammi che si basano sull'analisi chimica della roccia.\nPer fare un esempio, un granito \u00e8 un litotipo formato esclusivamente da cristalli di dimensioni visibili ad occhio nudo, caratterizzato dalla presenza di minerali femici in percentuale volumetrica inferiore al 10%, da quarzo in percentuale compresa tra il 20 e il 60% e da un rapporto volumetrico tra feldspato potassico e plagioclasio compreso tra 9:1 e 1:2. I cristalli hanno dimensioni non molto diverse tra loro e dei rapporti geometrici che consentono di definire l'ordine di cristallizzazione. Con la stessa composizione di minerali, ma con rapporti geometrici e dimensionali diversi tra i cristalli, per\u00f2, la roccia potrebbe diventare un altro litotipo: un porfido granitico, una riolite, una pegmatite, un'aplite, un'ortogneiss, una granulite acida, un'arcose. "}
{"id": "1394254", "revid": "547992", "url": "https://it.wikipedia.org/wiki?curid=1394254", "title": "Ingeburge di Danimarca", "text": "Biografia.\nRimasto vedovo di Isabella di Hainaut (1190), Filippo Augusto, desideroso di allearsi con Canuto di Danimarca in funzione anti inglese, spos\u00f2 (14 agosto 1193) la principessa Ingeburge, sua sorella, figlia di Valdemaro il Grande e di Sofia di Novgorod.\nGi\u00e0 l'indomani delle nozze fu ricusata dal re e confinata in un monastero di Soissons; nonostante le proteste di papa Celestino III, un sinodo celebrato a Compi\u00e8gne decret\u00f2 la nullit\u00e0 del matrimonio (5 novembre 1193) permettendo a Filippo II di risposarsi con Agnese di Merania (1196).\nIngeburge continu\u00f2 ad essere relegata prima nell'abbazia di Saint-Maur-des-Foss\u00e9s e poi nella fortezza di \u00c9tampes.\nL'intervento del nuovo pontefice Innocenzo III, che il 7 dicembre del 1200 scomunic\u00f2 Filippo per bigamia e lanci\u00f2 l'interdetto contro il suo regno, costrinse il sovrano a reintegrare Ingeburge nella sua posizione di regina (1213), che fu comunque tenuta lontano dalla vita di corte e costretta a risiedere ad Orl\u00e9ans.\nRimasta vedova nel 1223, si ritir\u00f2 nell'abbazia di \"Saint-Jean-sur l'Isle\" a Corbeil."}
{"id": "1394257", "revid": "45367", "url": "https://it.wikipedia.org/wiki?curid=1394257", "title": "No-relax", "text": ""}
{"id": "1394262", "revid": "1516566", "url": "https://it.wikipedia.org/wiki?curid=1394262", "title": "HMS Partridge (G30)", "text": "L'HMS \"Partridge\" (Pennant number G30), settima nave da guerra britannica a portare questo nome, \u00e8 stato un cacciatorpediniere classe \"P\" della Royal Navy. Costruito nei cantieri Fairfield Shipbuilding &amp; Engineering Co. (Govan, Scozia) venne impostato il 3 giugno 1940, varato il 5 agosto 1941 ed entr\u00f2 in servizio il 22 febbraio 1942.\nServizio.\nAssegnato alla 12 Flottiglia cacciatorpediniere, dopo un breve periodo in cantiere per delle modifiche, venne designato per scortare la portaerei USS \"Wasp\" durante una missione di lancio di aerei verso Malta. Facevano parte della scorta anche l'incrociatore da battaglia \"Renown\", gli incrociatori \"Cairo\" e \"Charybdis\" e nove cacciatorpediniere. Tornata a Gibilterra dopo la missione il 20 aprile, venne richiamato in patria per servire nella \"Home Fleet\" con base a Scapa Flow. Dall'8 maggio torn\u00f2 per\u00f2 nel Mediterraneo per partecipare ad una nuova missione di lancio di aerei verso Malta, scortando le portaerei \"Wasp\" ed \"Eagle\". Venne quindi trattenuto nel Mediterraneo ed aggregato alla Forza H, scortando dal 17 maggio un'analoga missione verso l'isola. Il giorno successivo partecip\u00f2 alla caccia al sommergibile italiano \"Mocenigo\", dopo che questo aveva attaccato l'incrociatore \"Charybdis\". Nei primi giorni di giugno scort\u00f2 altre due spedizioni verso Malta, partecipando dall'11 giugno all'Operazione Harpoon, un convoglio navale per rifornire l'isola successivamente sfociato nella battaglia di mezzo giugno. Il 15 giugno, per allontanare le forze italiane dal convoglio, attacc\u00f2 con i siluri le unit\u00e0 nemiche insieme ai cacciatorpediniere \"Bedouin\", \"Ithuriel\", \"Matchless\" e \"Marne\", venendo in seguito danneggiato dal fuoco nemico. Dopo aver eseguito delle riparazioni di fortuna prese a rimorchio la \"Bedouin\" gravemente danneggiata, lasciandola per\u00f2 poco dopo per il pericolo di attacchi aerei. Durante il ritorno a Gibilterra venne attaccata da aerei nemici ed ulteriormente danneggiata, giungendo alla base il 17 giugno. Tornata in patria per le riparazioni, entr\u00f2 in cantiere sul Tyne il 26 giugno.\nTornato in servizio il 20 agosto, venne impiegato dal 28 agosto nella scorta al convoglio WS22 diretto a Freetown, in Sierra Leone. Tornata nel Regno Unito nella seconda met\u00e0 di settembre, venne trasferito il mese successivo nella 3 Flottiglia cacciatorpediniere in preparazione degli sbarchi in Nord Africa, denominati Operazione Torch. L'8 novembre, giorno degli sbarchi, venne impiegato nella Task Force orientale al largo di Algeri di scorta alle navi da battaglia \"Duke of York\", \"Nelson\" e \"Rodney\" e alle portaerei \"Victorious\" e \"Formidable\".\nIl mese successivo, alle 08,06 del 18 dicembre 1942, durante un pattugliamento antisom, venne attaccato e affondato al largo di Orano dall'U-Boot tedesco U-565. Tre ufficiali e 35 marinai morirono nell'affondamento, mentre 173 sopravvissuti vennero recuperati dal cacciatorpediniere \"Penn\"."}
{"id": "1394266", "revid": "123836202", "url": "https://it.wikipedia.org/wiki?curid=1394266", "title": "Torre Rinalda", "text": "Torre Rinalda \u00e8 una localit\u00e0 balneare salentina, frazione di Lecce.\nLa localit\u00e0 prende il nome dall'omonima Torre cinquecentesca fatta costruire dagli Spagnoli per difendere il Salento dagli attacchi dei pirati Saraceni. A poca distanza da Torre Rinalda, nell'entroterra, si trova la \"Abbazia di Santa Maria delle Cerrate\"\nLa torre.\nL'antica torre di avvistamento, oggi ridotta ad un rudere, presenta una struttura troncopiramidale a base quadrata. Venne innalzata intorno al XVI secolo utilizzando blocchi di carparo regolari. Nonostante il pessimo stato di conservazione sono ancora visibili due finestrelle che fungevano anche da feritoie, poste rispettivamente sul lato che guarda il mare e sul lato nord. Si intravede ancora una parte della volta a botte ormai quasi completamente crollata.\nPresenta una leggera scarpatura. La parte superiore \u00e8 completamente distrutta.\nConsiderando che \u00e8 stata costruita nello stesso periodo di molte altre che furono erette nella zona, con lo stesso metodo, si pu\u00f2 affermare: che era divisa in due piani da un toro marcapiano e che avesse dodici caditoie, tre per lato, e nella parte superiore le batterie in barbetta."}
{"id": "1394267", "revid": "339392", "url": "https://it.wikipedia.org/wiki?curid=1394267", "title": "Palazzo del principe elettore Magonza", "text": ""}
{"id": "1394268", "revid": "1843814", "url": "https://it.wikipedia.org/wiki?curid=1394268", "title": "Luisa Poselli", "text": "Biografia.\nLuisa Poselli nacque nel 1922 a Salonicco dove suo padre Leone Quarto Poselli era pianista e direttore d'orchestra nonch\u00e9 direttore del Conservatorio di Salonicco. Famoso compositore, aveva composto alcune tra le canzoni pi\u00f9 popolari della Grecia degli anni '20 e '30.\nLa sua carriera inizi\u00f2 a soli 4 anni entrando a far parte del \"Mandra\", gruppo diretto dal compositore Attik, diventando ben presto l'enfant prodige della Grecia di allora e guadagnandosi il soprannome di \"Posellaki\" (la Piccola Poselli). Si specializz\u00f2 successivamente nel ballo tip-tap, guidata dal maestro Harry Fleming, noto coreografo e ballerino americano.\nAll'inizio della Seconda guerra mondiale la sua famiglia (che aveva mantenuto la nazionalit\u00e0 italiana) fu reimpatriata e Luisa Poselli continu\u00f2 la sua carriera nei teatri italiani come fantasista che univa una bella e fresca voce all'abilit\u00e0 di ballerina: si esibir\u00e0 al Valle, all'Olimpia di Milano, al Margherita di Genova, all'Alfieri di Torino.\nSegu\u00ec il debutto e la carriera nella Rivista, fino a guadagnarsi il \"nome in ditta\" come soubrette in spettacoli come \"\"Cominci\u00f2 con Caino e Abele\", \"Luci della ribalta\"\", \" \"Ma va l\u00e0 che non \u00e9 vero\", \"La bisarca\", \"Eravamo sette sorelle\"\", \" \"Soffia so\"'...\", \"I fanatici\" ed altre opere di autori come Marchesi e Metz, Garinei e Giovannini, Aldo de Benedetti e Michele Galdieri, recitando con Rascel, Tot\u00f2, Macario, Nino Taranto, I Fratelli De Vico, i Bonos, Mario Riva e Riccardo Billi.\nPer qualche tempo diresse l'Accademia coreografica italiana, da lei fondata, nella storica Via Margutta di Roma e nonostante i numerosi impegni non abbandon\u00f2 mai il canto: prese infatti parte al famoso spettacolo di Oly Macry di \"Canzoni americane\", e fu presente pi\u00f9 volte al Canzoniere italiano (insieme, tra gli altri, ad Alberto Rabagliati) e alla Napoletana.\nInterpret\u00f2 per il cinema in film come \"Un uomo ritorna\" di Luigi Giacosi, diretto da Max Neufeld con Anna Magnani e Gino Cervi (1946), \"Tot\u00f2 Tarzan\" di Mario Mattoli (1951), \"La carovana del peccato\" di Pino Mercanti con Franca Marzi e Domenico Modugno (1952), \"Cinque poveri in automobile\" ancora di Mario Mattoli (1952) in cui recitavano anche Aldo Fabrizi, Eduardo e Titina De Filippo, Walter Chiari, Raimondo Vianello, Mario Pisu, Enzo Garinei, Isa Barzizza, Aldo Giuffr\u00e9, Arnoldo Fo\u00e0.\nNel 1953 torn\u00f2 a teatro con il marito e attore Mario Carotenuto, in \"Occhio per occhio, lente per lente\", lo spettacolo del suo addio alle scene.\nNegli ultimi anni della sua vita, Luisa Poselli si dedic\u00f2 all'insegnamento della coreografia e del tip-tap alla Scuola di Tecniche dello Spettacolo della figlia Claretta. \u00c8 morta a Roma il 18 ottobre 2007.\nVita privata.\nNel 1953 spos\u00f2 l'attore Mario Carotenuto dal quale l'anno successivo ebbe una figlia (Claretta Carotenuto) e lasci\u00f2 le scene, all'apice della carriera, per dedicarsi interamente alla famiglia. Nel 1974 divorzi\u00f2 dall'attore e successivamente non contrasse altri matrimoni."}
{"id": "1394270", "revid": "1305772", "url": "https://it.wikipedia.org/wiki?curid=1394270", "title": "Final Match Tennis", "text": "Final Match Tennis \u00e8 un videogioco pubblicato il 1\u00ba marzo 1991 da Human Entertainment, software house giapponese famosa per aver dato i natali ad altre serie sportive tra cui Formation Soccer. Tale simulazione tennistica \u00e8 poco conosciuta dal grande pubblico, ma vanta un controllo e una profondit\u00e0 di gioco assolutamente impareggiabili che lo pongono a pieno diritto nell'olimpo delle migliori produzioni sportive di sempre.\nModalit\u00e0 di gioco.\nAl giocatore \u00e8 concesso di scegliere l'atleta pi\u00f9 conforme al proprio stile di gioco, attingendo da un roster comprendente i giocatori in attivit\u00e0 nei primi anni novanta. Si potr\u00e0 emulare Boris Becker o Stefan Edberg praticando un gioco aggressivo basato su Smash, vol\u00e9e e quant'altro, oppure, scambiando da fondo campo con potenti lungo linea e passanti, calarsi nei panni dell'imperturbabile Ivan Lendl. Le superfici dei campi di gioco allestite da Human riflettono plausibilmente quanto visto nella realt\u00e0. Quindi, una partita giocata sulla terra \u00e8 caratterizzata da rimbalzi della pallina pi\u00f9 lenti e conseguentemente da scambi serrati e prolungati, diversamente dall'erba dove le maratone da fondo campo sono bandite a favore di frenetici batti e ribatti sotto rete. Nella schermata introduttiva \u00e8 data la possibilit\u00e0 di scegliere tra Exhibition Mode e World Tour. Nel primo si pu\u00f2 affrontare un avversario umano o computerizzato in una partita secca al meglio di 2 oppure dei tre set. L'opzione di gioco alternativa vede il player cimentarsi nell'impresa di vincere il grande slam. In ognuno dei quattro tornei si parte dai quarti di finale fino ad approdare alla finalissima.\nControllo e livello di difficolt\u00e0.\nPur basandosi su un pad, quale quello del PC Engine, povero di tasti, sono disponibili diversi colpi classici (smorzate, dritti e rovesci \"secchi\", piuttosto che tagliati, palle corte, top spin, ecc), semplicemente spingendo avanti oppure indietro la croce direzionale e premendo uno dei 2 tasti maggiormente usati durante le sessioni di gioco (il terzo tasto, Run, consente di eseguire il pallonetto, ma \u00e8 scomodo da raggiungere visto che \u00e8 posto nella parte centrale del pad, sensibilmente spostata rispetto ai canonici pulsanti di gioco). Concorre a influenzare la potenza, l'angolazione e la precisione del colpo anche il tempo di pressione del tasto direzionale e la posizione del tennista rispetto alla palla. Questa duttilit\u00e0 dei comandi rappresenta un vero e proprio punto di forza che lo differenzia notevolmente dalle altre simulazioni tennistiche. Altri fattori contribuiscono ad elevarlo dalla massa, aggiungendo uno spessore strategico non indifferente. Sono abolite le traiettorie \"teleguidate\" sulla linea laterale incrementando non poco le palle finite fuori. Non \u00e8 pi\u00f9 sufficiente toccare comodamente sotto rete per inanellare l'ennesima vol\u00e9e. Buttare l'avversario oltre la linea di fondo campo \u00e8 certamente un vantaggio, ma pu\u00f2 rivelarsi un \"boomerang\" se l'approccio al colpo non \u00e8 calibrato con la dovuta sensibilit\u00e0. L'aspetto che maggiormente delinea l'unicit\u00e0 del tennis secondo Human, \u00e8 la sensazione di alea e controllo assoluto che trasmette al giocatore, una plusvalenza che sdogana il tennis digitale dalla ripetitivit\u00e0 e prevedibilit\u00e0 tipiche dei prodotti concorrenti. Il livello di difficolt\u00e0 \u00e8 regolato a livello intermedio: inizialmente, quando il giocatore \u00e8 inesperto, la CPU non lesina a macinare vittorie su vittorie, ma dopo aver fatto pratica e affinato la propria abilit\u00e0 l'esito delle partite verr\u00e0 inesorabilmente ribaltato. Se non si dispone di un amico/nemico, la soluzione \u00e8 a portata di mano grazie a questo Cheat Mode: tenere premuto Select+II, poi premere Freccia Destra 10 volte e Freccia Sinistra 4 volte nello schermo dei titoli. In tal modo si ha accesso a una schermata dove scegliere tra 5 livelli extra di sfida. L'ultimo rappresenta una sfida ardua anche per i giocatori pi\u00f9 tecnici e smaliziati.\nGrafica e sonoro.\nPerfettamente in linea con le produzioni 2D tennistiche, l'area di gioco \u00e8 ripresa per 2/3 dall'alto. Nonostante la telecamera virtuale gestisca fluidamente gli scambi (spesso caratterizzati da un ritmo frenetico e velocissimo), pu\u00f2 verificarsi qualche magagna riguardante l'inquadratura della porzione di campo sottostante. D'altronde, ai livelli di gioco avanzati pu\u00f2 essere realmente problematico rispondere alle saette esplose dalla CPU quando l'\"avatar\" videoludico (in parte nascosto), \u00e8 prossimo alla linea di fondo campo. Comunque, si tratta di un aspetto che non inficia la giocabilit\u00e0 pi\u00f9 di tanto ed \u00e8 superabile a mano a mano si prende confidenza con i controlli del gioco. Il character design degli atleti non fa certo gridare al miracolo, dato che \u00e8 improntato al tratto essenziale tanto caro al canovaccio della cosiddetta old-school. Trattasi di figure stilizzate, un po' pacioccose che possono far storcere il naso agli amanti del dettaglio assoluto, ma denotano animazioni fluidissime che riproducono con buona coerenza quanto visto negli incontri reali. Il sonoro non rappresenta certo un fattore prioritario in una partita di tennis. Un buon pretesto per avallare una realizzazione all'insegna del minimalismo. Le uniche performance, se tali possono definirsi, sono riconducibili ai beep occorrenti durante i rimbalzi della pallina, al simil rumore bianco generato dagli spettatori, e a motivetti stridenti presenti durante le fasi di apertura e chiusura degli incontri.\nGiocare con giocatrici.\nUno dei difetti maggiori di Final Match Tennis (ammesso che ne esistano) \u00e8 rappresentato dall'assenza di giocatrici nel menu di selezione. Un particolare che non pregiudica certo la giocabilit\u00e0, ma compromette in parte quell'esigenza di immedesimazione tanto bramata dagli appassionati dello sport videoludico. Per sopperire a tale lacuna Human ha commercializzato successivamente su CD (quindi per PC Engine provvisto di unit\u00e0 CD-ROM) una compilation di giochi sportivi tra cui spicca una nuova edizione di Final Match Tennis, comprendente un parco giocatori al femminile, ma (ironicamente) orfana degli atleti maschili. A parte questo tutto il resto (filosofia di gioco, sonoro, motore grafico) rimane sostanzialmente invariato.\nSequel.\nNegli anni successivi la pubblicazione del suo hit, Human ha tentato di sfruttare la gallina dalle uova d'oro programmando alcuni seguito per console differenti:Super Final Match Tennis per Super Famicom e Hyper Final Match Tennis per PlayStation. I risultati, tuttavia, non sono stati all'altezza del titolo seminale. Forse \u00e8 per questo che la fama di questo capolavoro si \u00e8 via via offuscata."}
{"id": "1394272", "revid": "2056951", "url": "https://it.wikipedia.org/wiki?curid=1394272", "title": "Omaso", "text": "L'om\u00e0so \u00e8 un organo che, assieme al reticolo e al rumine, fa parte del complesso prestomacale dei ruminanti. Esso \u00e8 interposto funzionalmente tra rumine e reticolo da una parte e abomaso dall'altra e permette, nell'animale adulto, il transito delle ingesta fermentate al suo interno fino allo stomaco ghiandolare. \nLa sua funzione principale \u00e8 quella di riassorbire parte della componente liquida del materiale fermentato. Ci\u00f2 avviene grazie alla presenza di numerose pieghe della parete (\"lamine omasali\") che sporgono nel lume dell'organo. Queste lamine hanno lunghezza diversa (distinte in alte, medie, basse e bassissime) e forma di falce, sono rivestite da papille cornee e dotate internamente di fibrocellule muscolari lisce. La loro caratteristica presenza motiva i vari nomi che sono stati attribuiti all'omaso: \"libro\"\n, \"centopelli\" o \"foglietto\". \nNell'animale giovane quest'organo, come anche tutto il restante comparto prestomacale, \u00e8 meno sviluppato rispetto all'adulto e poco funzionante. La dieta quasi esclusivamente lattea non necessita in ogni caso alcuna reazione fermentativa che potrebbe addirittura essere dannosa. Esiste quindi un organo associato ai prestomaci chiamato \"doccia esofagea\", pienamente funzionante solo nei giovani, in grado di permettere il transito del latte materno direttamente dall'esofago all'abomaso evitandone cos\u00ec il ristagno nei prestomaci.\nCucina.\nIn macelleria l'omaso costituisce una delle qualit\u00e0 della trippa, definita in dialetto milanese \"fojoeu\" (pronuncia [fu'j\u0153]) resa in italiano come \"foiolo\" ed in napoletano \"cientepelle\" ."}
{"id": "1394279", "revid": "123836175", "url": "https://it.wikipedia.org/wiki?curid=1394279", "title": "Torre Chianca (Lecce)", "text": "Torre Chianca \u00e8 una localit\u00e0 balneare salentina, frazione di Lecce da cui dista 10 km. \nLa localit\u00e0 prende il nome dall'omonima torre cinquecentesca fatta costruire dagli Spagnoli per difendere il Salento dagli attacchi dei pirati Saraceni. Nasce come derivazione del vicino borgo di Case Simini, localit\u00e0 del comune di Lecce appena pi\u00f9 nell'entroterra.\nDi particolare interesse naturalistico sono i bacini Idume e \"Fetida\", dove crescono alghe characee e brasca pettinata. Qui si getta nel mare il fiume sotterraneo Idume. Lungo le sponde sono presenti fitti canneti, una \"steppa salata\" di salicornia annuale e piante quali il narciso.\nLa torre.\nL'antica torre di avvistamento, risale al Cinquecento nel periodo in cui Carlo V fece custodire il Salento dalle incursioni turche. Oggi \u00e8 in parte crollata.\nClima.\nTorre Chianca, come tutta la litoranea leccese, ha un clima subtropicale secco, caratterizzato da inverni miti e brevi con una temperatura massima di 19-20\u00b0 la mattina e di 17-19\u00b0 la sera, con punte di 29-30\u00b0 percepiti nelle giornate pi\u00f9 afose, le primavere e gli autunni hanno temperature elevate con picchi di anche 35\u00b0; le estate sono molto lunghe e particolarmente afose, con temperature intorno ai 33\u00b0 di mattina e di 19-20\u00b0 la sera, ma le temperature percepite per via degli elevatissimi tassi di umidit\u00e0 si spingono quasi sempre oltre i 40\u00b0 con picchi record da 50-55\u00b0. Si contano 116 giornate con temperature sopra i 30\u00b0 e di 40 giorni con temperature percepite oltre i 45\u00b0.\nLe precipitazioni sono quasi assenti, la siccit\u00e0 di protrae in tutto l'anno, cadono mediamente 169 mm di pioggia in 17 giorni l'anno. La zona \u00e8 ventilata con correnti provenienti soprattutto da nord, sud e sud-est.\nPiazze, lidi e vie.\nA Torre Chianca l'unica piazza presente \u00e8 piazza Giovanni Paradiso, che rende omaggio al fondatore della localit\u00e0. Vi \u00e8 presente una colonna in marmo a lui dedicata. Nella piazza tutte le domeniche d'estate si tiene il mercato.\nLuoghi da visitare.\nUn luogo da visitare \u00e8 il bacino con la foce del fiume Idume che sfocia nel Mare Adriatico, i bacini fanno parte dello spettacolare parco del Rauccio. Un po' pi\u00f9 lontano in direzione Casalabate, c'\u00e8 da visitare un importante monumento storico, l'Abbazia di Santa Maria a Cerrate.\nFlora e fauna.\nA Torre Chianca sono presenti la flora e la fauna tipici della macchia mediterranea, con piante spettacolari. Per quanto riguarda la fauna ittica sono presenti molti cefali, gamberi, moscatelle, e molto altro."}
{"id": "1394280", "revid": "289247", "url": "https://it.wikipedia.org/wiki?curid=1394280", "title": "Case Simini", "text": ""}
{"id": "1394281", "revid": "289247", "url": "https://it.wikipedia.org/wiki?curid=1394281", "title": "Casa Simini", "text": ""}
{"id": "1394283", "revid": "123836294", "url": "https://it.wikipedia.org/wiki?curid=1394283", "title": "Casalabate", "text": "Casalabate \u00e8 una localit\u00e0 della costa adriatica appartenente alla giurisdizione dei comuni di Squinzano e Trepuzzi, in provincia di Lecce. Fino al 15 maggio 2012 ha fatto parte del comune di Lecce.\n\u00c8 un piccolo borgo di pescatori e stabilimenti balneari. Dista circa\u00a016\u00a0km da Lecce e 24 da Brindisi. Nel giugno 2012 la popolazione residente a Casalabate era di 406 abitanti, di cui 178 residenti nella parte nord (Comune di Squinzano) e 228 nella parte sud (Comune di Trepuzzi).\nMonumenti e luoghi d'interesse.\nLitorale.\nLa costa di Casalabate \u00e8 divisa in due litorali. La parte nord della localit\u00e0 comprende una zona di bassa scogliera che dal piazzale centrale della cosiddetta \"Casa dell'Abate\" (un tempo postazione della guardia di finanza) lambisce la Torre Specchiolla. Oltre la torre, inizia una spiaggia di sabbia finissima e dorata sormontata da alte e lussureggianti dune che giungono fino alla localit\u00e0 Canuta, al confine con la provincia di Brindisi. La parte a sud della Casa dell'Abate che con la sua lunghissima spiaggia sabbiosa che si estende per pi\u00f9 di 3\u00a0km confinando a nord con quella di Torre Rinalda, ha rappresentato sin dall'inizio e tutt'ora ne \u00e8 il vero cuore pulsante per tutti i bagnanti di Casalabate, \u00e8 stata vittima di un forte abusivismo edilizio negli anni Sessanta e di importante erosione di buona parte della costa. Attualmente sono in corso progetti di recupero e di ripascimento del litorale da parte del comune di Trepuzzi.\nSpecchia Caulone.\nSpecchia Caulone \u00e8 un monumento megalitico andato completamente distrutto. Pare che la specchia composta da un numero imponente di pietre monumentali sia stata rasa al suolo durante la Seconda Guerra Mondiale da un bombardamento alleato. Ne parlano il Galateo in De Situ Iapygiae, Girolamo Morciano in Descrizione Origini e Successi della Terra d'Otranto, Cesare Teofilato in Di Alcuni Megaliti Sallentini, Sigismondo Castromendiano in Sulle Specchie di Terra D'Otranto, L. De Giorgi in La Specchia Calone e Giuseppe Palumbo nel libro Il Salento Megalitico ci regala l'unica immagine disponibile della Specchia Caulone prima della completa demolizione ad opera dell'uomo per utilizzare i massi di pietra in altre costruzioni.\nAbbazia di Santa Maria a Cerrate.\nL'Abbazia di Santa Maria a Cerrate fondata alla fine del XII secolo, si trova sulla strada provinciale Squinzano-Trepuzzi-Casalabate Sud ed \u00e8 uno dei pi\u00f9 significativi esempi dello stile Romanico in Puglia. L'Abbazia deve il proprio nome ad una legenda che vede coinvolto il principe Tancredi di Altavilla al quale durante una battuta di caccia pare sia apparsa la Madonna tra le corna di un cervo. Il complesso custodiva un tempo il Museo delle Tradizioni Popolari ricco di attrezzi della tradizione contadina salentina. All'interno del museo sono conservati gli affreschi staccati dalle pareti della chiesa durante il restauro del 1965 curato dalla Provincia di Lecce. La facciata della chiesa presenta un rosone centrale decorato, due monofore per lato, un portale di ingresso duecentesco con un ricco rilievo raffigurante l\"'Annunciazione della Vergine\", la \"Visita a santa Elisabetta\", i \"Magi\" e la \"Fuga in Egitto.\" All ' esterno un portico trecentesco con colonne poligonali con capitelli figurati. Di fronte al portico esterno un pozzo seicentesco lavorato con motivi barocchi. All'interno dell'abazia un importante frantoio ipogeo fungeva da volano per l'intera economia della zona. In una platea, conservata presso la biblioteca del Museo Provinciale di Lecce, datata 20 aprile 1692, eseguita dal tavolario Gennaro Pinto \u00e8 scritto: \"Abbadia di S. Maria a Cerrate sita nelle pertinenze della Terra di Trepuzzi\". Nell'area circostante circa 16 Masserie Fortificate rappresentavano il feudo dell'Abbazia di Cerrate. Il complesso \u00e8 attualmente gestito dal Fondo Ambiente Italiano.\nTorre Specchiolla.\nTorre Specchiolla \u00e8 una torre di vedetta, eretta nel XVI secolo a difesa della penisola salentina, contro gli attacchi dei Turchi provenienti dal mare. Possiede una struttura troncopiramidale a base quadrata con una leggera scarpatura. La torre \u00e8 a due piani, divisi da un marcapiano, e presenta una serie di dodici caditoie."}
{"id": "1394288", "revid": "287204", "url": "https://it.wikipedia.org/wiki?curid=1394288", "title": "Torre Specchiolla", "text": ""}
{"id": "1394290", "revid": "486946", "url": "https://it.wikipedia.org/wiki?curid=1394290", "title": "The Comedian (personaggio)", "text": ""}
{"id": "1394293", "revid": "43530", "url": "https://it.wikipedia.org/wiki?curid=1394293", "title": "Lavinio Lido di Enea", "text": ""}
{"id": "1394294", "revid": "1714743", "url": "https://it.wikipedia.org/wiki?curid=1394294", "title": "Isabella di Hainaut", "text": "Origine.\nIsabella, sia secondo il \"Gisleberti Chronicon Hanoniense\", che secondo la \"Chronica Albrici Monachi Trium Fontium\", era figlia del Conte di Hainaut, Marchese di Namur e Conte di Fiandra, Baldovino V di Hainaut e della Contessa di Fiandra, Margherita d'Alsazia.Baldovino V di Hainaut, secondo il \"Gisleberti Chronicon Hanoniense\", era il figlio del Conte di Hainaut, Baldovino IV e della moglie, Alice di Namur, che era figlia del conte di Namur, Goffredo I e della sua seconda moglie, l'erede della contea del Lussemburgo, Ermessinda di Lussemburgo, sia secondo la \"Genealogica comitum Buloniensium\", che secondo la \"Chronica Albrici Monachi Trium Fontium\" e che, secondo il \"Herimanni, Liber de Restauratione Sancti Martini Tornacensis\", era la sorella del conte di Lussemburgo e di Namur, Enrico IV.Margherita d'Alsazia, secondo la \"Flandria Generosa (Continuatio Claromariscensis)\" era la figlia femmina secondogenita del conte delle Fiandre, Teodorico di Alsazia (1099 circa \u2013 4 gennaio 1168) e di Sibilla d'Angi\u00f2 (1112 circa \u2013 1165), che, anche se l'arcivescovo, Guglielmo, della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\" ce la presenta come figlia femmina primogenita era la figlia femmina secondogenita del conte d'Angi\u00f2 e conte di Tours, conte consorte e poi conte del Maine e infine reggente del Principato di Antiochia e re consorte del Regno di Gerusalemme, Folco il Giovane, e della contessa del Maine, Eremburga, figlia unica del conte del Maine, Elia I e di Matilde, come riporta nella sua \"Historia Ecclesiastica, Pars II, Liber IV\" del monaco e storico medievale, Orderico Vitale, signora di Ch\u00e2teau-du-Loir, figlia di Gervaso, signore di Ch\u00e2teau-du-Loir.\nBiografia.\nIsabella, secondo il \"Gisleberti Chronicon Hanoniense\", era nata nei pressi di Lilla nell'aprile del 1170, mentre secondo la \"Chronica Albrici Monachi Trium Fontium\", era la figlia femmina primogenita.\nNel 1179, sempre secondo il \"Gisleberti Chronicon Hanoniense\", Isabella fu fidanzata all'erede della contea di Champagne, Enrico, figlio di Enrico I il Liberale, conte di Champagne, e di Maria di Francia, a sua volta figlia di Luigi VII di Francia ed Eleonora d'Aquitania, e nello stesso tempo, suo fratello, Baldovino, veniva fidanzato alla sorella di Enrico, Maria.In quello stesso anno, il re di Francia, Luigi VII, ancora secondo il \"Gisleberti Chronicon Hanoniense\", essendo molto malato, nomin\u00f2 lo zio materno di Isabella, il conte di Fiandra, Filippo d'Alsazia, custode del suo unico figlio, Filippo, fatto incoronare come Filippo II e Filippo d'Alsazia si adoper\u00f2 per un matrimonio tra Isabella e Filippo II di Francia.\nIsabella spos\u00f2 il re di Francia Filippo II nel 1180, portando in dote al marito la contea di Artois, come ci conferma il cronista e monaco benedettino inglese, Matteo di Parigi, nel suo \"Chronica majora\" la chiama erroneamente Margherita.\nIsabella venne incoronata regina consorte di Francia a Saint-Denis il 28 maggio 1180. Dato che il padre di Isabella, Baldovino, affermava giustamente di discendere da Carlo Magno, i cronisti dell'epoca videro in questo matrimonio un'unione tra le dinastie carolingia e capetingia.\nSebbene ricevesse apprezzamenti stravaganti da certi annalisti, Isabella non riusc\u00ec a conquistarsi l'affetto del consorte, a causa della sua incapit\u00e0 di procreare un erede (sebbene all'epoca delle nozze non avesse che dieci anni); e quando Filippo II, trovandosi in disaccordo col suo protettore, Filippo d'Alsazia, irato nel vedere il suocero militare tra i suoi avversari, cerc\u00f2 di far dichiarare la nullit\u00e0 del matrimonio (assemblea di Senlis, 1184); stando a quanto riferisce Gilberto di Mons, Isabella si present\u00f2 nella chiesa della citt\u00e0 a piedi nudi e vestita da penitente, guadagnandosi cos\u00ec la simpatia del popolo. Mentre i consiglieri del re, tra cui, Roberto, zio di Filippo II, riuscirono ad impedire il ripudio, ricordando al sovrano che tale atto avrebbe comportato la perdita dell'Artois, il padre di Isabella, Baldovino, trovava un accordo col genero, tanto che la contea di Hainaut veniva attaccata e devastata dal conte di Fiandra.\nInfine, il 5 settembre del 1187 Isabella diede finalmente alla luce un figlio maschio, Luigi, il futuro Luigi VIII, come ci testimoniano gli \"Annales S. Benigni Divionensis\".\nLa sua seconda gravidanza le fu fatale: il 14 marzo 1190 diede alla luce una coppia gemelli, ma si spense il giorno dopo; venne sepolta nella cattedrale parigina di Notre-Dame. Uno dei gemelli mor\u00ec alla nascita, l'altro dopo tre giorni (il 18 marzo). Il \"Rigordi Gestis Philippi II Augusti\" riporta la morte di Isabella il 15 marzo 1189, mentre la \"Flandria Generosa (Continuatio Claromariscensis)\" conferma che la morte di Isabella, sempre nel 1189, fu a seguito del parto gemellare e anche i gemelli morirono, e Isabella fu sepolta a Notre-Dame, a Parigi; infine, secondo gli Obituaires de Sens Tome I.1, Abbaye de Saint-Denis, Isabella mor\u00ec il 14 marzo\nNel 1193 Filippo II si rispos\u00f2 con la principessa danese Ingeburge e poi, ripudiatala, con Agnese di Merania.\nFigli.\nIsabella a Filippo diede tre figli:"}
{"id": "1394297", "revid": "110157", "url": "https://it.wikipedia.org/wiki?curid=1394297", "title": "Bottineau", "text": "Bottineau \u00e8 un centro abitato (\"city\") degli Stati Uniti, capoluogo della Contea di Bottineau nello Stato del Dakota del Nord. Nel censimento del 2000 la popolazione era di 2.336 abitanti. La citt\u00e0 \u00e8 stata fondata nel 1887. La citt\u00e0 e la contea devono il proprio nome a Pierre Bottineau (1814-1895), un pioniere e cacciatore meticcio che trov\u00f2 la fortuna come speculatore di terre.\nLa citt\u00e0 ospita la \"Minot State University-Bottineau\". Attrazioni di Bottineau sono il \"Bottineau Winter Park\" e \"Tommy Turtle\", la pi\u00f9 grande tartaruga al mondo, simbolo della citt\u00e0. Creata nel 1978, alta circa 10 metri, la statua di fibra di vetro sponsorizza le vicine \"Turtle Mountains\".\nGeografia fisica.\nSecondo i rilevamenti dell'United States Census Bureau, la localit\u00e0 di Bottineau si estende su una superficie di 2,7 km\u00b2, tutti occupati da terre.\nPopolazione.\nSecondo il censimento del 2000, a Bottineau vivevano 2.336 persone, ed erano presenti 550 gruppi familiari. La densit\u00e0 di popolazione era di 861 ab./km\u00b2. Nel territorio comunale si trovavano 1.113 unit\u00e0 edificate. Per quanto riguarda la composizione etnica degli abitanti, il 95,25% era bianco, lo 0,34% era afroamericano, il 2,87% era nativo e lo 0,39% era asiatico. Lo 0,09% della popolazione apparteneva ad altre razze e l'1,07% a pi\u00f9 di una. La popolazione di ogni razza ispanica corrispondeva allo 0,98% degli abitanti.\nPer quanto riguarda la suddivisione della popolazione in fasce d'et\u00e0, il 19,0% era al di sotto dei 18, il 14,2% fra i 18 e i 24, il 18,9% fra i 25 e i 44, il 20,8% fra i 45 e i 64, mentre infine il 27,2% era al di sopra dei 65 anni di et\u00e0. L'et\u00e0 media della popolazione era di 43 anni. Per ogni 100 donne residenti vivevano 87,6 maschi."}
{"id": "1394298", "revid": "94647", "url": "https://it.wikipedia.org/wiki?curid=1394298", "title": "Edoardo VIII", "text": ""}
{"id": "1394301", "revid": "78273", "url": "https://it.wikipedia.org/wiki?curid=1394301", "title": "Rampo Edogawa", "text": ""}
{"id": "1394304", "revid": "2108263", "url": "https://it.wikipedia.org/wiki?curid=1394304", "title": "Leonardo II Tocco", "text": "Nel 1414 suo fratello Carlo I Tocco, che non aveva figli, lo associ\u00f2 con lui al trono d'Epiro.\nMor\u00ec verso il 1415. Gli succedette il figlio Carlo II Tocco, che Carlo I Tocco adott\u00f2 come figlio, prima di morire 1429."}
{"id": "1394305", "revid": "767487", "url": "https://it.wikipedia.org/wiki?curid=1394305", "title": "Carson (Dakota del Nord)", "text": "Carson \u00e8 un centro abitato (\"city\") degli Stati Uniti d'America, capoluogo della Contea di Grant, nello Stato del Dakota del Nord. Nel censimento del 2000 la popolazione era di 319 abitanti. La citt\u00e0 \u00e8 stata fondata nel 1910.\nGeografia fisica.\nSecondo i rilevamenti dell'United States Census Bureau, la localit\u00e0 di Carson si estende su una superficie di 10,40\u00a0km\u00b2, tutti occupati da terre.\nPopolazione.\nSecondo il censimento del 2000, a Carson vivevano 319 persone, ed erano presenti 83 gruppi familiari. La densit\u00e0 di popolazione era di 30,6\u00a0ab./km\u00b2. Nel territorio comunale si trovavano 201 unit\u00e0 edificate. Per quanto riguarda la composizione etnica degli abitanti, il 96,87% era bianco, l'1,25% apparteneva ad altre razze, mentre l'1,89% apparteneva a due o pi\u00f9 razze. La popolazione di ogni razza ispanica corrispondeva all'1,25% degli abitanti.\nPer quanto riguarda la suddivisione della popolazione in fasce d'et\u00e0, il 23,5% era al di sotto dei 18, il 5,6% fra i 18 e i 24, il 22,6% fra i 25 e i 44, il 16,9% fra i 45 e i 64, mentre infine il 31,3% era al di sopra dei 65 anni di et\u00e0. L'et\u00e0 media della popolazione era di 43 anni. Per ogni 100 donne residenti vivevano 85,5 maschi."}
{"id": "1394308", "revid": "767487", "url": "https://it.wikipedia.org/wiki?curid=1394308", "title": "Gemini (film 1999)", "text": " \u00e8 un film del 1999 diretto da Shinya Tsukamoto, liberamente ispirato ad un racconto del 1924 di Edogawa Rampo.\n\u00c8 stato presentato nella sezione \"Cinema del Presente\" alla 56\u00aa Mostra del Cinema di Venezia.\nTrama.\nGiappone, inizio Novecento, alla fine del periodo Meiji. Yukio \u00e8 un rispettato medico che conduce una vita apparentemente perfetta. L'unica imperfezione \u00e8 causata dalla disapprovazione dei suoi genitori per aver sposato Rin, una donna afflitta da un'amnesia sul proprio passato che ne rende misteriose le origini. In realt\u00e0, sono proprio i genitori di Yukio a nascondere un pesante segreto che riemerge tragicamente: Yukio ha un gemello, Sutekichi, che hanno abbandonato alla nascita a causa di una malformazione fisica.\nCresciuto nei bassifondi, come ladro e artista di strada, ora Sutekichi si vendica uccidendo gli odiati genitori che l'hanno ripudiato e impossessandosi della vita di Yukio, che getta in un pozzo. Lo scambio di persona fa in qualche modo riemergere in Rin il proprio passato: proviene anch'essa dai bassifondi ed \u00e8 stata la compagna di Sutekichi, prima di cominciare questa nuova vita. Pur capendo che non \u00e8 pi\u00f9 Yukio colui che vive con lei, porta avanti a sua volta la messinscena.\nMentre Sutekichi si adatta sempre pi\u00f9 al proprio ruolo, Yukio regredisce sempre pi\u00f9 ad uno stato animalesco, grazie al quale riuscir\u00e0 a prevalere sul fratello e riconquistare la propria vita. Ma la lotta fratricida l'ha trasformato in una persona diversa, che Rin non sa pi\u00f9 riconoscere come l'uno o l'altro degli uomini che ha amato."}
{"id": "1394309", "revid": "287204", "url": "https://it.wikipedia.org/wiki?curid=1394309", "title": "Alfa Chamaeleontis", "text": "Alfa Chamaeleontis (\u03b1 Cha / \u03b1 Chamaeleontis) \u00e8 la stella principale della costellazione del Camaleonte. \u00c8 una stella bianco-gialla di sequenza principale di classe F5III e si trova ad una distanza di 63,5 anni luce dal sistema solare.\nVista dalla Terra ha una magnitudine apparente di 4,1. vista la sua declinazione \u00e8 visibile solo dall'emisfero australe e dai luoghi dell'emisfero boreale prossimi all'equatore.\nLa stella ha un'et\u00e0 stimata di 1,5 miliardi anni, e con una massa una volta e mezzo quella solare ha probabilmente imboccato l'ultima parte della sua permanenza nella sequenza principale."}
{"id": "1394310", "revid": "29229", "url": "https://it.wikipedia.org/wiki?curid=1394310", "title": "Fillosilicati", "text": ""}
{"id": "1394313", "revid": "11695272", "url": "https://it.wikipedia.org/wiki?curid=1394313", "title": "Pastore riformato", "text": ""}
{"id": "1394317", "revid": "486946", "url": "https://it.wikipedia.org/wiki?curid=1394317", "title": "Agaricus viscidus", "text": ""}
{"id": "1394318", "revid": "486946", "url": "https://it.wikipedia.org/wiki?curid=1394318", "title": "Cortinarius viscidus", "text": ""}
{"id": "1394319", "revid": "486946", "url": "https://it.wikipedia.org/wiki?curid=1394319", "title": "Gomphus viscidus", "text": ""}
{"id": "1394320", "revid": "186283", "url": "https://it.wikipedia.org/wiki?curid=1394320", "title": "Iacopo Sannazaro", "text": ""}
{"id": "1394321", "revid": "1494169", "url": "https://it.wikipedia.org/wiki?curid=1394321", "title": "Oggetti non stellari nella costellazione del Corvo", "text": "Principali oggetti non stellari presenti nella costellazione del Corvo."}
{"id": "1394324", "revid": "1494169", "url": "https://it.wikipedia.org/wiki?curid=1394324", "title": "Oggetti non stellari nella costellazione del Cratere", "text": "Principali oggetti non stellari presenti nella costellazione del Cratere."}
{"id": "1394326", "revid": "8897", "url": "https://it.wikipedia.org/wiki?curid=1394326", "title": "Microsoft Compiled HTML Help", "text": ""}
{"id": "1394327", "revid": "1494169", "url": "https://it.wikipedia.org/wiki?curid=1394327", "title": "Oggetti non stellari nella costellazione della Croce del Sud", "text": "Principali oggetti non stellari presenti nella costellazione del Croce del Sud."}
{"id": "1394330", "revid": "29229", "url": "https://it.wikipedia.org/wiki?curid=1394330", "title": "Eruzione Vulcanica", "text": ""}
{"id": "1394339", "revid": "1494169", "url": "https://it.wikipedia.org/wiki?curid=1394339", "title": "Oggetti non stellari nella costellazione del Delfino", "text": "Principali oggetti non stellari presenti nella costellazione del Delfino."}
{"id": "1394342", "revid": "114493388", "url": "https://it.wikipedia.org/wiki?curid=1394342", "title": "Zinalrothorn", "text": "Lo Zinalrothorn (4.221\u00a0m s.l.m.) \u00e8 una montagna delle Alpi Pennine che si trova nel Canton Vallese svizzero.\nToponimo.\nIl toponimo deriva dal villaggio di Zinal, collocato a nord del monte e dalla parola tedesca \"rothorn\" che significa \"monte rosso\". Al tempo della sua prima conquista era conosciuta localmente come \"Moming\".\nCaratteristiche.\nLa montagna \u00e8 collocata lungo la cresta che dall'Obergabelhorn sale a nord verso il Weisshorn. Si trova tra la Mattertal e la Valle di Zinal.\nLa montagna fa parte della cosiddetta \"corona imperiale\", insieme di montagne che formano un ferro di cavallo: Les Diablons (3.609\u00a0m), il Bishorn (4.153\u00a0m), il Weisshorn (4.505\u00a0m), lo Schalihorn (3.974\u00a0m), lo Zinalrothorn (4.221\u00a0m), il Trifthorn (3.728\u00a0m), l'Obergabelhorn (4.062\u00a0m), il Mont Durand (3.712\u00a0m), la Pointe de Zinal (3.790\u00a0m), la Dent Blanche (4.356\u00a0m), il Grand Cornier (3.961\u00a0m), il Pigne de la L\u00e9 (3.396\u00a0m), la Garde de Bordon (3.310\u00a0m), ed al centro di questa gigantesca parabola il Monte Besso (3.667\u00a0m).\nLa montagna si presenta con la vetta leggermente storta dalla quale si dipartono tre creste principali: quella nord, quella sud-est e quella sud-ovest (detta \"Rothorngrat\"). Scendendo la cresta nord si incontra un'anticima particolarmente importante detta l\"\u00c9paule\".\nIl fianco orientale della montagna \u00e8 ammantato dall'Hohlichtgletscher mentre da quello occidentale scende il Glacier du Mountet.\nPrime ascensioni.\nLa prima ascensione alla vetta fu realizzata da Leslie Stephen e Florence Crauford Grove con le guide Jakob Anderegg e Melchior Anderegg da Zinal lungo la cresta nord il 22 agosto 1864.\nAl 1933 risale la salita per la cresta sud-est da parte di Caspar Mooser, \u00c9mile-Robert Blanchet e Richard Pollinger.\nNel 1945 Andr\u00e9 Roch risale il versante est della montagna\nInfine nel 1971 Paul Etter realizza la prima ascesa invernale del versante est.\nVie di salita.\nLa via normale di salita alla vetta parte dalla Rothornh\u00fctte che si trova nella valle di Zermatt a quota 3.198\u00a0m. Essa si sviluppa lungo la cresta sud-est e poi sul finale lungo quella sud-ovest. La valutazione globale della salita \u00e8 AD-. Dal rifugio si punta verso nord mettendo piede sul \"Rothorngletscher\" mantenendosi sotto la parete rocciosa di sinistra. Si supera la parete nel canale pi\u00f9 accessibile e poi si continua per rocce e neve fino alla cresta sud-est vera e propria. La si sale direttamente oppure ci si tiene sulla sinistra sulla neve fino al congiungimento di una cresta secondaria che sale alla destra. \nSi continua per cresta fino a quando essa si impenna verso la vetta. Verso la quota dei 3.900\u00a0m si abbandona la cresta e si sale obliquamente il versante sud verso l'evidente canale che porta alla \"forcella Gabel\" lungo la cresta sud-ovest. Si risale poi questa cresta allontanandosi brevemente da essa di fronte ad un muro verticale ed incontrando cos\u00ec la \"placca Biner\". Superato questo passaggio delicato si riprende la cresta e si raggiunge cos\u00ec la vetta.\nLa salita della cresta nord \u00e8 valutata AD+. Essa inizia dalla Cabane du Grand Mountet. Dalla capanna si sale e poi si mette piede sul Glacier du Mountet. Lo si risale in direzione nord-est fino a raggiungere il colle che separa lo Zinalrothorn dal \"Blanc de Moming\". Si risale la cresta nord fino all'\"\u00c9paule du Zinalrothorn\" (4.017\u00a0m). Si continua poi la cresta superando vari gendarmi e risalti fino alla vetta.\nLa salita della cresta sud-ovest (\"Rothorngrat\") \u00e8 valutata D-. Essa pu\u00f2 iniziare dalla Cabane du Grand Mountet (versante di Zinal) oppure dalla Rothornh\u00fctte (versante di Zermatt). Nel primo caso dalla Cabane du Grand Mountet si sale in direzione ovest passando il Glacier du Mountet e puntando verso il \"Rothornjoch\". Per un canale si guadagna la cresta sud-ovest. Si percorre la cresta superando vari gendarmi e risalti. Alla \"forcella Gabel\" ci si congiunge con la via normale. Nel secondo caso partendo dalla Rothornh\u00fctte si segue per la prima parte la via normale verso la vetta. Arrivati all'altezza di 3.760\u00a0m si attraversa verso occidente per mettere piede sulla parte alta del \"Triftgletscher\". Si attraversa il ghiacciaio in direzione del \"Rothornjoch\" e si sale al colle. Poi la salita continua come la descrizione precedente."}
{"id": "1394357", "revid": "306856", "url": "https://it.wikipedia.org/wiki?curid=1394357", "title": "Melchior Anderegg", "text": "Biografia.\nFu una grande guida alpina nelle prime ascensioni a molte importanti montagne nelle Alpi Graie, Pennine e bernesi durante il periodo d'oro dell'alpinismo. I suoi clienti furono molti britannici, e tra questi i pi\u00f9 famosi furono Leslie Stephen e Lucy Walker.\nPrime ascensioni.\nHa compiuto la prima ascensione delle seguenti montagne:\nHa compiuto la prima ascensione delle seguenti vie:"}
{"id": "1394363", "revid": "1573940", "url": "https://it.wikipedia.org/wiki?curid=1394363", "title": "Nannopsittaca dachilleae", "text": "Il pappagallino amazzonico (Nannopsittaca dachilleae ) \u00e8 un uccello della famiglia degli Psittacidi. Si presenta con taglia attorno ai 12\u00a0cm, piumaggio verde, testa e nuca sfumate in azzurro, colorazione grigio-verde nelle parti addominali e ventrali, becco e zampe rosate, anello perioftalmico nudo giallo, iride arancio. Questo pappagallo vive in Per\u00f9 e Bolivia; sembra avere abitudini nomadi. Gregario e sociale non si hanno dati certi sulle abitudini riproduttive."}
{"id": "1394367", "revid": "124709616", "url": "https://it.wikipedia.org/wiki?curid=1394367", "title": "Flurbiprofene", "text": "Il flurbiprofene \u00e8 una molecola che deriva dall'acido fenilpropionico e appartiene alla famiglia dei FANS.\nFarmacocinetica.\nDopo somministrazione per via orale il farmaco viene ben assorbito dal tratto gastrointestinale e si distribuisce rapidamente in tutti i tessuti. Il picco di concentrazione plasmatica si raggiunge circa 90 minuti dopo l'ingestione. Il farmaco si lega quasi completamente alle proteine plasmatiche (99% circa). L'emivita di eliminazione \u00e8 pari a 3-4 ore.\nL'escrezione avviene prevalentemente attraverso le urine, sia in forma libera che coniugata.\nTossicit\u00e0.\nLa DL50 di flurbiprofene \u00e8 compresa fra 228\u2013344\u00a0mg/kg.\nUsi clinici.\nIl flurbiprofene \u00e8 utilizzato in clinica in tutti quegli stati morbosi in cui la componente infiammatoria \u00e8 la caratteristica predominante. In particolare viene utilizzato in ambito reumatologico per il trattamento della artrite reumatoide e della spondilite anchilosante, traumatologico e pneumologico. Diffuso \u00e8 anche il suo utilizzo in ambito otorinolaringoiatrico ed odontoiatrico per il trattamento delle infiammazioni e del dolore del cavo orofaringeo, con particolare riguardo alle periodontiti, gengiviti, stomatiti o faringiti e laringiti.\nUn derivato importante \u00e8 l'R-flurbiprofen, composto utilizzato oggi solamente in prova nei laboratori per il trattamento del cancro metastatico alla prostata e l'Alzheimer.\nEffetti collaterali ed indesiderati.\nIl flurbiprofene condivide molti effetti collaterali ed indesiderati con altri FANS. In particolare il farmaco pu\u00f2 determinare dolore epigastrico, emorragia gastrointestinale, ulcera peptica o perforazione.\nControindicazioni.\nL'uso del flurbiprofene \u00e8 sconsigliato a chi soffre od in passato ha sofferto di ulcera peptica, poich\u00e9 il farmaco, cos\u00ec come altri FANS, pu\u00f2 riacutizzare una simile condizione. Il farmaco non deve essere assunto da soggetti con ipersensibilit\u00e0 nota verso il principio attivo. \u00c8 bene evitare la somministrazione nei soggetti con forme allergiche, ad esempio asma, rinite od orticaria di tipo allergico, per la maggiore facilit\u00e0 con cui si possono verificare episodi di ipersensibilit\u00e0.\nSovradosaggio.\nIn caso di sovradosaggio i sintomi pi\u00f9 frequenti sono rappresentati da nausea, vomito ed irritazione gastrointestinale.\nInterazioni.\nIl flurbiprofene pu\u00f2 occasionalmente ridurre l'attivit\u00e0 diuretica della furosemide e di altri diuretici. Interferisce anche con i farmaci anticoagulanti aumentandone l'effetto. Il farmaco aumenta anche i livelli plasmatici dei glicosidi cardioattivi."}
{"id": "1394371", "revid": "287204", "url": "https://it.wikipedia.org/wiki?curid=1394371", "title": "Regicidio", "text": "Il regicidio (dal latino: \"rex\", \"re\", e un derivato di \"caedere\", \"uccidere\") \u00e8 una variante dell'omicidio caratterizzata dalla soppressione della vita di un re.\nStoria.\nXVII e XVIII secolo: il regicidio nella Rivoluzione inglese e nella Rivoluzione francese.\nIn Francia e in Inghilterra il regicidio (tentato o realizzato) era punito un tempo con lo squartamento, una forma di tortura ed esecuzione capitale particolarmente cruenta.\nEsempio eclatante di regicidio fu l'omicidio del protestante Enrico IV di Francia, avvenuto a Parigi il 14 maggio 1610 per mano del cattolico Fran\u00e7ois Ravaillac.\nIl termine \"regicidio\" venne per la prima coniato al tempo della Restaurazione, per indicare il \"crimine\" commesso dai membri della Convenzione nazionale (i \"Conventionels\") rei di aver votato ed eseguito la condanna a morte di Luigi XVI di Francia.\nIl regicidio nello stato di diritto.\nNel diritto italiano, chi si macchiava di tale delitto era passibile della pena di morte mediante fucilazione. \nNel periodo tra il 1889 e il fascismo, alla pena di morte fu sostituito l'ergastolo, per effetto dell'abolizione della stessa: esso fu infatti inflitto all'anarchico Gaetano Bresci, per il regicidio di Umberto I d'Italia, avvenuto a Monza il 29 luglio 1900.\nAll'avvento della Repubblica, il delitto di regicidio \u00e8 stato sostituito con quello di attentato contro il Presidente della Repubblica."}
{"id": "1394372", "revid": "175558", "url": "https://it.wikipedia.org/wiki?curid=1394372", "title": "2-metil-branched-caina-enoil-CoA reduttasi", "text": ""}
{"id": "1394375", "revid": "767487", "url": "https://it.wikipedia.org/wiki?curid=1394375", "title": "Tesoro, mi si \u00e8 allargato il ragazzino", "text": "Tesoro, mi si \u00e8 allargato il ragazzino (\"Honey, I Blew Up the Kid\") \u00e8 un film del 1992 diretto da Randal Kleiser. \u00c8 una commedia fantascientifica, seguito di \"Tesoro, mi si sono ristretti i ragazzi\" del 1989. La pellicola ricevette candidature a svariati festival cinematografici, senza ricevere per\u00f2 alcun premio. Ha avuto un seguito, \"Tesoro, ci siamo ristretti anche noi\" (1997).\nTrama.\nLa famiglia Szalinski ha adesso un nuovo membro: Adam. Il bambino \u00e8 molto vivace: non riesce a stare nel suo box, uscendone in continuazione, e vuole sempre giocare con la chitarra di suo fratello Nick, nel frattempo cresciuto dopo gli eventi del film precedente. Come tutti i bambini vuole avere l'attenzione della sua famiglia, una mattina, mentre Diane accompagna la figlia maggiore Amy al College, Wayne porta i suoi figli al laboratorio dove lavora, nonostante il Dr. Charles Hendrickson, supervisore del laboratorio, sia contrario alle idee di Wayne. Szalinski sta lavorando ad una nuova invenzione capace di ingrandire gli oggetti, cos\u00ec decice di sperimentare il suo progetto sul coniglio di pezza di Adam. Il bambino, per\u00f2, nel tentativo di riprendersi il peluche, esce dal suo passeggino e, mentre Wayne e Nick controllano i computer, tocca il suo coniglio proprio mentre viene azionato il laser della macchina: Adam viene cos\u00ec accidentalmente sottoposto alle stesse radiazioni del pupazzo.\nUna volta a casa, Adam comincia a crescere a vista d'occhio. Diane ritorna a casa e, dopo aver addormentato Adam, lei e il marito si precipitano al magazzino del laboratorio per cercare il vecchio apparecchio di Wayne in grado di rimpicciolire tutto, mentre Nick rimane a casa per tenere d'occhio il fratello. Tuttavia Adam cresce altri tre metri ed esce all'aperto sfondando il muro: e cos\u00ec Nick e Mandy, la babysitter di Adam arrivata nel frattempo, e della quale Nick \u00e8 segretamente innamorato, si mettono a cercarlo in giro per le vie, lo trovano in mezzo ad una strada dopo che ha causato diversi danni, in quel momento arriva la polizia e li imprigiona tutti e tre. Quando i coniugi Szalinski tornano a casa con il marchingegno, trovano il muro sfondato e si mettono disperatamente in cerca del figlio con l'aiuto delle forze dell'ordine.\nNel frattempo Adam cresce ancora, riesce a liberarsi dal camion in cui era stato rinchiuso ed \u00e8 a piede libero, con Nick e Mandy sistemati all'interno del suo marsupio. Inoltre \u00e8 diventato bersaglio anche del direttore del progetto, Hendrickson, nemico di Wayne, con elicotteri militari e proiettili anestetizzanti per catturare il \"mostro\". Adam, diventato una sorta di Godzilla alto ormai 30 metri, raggiunge Las Vegas, dove le radiazioni elettromagnetiche presenti sulle luci al neon possono farlo crescere ulteriormente, a quel punto l'unico modo per risolvere il problema \u00e8 tenere fermo Adam per il tempo necessario al rimpicciolimento. Diane si fa quindi ingrandire dal marito, mette in fuga Hendrickson e tranquillizza il figlio in modo da farsi rimpicciolire entrambi, dimenticandosi per\u00f2 di Nick e Mandy, che vengono ristretti durante il processo. Riescono a ritrovarli alle prime luci dell'alba nelle vicinanze, assieme al gigantesco coniglio di pezza di Adam, Nick \u00e8 comunque felice perch\u00e9 \u00e8 riuscito a conquistare Mandy e a farsi baciare da lei."}
{"id": "1394376", "revid": "1005847", "url": "https://it.wikipedia.org/wiki?curid=1394376", "title": "Elezioni politiche in Italia del 1948", "text": "Le elezioni politiche in Italia del 1948 per il rinnovo dei due rami del Parlamento Italiano \u2013 la Camera dei deputati e il Senato della Repubblica \u2013 si tennero domenica 18 e luned\u00ec 19 aprile 1948.\nLa Democrazia Cristiana si aggiudic\u00f2 la maggioranza relativa dei voti e quella assoluta dei seggi, caso unico nella storia della Repubblica. Questo straordinario successo rese il partito guidato da Alcide De Gasperi il punto di riferimento per l'elettorato anticomunista e il principale partito italiano per quasi cinquant'anni, fino al suo scioglimento nel 1994.\nNetta fu la sconfitta del Fronte Democratico Popolare, lista che comprendeva sia il Partito Comunista Italiano sia il Partito Socialista Italiano. Con circa il 30% dei voti il fronte della sinistra fu fortemente ridimensionato rispetto alle precedenti elezioni. Su questo dato influ\u00ec pesantemente la scissione socialdemocratica avvenuta un anno prima e guidata da Giuseppe Saragat. Sull'altro fronte la destra, ancora divisa tra liberali, monarchici e i neonati missini, ottenne risultati mediocri perdendo consensi rispetto alle precedenti elezioni.\nSistema di voto.\nLe elezioni politiche del 1948 si tennero con il sistema di voto introdotto con il decreto legislativo luogotenenziale n. 74 del 10 marzo 1946, dopo essere stato approvato dalla Consulta Nazionale il 23 febbraio 1946. Concepito per gestire le elezioni dell'Assemblea Costituente previste per il successivo 2 giugno, il sistema fu poi recepito come normativa elettorale per la Camera dei deputati con la legge n. 6 del 20 gennaio 1948. Per quanto riguarda il Senato della Repubblica, i criteri di elezione vennero stabiliti con la legge n. 29 del 6 febbraio 1948 la quale, rispetto a quella per la Camera, conteneva alcuni piccoli correttivi in senso maggioritario, pur mantenendosi anch'essa in un quadro largamente proporzionale.\nDifatti secondo la suddetta legge, i partiti presentavano in ogni circoscrizione una lista di candidati. L'assegnazione di seggi alle liste circoscrizionali avveniva con un sistema proporzionale utilizzando il metodo dei divisori con \"quoziente Imperiali\"; determinato il numero di seggi guadagnati da ciascuna lista, venivano proclamati eletti i candidati che, all'interno della stessa, avessero ottenuto il maggior numero di preferenze da parte degli elettori, i quali potevano esprimere il loro gradimento per un massimo di quattro candidati.\nI seggi e i voti residuati a questa prima fase venivano raggruppati poi nel \"collegio unico nazionale\", all'interno del quale gli scranni venivano assegnati sempre col metodo dei divisori, ma utilizzando ora il \"quoziente Hare\" naturale ed esaurendo il calcolo tramite il metodo dei pi\u00f9 alti resti. Diversamente dalla Camera, la legge elettorale del Senato si articolava su base regionale, seguendo il dettato costituzionale (art.57).\nOgni regione era suddivisa in tanti collegi uninominali quanti erano i seggi a essa assegnati. All'interno di ciascun collegio, veniva eletto il candidato che avesse raggiunto il \"quorum\" del 65% delle preferenze: tale soglia, oggettivamente di difficilissimo conseguimento, tradiva l'impianto proporzionale su cui era concepito anche il sistema elettorale della Camera Alta. Qualora, come normalmente avveniva, nessun candidato avesse conseguito l'elezione, i voti di tutti i candidati venivano raggruppati in liste di partito a livello regionale, dove i seggi venivano allocati utilizzando il \"metodo D'Hont\" delle maggiori medie statistiche e quindi, all'interno di ciascuna lista, venivano dichiarati eletti i candidati con le migliori percentuali di preferenza. Oltre ai senatori eletti, erano presenti anche 106 senatori di diritto.\nCircoscrizioni.\nIl territorio nazionale italiano venne suddiviso alla Camera dei deputati in 31 circoscrizioni plurinominali e al Senato della Repubblica in 19 circoscrizioni plurinominali, corrispondenti alle regioni italiane, e 232 collegi uninominali.\nCircoscrizioni della Camera dei deputati.\nLe circoscrizioni della Camera dei deputati furono le seguenti:\nCircoscrizioni del Senato della Repubblica.\nLe circoscrizioni del Senato della Repubblica furono invece quelle imposte dalla Costituzione:\nQuadro politico.\nDall'esclusione delle sinistre alla firma della Costituzione.\nIl clima di collaborazione che aveva animato le forze politiche in seguito alla Liberazione era stato presto sostituito da una violentissima contrapposizione ideologica, esacerbata dal contesto internazionale. Nel 1947, il Presidente del Consiglio De Gasperi si rec\u00f2 negli Stati Uniti, ottenendo dal Presidente Harry Truman l'assicurazione di poderosi aiuti economici per la ricostruzione del Paese. Il deficit statale era ingente, il carovita non permetteva a buona parte della popolazione una vita dignitosa, la guerra aveva distrutto edifici e infrastrutture.\nIl piano Marshall divenne cos\u00ec un eccellente argomento propagandistico: esaltato dalla DC, fortemente osteggiato dalle sinistre, esso fu subordinato all'emarginazione dei comunisti dal Governo presieduto da De Gasperi, che allora comprendeva ancora i partiti membri del Comitato di Liberazione Nazionale. Nel maggio 1947, a seguito della crisi politica mondiale, il presidente della DC form\u00f2 un esecutivo che non prevedeva nessun esponente dei socialisti e dei comunisti, mentre erano presenti i socialdemocratici. L'esigenza di dare all'esecutivo un base che raccogliesse il pi\u00f9 possibile le forze moderate e socialdemocratiche era avvertita da De Gasperi e dal Segretario di Stato George Marshall, il quale sollecit\u00f2 la presenza socialdemocratica, dal momento che il partito di Giuseppe Saragat aveva legami privilegiati con il mondo sindacale e politico statunitense.\nLo scontro si spost\u00f2 ben presto nelle piazze, con scioperi e proteste in diverse occasioni cui seguirono le ferme risposte del Governo che non potevano non rendere ancora pi\u00f9 crudo lo scontro in atto. La fine della collaborazione tra tutti i partiti antifascisti non blocc\u00f2 i lavori, gi\u00e0 avanzati, dell'Assemblea Costituente che terminarono il 22 dicembre 1947, con l'approvazione definitiva della Costituzione (concepita sotto l'ossessione di un ritorno della dittatura e tenuta a battesimo, principalmente, da due forze politiche \u2013 la cattolica e la marxista \u2013 estranee, se non ostili, al Risorgimento). A seguito di ci\u00f2 l'Assemblea Costituente fu sciolta e furono indette le elezioni politiche.\nCampagna elettorale.\nTerminata l'esperienza al governo, e divenuto evidente che l'Italia guidata da Alcide De Gasperi puntava sull'Occidente e al Patto Atlantico, PCI e PSI decisero di fondare un'alleanza elettorale, presentando liste comuni: nacque cos\u00ec il Fronte Democratico Popolare. Durante il Congresso socialista del 18 gennaio 1948, Sandro Pertini sostenne che la lista unica socialcomunista fosse un errore, poich\u00e9 il partito sarebbe diventato un vassallo del PCI: nella successiva votazione il Congresso socialista si pronunci\u00f2 a favore del Fronte (con una maggioranza del 99,43%) e delle liste uniche con i comunisti (favorevole il 66,78%). L'ala \u00abdestra\u00bb del PSI si un\u00ec al Partito Socialista dei Lavoratori Italiani (nato dalla \u00abscissione di Palazzo Barberini\u00bb nel 1947) a formare la lista Unit\u00e0 Socialista (su 115 deputati dell'Assemblea Costituente, 52 si schierarono con il PSLI), mentre liberali e qualunquisti si unirono nel Blocco Nazionale.\nLa contrapposizione tra DC e FDP cre\u00f2 una sorta di bipolarismo che rispecchiava fedelmente la divisione politica internazionale: la guerra fredda appena esplosa, infatti, e la divisione del mondo in sfere d'influenza ebbero una grossa ripercussione sulle elezioni italiane. L'unione socialcomunista avvenne nel momento in cui l'URSS pretendeva che i partiti comunisti occidentali acclamassero il lavoro dell'Armata Rossa nell'Europa orientale: puntualmente, PCI e PSI applaudirono le persecuzioni attuate in Cecoslovacchia da Klement Gottwald, in collaborazione con il Ministro dell'Interno Nocek, successivamente al colpo di Stato di febbraio.\nLa Chiesa cattolica intervenne direttamente nella contesa con l'istituzione dei Comitati Civici, fondati da Luigi Gedda (presidente dell'Azione Cattolica) su suggerimento di Papa Pio XII. Gedda in due settimane riusc\u00ec a costituire i Comitati Civici, coinvolgendo numerosi attivisti dell'Azione Cattolica , mobilitando le parrocchie, sacerdoti e anche vescovi, coadiuvato da fidati collaboratori quali Ugo Sciascia, che nel 1952 ne divenne il direttore generale. Lo stesso pontefice disse che la scelta del voto era \u00abcon Cristo o contro Cristo\u00bb, mentre i vescovi di grandi diocesi precisarono che costituiva peccato mortale sia il non votare sia il votare \u00abper le liste e per i candidati che non danno sufficiente affidamento di rispettare i diritti di Dio, della Chiesa e degli uomini\u00bb.\nLa fede gioc\u00f2 un ruolo rilevante nella campagna elettorale e fu probabilmente un potente fattore di mobilitazione per i cattolici non interessati alla dialettica politica. La mobilitazione fu ingente: centinaia di migliaia furono i militanti che in ogni parte d'Italia organizzavano comizi, affiggevano manifesti (quelle del 1948 furono le prime elezioni in cui divenne rilevante il ruolo della propaganda cartellonistica), praticavano proselitismo convincendo casa per casa gli elettori indecisi. Per vastit\u00e0 della mobilitazione, numero di votanti e importanza della posta in gioco, le elezioni del 1948 segnano un unicum nella storia delle consultazioni elettorali italiane.\nTra la met\u00e0 del 1947 e la met\u00e0 del 1948 gli Stati Uniti fornirono all'Italia un contributo di 300 milioni di dollari per alimentari e medicinali. L'ambasciatore americano James Dunn collabor\u00f2 con la DC: la stessa America, in particolare gli italoamericani, si sentiva coinvolta nella contesa elettorale e molti americani inviarono lettere a cittadini italiani, di loro conoscenza o non, per esortarli a non votare il FDP, poich\u00e9 quella scelta avrebbe significato l'esclusione dell'Italia dal piano Marshall, il blocco all'emigrazione italiana negli Stati Uniti e \u00abla maledizione di Dio\u00bb. Il Fronte disse che, in caso di vittoria, gli aiuti statunitensi sarebbero stati ben accettati, ma il governo di Washington, tramite l'alto funzionario del Dipartimento di Stato Michael McDermott, avvert\u00ec che in caso di vittoria comunista gli Stati Uniti avrebbero tolto tutti gli aiuti economici all'Italia.\nGli intellettuali si schierano a favore delle sinistre e un appello dell'Alleanza per la cultura raccolse circa 4.000 firme: molte persone firmarono in maniera opportunista e conformista, dal momento che se la DC avesse vinto la loro adesione allo schieramento opposto non avrebbe avuto ripercussioni, mentre se avesse vinto il Fronte l'averlo appoggiato sarebbe stato di enorme vantaggio. Tra i firmatari ci furono anche uomini di spessore che, in nome del laicismo e della tradizione risorgimentale e anticlericale, finirono per identificare la libert\u00e0 di pensiero con le sinistre (tra essi Guido Calogero, Giacomo Debenedetti, Giacomo Devoto e Arturo Carlo Jemolo).\nAnalisi territoriale del voto.\nLa Democrazia Cristiana ottiene un notevole aumento di consensi in tutto il Paese. Particolarmente rilevanti sono quelli delle regioni centro-meridionali, con incrementi che superano il 20% dei voti nella Provincia di Frosinone e in Provincia di Salerno. Meno imponenti, seppur superiori al 5%, quelli delle regioni centrali, mentre nel Nord la percentuale di voti guadagnati \u00e8 allineata con quella nazionale. A seguito di ci\u00f2, la distribuzione del consenso democristiano risulta pi\u00f9 omogeneo rispetto alle precedenti elezioni, anche se la DC resta ancora molto radicata nell'Alta Lombardia e nel Triveneto, superando il 70% dei consensi a Vicenza e Bergamo, e in Provincia di Lucca, in Abruzzo e nel Lazio. Si confermano invece ostili al partito le regioni dell'Italia centrale. Infine si portano al di sopra della media nazionale le percentuali nell'Italia meridionale mentre quelle del Nord-Ovest scendono al di sotto del risultato nazionale.\nIl Fronte Democratico Popolare non conferma i risultati di PCI e PSIUP nelle precedenti elezioni, ma la distribuzione geografica di questo calo di consensi non \u00e8 per niente omogenea. Infatti \u00e8 nel nord Italia che pu\u00f2 essere localizzata l'emorragia di voti, con decrementi generalmente superiori al 10% e talvolta anche oltre il 20%, che sono solo in parte compensati dal risultato dei socialdemocratici. Anche nell'Italia centrale si registrano decisi cali per le forze di sinistra, ma pi\u00f9 contenuti. In netta controtendenza i risultati del Centro-Sud, dove il FDP incrementa i propri consensi, soprattutto in Calabria e Campania. In queste zone, tuttavia, sia i socialisti che i comunisti si erano rivelati particolarmente deboli e infatti, nonostante gli incrementi, le percentuali restano inferiori alla media nazionale, salvo alcune eccezioni come la Sicilia meridionale e la Provincia di Foggia. Le sinistre si confermano molto deboli anche nel Triveneto e nell'Alta Lombardia. Nonostante il calo di consensi, gli ottimi risultati delle precedenti elezioni rendono le cosiddette \u00abRegioni Rosse\u00bb (Emilia-Romagna, Toscana e Umbria) le zone pi\u00f9 forti del FDP, con risultati anche superiori al 60%. A queste si aggiungono, seppur con risultati pi\u00f9 modesti, anche il Nord-Ovest, il mantovano e il Polesine.\nL'Unit\u00e0 Socialista ottiene ottimi risultati nell'Italia settentrionale, dove si aggira tra l'8 e il 10% dei voti. Particolarmente rilevanti sono i risultati tra le province di Belluno e Udine, dove tocca il 15%. Nell'Italia centrale i consensi sono in linea con la media nazionale (anche se in qualche caso inferiori), mentre i risultati del Sud sono nettamente al di sotto della media, con qualche eccezione come la Basilicata e la Sicilia orientale, dove riscuote ottimi consensi.\nIl Blocco Nazionale perde gran parte del consenso che avevano accumulato, nelle precedenti elezioni, l'UDN e il FUQ. Nel Centro-Nord il calo \u00e8 piuttosto contenuto, ma in queste zone i due partiti non avevano ottenuto grande successo. Al contrario al Sud, con pochissime eccezioni, si assiste a dei veri e propri tracolli, spesso superiori al 20%, con punte del -30% registrate in Provincia di Napoli. Nonostante ci\u00f2 i liberali si confermano radicati quasi esclusivamente al Sud dove ottengono risultati molto al di sopra della media nazionale, con l'eccezione della Sicilia centrale. Nel Centro-Nord si registrano risultati rilevanti solo nel Piemonte occidentale e in Friuli-Venezia Giulia.\nIl Partito Nazionale Monarchico risulta stabile rispetto alle precedenti elezioni. Ci\u00f2 \u00e8 conseguenza di un calo di consensi nel Nord, non compensato dal fatto che si presenta in molte circoscrizioni dove prima era assente, e di una leggera crescita al Sud. In quest'area per\u00f2 il confronto \u00e8 molto variegato. Si alternano crescite considerevoli in Campania, Sicilia e Basilicata e drastici cali in Calabria e nel Salento, dove arriva a perdere anche il 20% dei voti. Il PNM conferma il suo forte radicamento nel Mezzogiorno, con l'eccezione di Calabria e Sardegna. Pessimi risultati invece provengono dalle regioni del Centro-Nord, dove molto spesso non raggiunge il punto percentuale.\nIl Partito Repubblicano Italiano arretra su tutto il territorio nazionale. In particolare perde molti consensi nell'Italia centrale, che per\u00f2 si conferma ancora la zona pi\u00f9 forte dei repubblicani, soprattutto nella Romagna, nelle Marche e sulla costa Toscana. Altre zone in cui percepisce un buon consenso sono la Calabria e la Provincia di Trapani. Nel resto del Paese il PRI risulta piuttosto debole e generalmente in calo rispetto alle precedenti consultazioni.\nIl Movimento Sociale Italiano vede pervenire la maggior parte dei suoi consensi dal Centro-Sud, dove ottiene risultati superiori al 5% in Calabria e nelle province di Roma e Napoli. Al Nord invece risulta molto debole, spesso sotto l'1% dei voti.\nRispetto alle precedenti elezioni la DC conferma il primato in quasi tutte le province, conquistando Ancona e Aosta e perdendo Vercelli. Inoltre i vantaggi aumentano considerevolmente soprattutto nelle zone pi\u00f9 forti dei democristiani, cio\u00e8 nel Nord-Est e nel Centro-Sud, dove talvolta riesce a distaccare il secondo partito di pi\u00f9 del 50%. Meno consistenti i distacchi in Calabria, in alcune parti della Puglia e nel sud della Sicilia mentre il Nord-Ovest si conferma una zona molto contesa, con vantaggi da parte di entrambi i partiti molto risicati. Il FDP si rafforza notevolmente nelle \u00abRegioni Rosse\u00bb accumulando vantaggi anche superiori al 30%.\nConseguenze del voto.\nLe elezioni furono importanti perch\u00e9 fissarono per lungo tempo alcuni capisaldi della Repubblica italiana: il pluralismo polarizzato che prevedeva una DC sempre vincente; l'esclusione dei comunisti da ogni esecutivo; l'adesione dell'Italia al blocco occidentale; la forte appartenenza ideologica; la presenza di forti partiti di massa; l'adesione a due concezioni della societ\u00e0 oltre che a dei meri partiti politici; la bassa mobilit\u00e0 elettorale; il sistema elettorale proporzionale puro; una mappa geopolitica che vedeva le sinistre forti nel Centro-Nord, la DC nel Triveneto e le destre al Sud; la contrapposizione comunismo-anticomunismo; la trasformazione dell'avversario politico in nemico da delegittimare; l'influenza pi\u00f9 o meno marcata delle gerarchie ecclesiastiche nella politica.\nDe Gasperi comment\u00f2 i risultati affermando: \u00abCredevo che piovesse, non che grandinasse\u00bb. Circa un mese dopo il voto Togliatti, secondo alcune testimonianze, era contento di aver perso le elezioni, mentre durante un dibattito preelettorale ostent\u00f2 preoccupazione da un eventuale successo, dichiarando: \u00abSe per combinazione avessimo la maggioranza alle elezioni, chi di voi sarebbe all'altezza di reggere alla situazione, se fate politica con il sentimento e non con il calcolo?\u00bb.\nIl nuovo Parlamento fu chiamato a eleggere il nuovo Presidente della Repubblica. Dopo la rinuncia di De Nicola, De Gasperi propose come candidato Carlo Sforza, ma a causa dei franchi tiratori e dell'opposizione dei socialdemocratici la candidatura fu ritirata (dopo le prime due votazioni). Tramontato Sforza, il nuovo candidato fu Luigi Einaudi, mentre le sinistre proposero Vittorio Emanuele Orlando: al quarto scrutinio Einaudi fu eletto Capo dello Stato con 518 voti, contro i 320 di Orlando.\nIl centrismo.\nL'esito delle elezioni fu nettamente favorevole alla Democrazia Cristiana. La propaganda anticomunista, gli aiuti economici americani, il ruolo della fede, l'adesione a un sistema democratico occidentale piuttosto che a uno comunista ebbero la meglio. Ma c'era anche dell'altro: pi\u00f9 si avvicinavano le elezioni pi\u00f9 cresceva la massa dei capitali fuggiti all'estero, spesso seguita da coloro che li avevano esportati.\nDando prova di intelligenza politica, al fine di non inimicarsi altri settori dello scacchiere politico, De Gasperi scelse di non costituire un esecutivo monocolore democristiano, pur avendone i numeri, ma di avvalersi dei partiti minori che lo avevano appoggiato nei precedenti esecutivi: PRI, PLI e i PSLI. Nacque cos\u00ec il quinto governo De Gasperi, a cui sarebbero succeduti altri due esecutivi sempre presieduti dal capo democristiano. S'iniziava quindi una nuova fase politica, dopo quella della collaborazione, imperniata sulla DC come forza dominante e che, per tale motivo, venne chiamata fase del centrismo.\nControversie.\nAlcuni documenti segreti statunitensi declassificati testimoniano come la Central Intelligence Agency (CIA) abbia fornito sostegno economico ed equipaggiamento militare ai partiti centristi italiani per le elezioni politiche italiane del 1948. Tale sostegno \u00e8 confermato anche da F. Mark Wyatt, ex agente della CIA operante in Italia. Il 16 febbraio 2018, l'ex direttore della CIA James Woolsey ha dichiarato in un'intervista televisiva che l'esito delle elezioni fu probabilmente influenzato al fine di favorire la sconfitta del Fronte Democratico Popolare.\nIn caso di vittoria dei comunisti alle elezioni, la CIA prevedeva d'impedirgli l'accesso al potere tramite la falsificazione dei risultati elettorali o con la forza. La CIA pubblic\u00f2 anche lettere false per screditare i capi del Partito Comunista Italiano. Le agenzie degli Stati Uniti intrapresero una campagna di scrittura di almeno dieci milioni di lettere, fecero numerose trasmissioni radiofoniche a onde corte e finanziarono la pubblicazione di libri e articoli, che mettevano in guardia gli italiani dalle conseguenze di una vittoria comunista.\nLa CIA si oppone alla declassificazione completa di tutti i documenti segreti sull'influenzamento di queste elezioni."}
{"id": "1394379", "revid": "123383873", "url": "https://it.wikipedia.org/wiki?curid=1394379", "title": "Stade Roland Garros", "text": "Lo Stade Roland Garros \u00e8 un impianto tennistico situato nel XVI \"arrondissement\" di Parigi, Francia, teatro nei mesi di maggio e giugno degli Open di Francia, uno dei quattro tornei del Grande Slam nonch\u00e9 principale torneo tennistico su terra rossa. \nL'impianto \u00e8 dedicato alla memoria di Roland Garros, aviatore ed eroe francese della prima guerra mondiale, primo pilota a sorvolare il Mar Mediterraneo e primo a installare una mitragliatrice \"frontale\" sugli aerei da combattimento per permettergli di svolgere le due fasi, del pilotare e dello sparare, contemporaneamente. Gli 8,5 ettari su cui si estende comprendono venti campi, tra cui tre principali, \"Les Jardins de Roland-Garros\", un grande ristorante con un complesso di punti ristoro, \"Le Village\", area dedicata alla stampa e ai VIP, il \"Centre National de l'Entrainement\" e il Tenniseum, un museo multimediale bilingue sulla storia del tennis.\nCampi principali.\nCourt Philippe Chatrier.\nIl \"Court Philippe Chatrier\" \u00e8 il principale campo da tennis dell'impianto.\nCostruito nel 1928 sul progetto dell'architetto Louis Faure-Dujarric, fu soggetto ad un ampliamento nel 1979 quando venne costruita la tribuna B, la capienza fu ulteriormente aumentata a 15.166 posti con le ristrutturazioni delle tribune A e D nel 2000 e C nel 2008, per poi essere ridotta a 14.840 spettatori nel 2010 per l'ampliamento degli spazi riservati alla stampa. Nel 2001 lo stadio, fino ad allora conosciuto come \"Court Central\", fu intitolato alla memoria di Philippe Chatrier, presidente dal 1973 al 1993 della Federazione tennistica francese e dal 1977 al 1991 dell'ITF, tra i maggiori responsabili della reintroduzione del tennis nel programma dei Giochi olimpici avvenuta ai Giochi della XXIV Olimpiade di Seul nel 1988. Nel 2010 ognuna delle quattro tribune \u00e8 stata dedicata ad uno dei \"Quattro moschettieri\" del tennis francese, Jacques Brugnon, Jean Borotra, Henri Cochet e Ren\u00e9 Lacoste che dominarono il tennis negli anni '20 e '30.\nFu proprio in occasione della difesa del titolo della Coppa Davis conquistato per merito di questi tennisti che nel 1927 cominci\u00f2 la costruzione di tutto l'impianto.\nCourt Suzanne Lenglen.\nIl \"Court Suzanne Lenglen\" venne costruito nel 1994 e ad oggi ha una capienza di 10.068 persone. Originariamente chiamato \"Court A\", nel 1997 venne intitolato alla memoria della leggendaria campionessa francese vincitrice di venticinque titoli dello slam tra singolare, doppio e doppio misto, \"La Divine\" (la divina), capace di conquistare anche due ori olimpici ai Giochi di Anversa nel 1920. Sopra l'entrata est del campo \u00e8 posizionata un bassorilievo in bronzo della tennista, creata dallo scultore italiano Vito Tongiani e, come accade per Chatrier per il torneo maschile, il trofeo assegnato ogni anno alla vincitrice del torneo femminile \u00e8 stato rinominato \"Le Coupe Suzanne Lenglen\".\nIl campo ha un sistema di irrigazione sotterraneo, il primo del suo genere, per controllare l'umidit\u00e0 del terreno anche sotto la superficie.\nNel 1994 il passeggiamento che congiunge lo Chatrier e il Lenglen \u00e8 stato rinominato \"All\u00e9e Marcel Bernard\", in onore al tennista francese degli anni 40 deceduto lo stesso anno.\nCourt 1.\nChiamato anche \"Bullring\", l'equivalente inglese di Plaza de toros, a causa della sua forma circolare, il Court 1 \u00e8 il terzo campo dell'impianto per importanza. Il suo architetto, l'ex campione junior francese Jean Lovera, lo progett\u00f2 deliberatamente in contrasto con l'adiacente ed estremamente geometrico Court Philippe Chatrier. Il campo da 3.800 posti fu costruito nel 1980 ed \u00e8 apprezzato per le sue piccole dimensioni e per la vicinanza degli spalti al campo; un'altra sua particolarit\u00e0 \u00e8 il posizionamento degli spazi riservati alla stampa, situati al livello del campo dietro la linea sud di fondocampo.\nAltri luoghi d'interesse.\nPlace des Mousquetaires.\nLa piazza, situata tra il Court 1 e il Court Chatrier, fu inaugurata il 26 maggio 1989 da Philippe Chatrier ed \u00e8 dedicata ai quattro moschettieri del tennis francese Lacoste, Borotra, Brugnon e Cochet.\nLo scultore italiano Vito Tongiani ha scolpito in bronzo le statue dei Mosquetaires ed anche un bassorilievo di Suzanne Lenglen"}
{"id": "1394383", "revid": "110157", "url": "https://it.wikipedia.org/wiki?curid=1394383", "title": "Prva liga SR Jugoslavije 1992-1993", "text": "L'edizione 1992-93 del campionato jugoslavo fu la prima della Repubblica Federale di Jugoslavia e vide la vittoria finale del .\nCapocannonieri del torneo furono Anto Drobnjak () e Vesko Mihajlovi\u0107 (), con 22 reti ciascuno.\nAl torneo partecip\u00f2 anche il (squadra della parte serba della Bosnia). A causa della guerra dovette disputare le partite interne a Belgrado ed a Valjevo.\nFormula.\nLe 19 squadre disputano un girone all'italiana andata e ritorno.\nLa prima classificata si laurea campione di R.F.Jugoslavia.Le squadre piazzatesi al 17\u00ba e 18\u00ba posto disputano gli spareggi con 2\u00aa e 3\u00aa di Druga Liga 1992-1993.L'ultima classificata retrocede in Druga Liga 1993-1994.\nLe prime 10 squadre disputeranno la 1A (1\u00aa lega A) autunnale 1993.Le altre squadre disputeranno la 1B (1\u00aa lega B) autunnale 1993.\nViene abolita la regola dei tiri di rigore in caso di parit\u00e0 al 90\u00ba minuto.\nNon sono disponibili posti per le coppe europee a causa della squalifica inflitta dalla UEFA per via delle guerre jugoslave.\nSquadre.\nSquadra campione.\nFonte: partizan.co.rs\nClassifica.\nSpareggi retrocessione.\nA questi spareggi partecipano:\nGli abbinamenti sono stati Spartak v Ma\u010dva e Pri\u0161tina v Rudar e i vincitori sono stati Spartak (che mantiene il posto in Prva Liga) e Rudar (che cos\u00ec viene promosso).\nClassifica marcatori.\nFonte: Gol(a) istina - Kraljevi strelaca\nRisultati.\nFonti: fkvojvodina.com, redstarbelgrade.info, partizan.rs"}
{"id": "1394384", "revid": "1632387", "url": "https://it.wikipedia.org/wiki?curid=1394384", "title": "1919 Eternal", "text": "1919 Eternal \u00e8 il terzo album in studio del gruppo musicale heavy metal statunitense Black Label Society, pubblicato nel 2002 dalla Spitfire Records e in seguito dalla Armoury Records."}
{"id": "1394385", "revid": "287204", "url": "https://it.wikipedia.org/wiki?curid=1394385", "title": "Les miserables (musical)", "text": ""}
{"id": "1394387", "revid": "1632387", "url": "https://it.wikipedia.org/wiki?curid=1394387", "title": "The Blessed Hellride", "text": "The Blessed Hellride \u00e8 il quarto album in studio del gruppo musicale heavy metal statunitense Black Label Society, pubblicato nel 2003 dalla Spitfire Records e in seguito dalla Armoury Records."}
{"id": "1394396", "revid": "1632387", "url": "https://it.wikipedia.org/wiki?curid=1394396", "title": "Hangover Music Vol. VI", "text": "Hangover Music, Vol. VI \u00e8 il quinto album in studio del gruppo musicale heavy metal statunitense Black Label Society, pubblicato nel 2004 dalla Spitfire Records e in seguito dalla Armoury Records."}
{"id": "1394398", "revid": "101735998", "url": "https://it.wikipedia.org/wiki?curid=1394398", "title": "Bere\u0219ti-Tazl\u0103u", "text": "Bere\u0219ti-Tazl\u0103u \u00e8 un comune della Romania di 5.805 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 7 villaggi: Bere\u0219ti-Tazl\u0103u, Bo\u0219oteni, En\u0103che\u0219ti, Prisaca, Rom\u0103ne\u0219ti, Tescani, Turluianu."}
{"id": "1394400", "revid": "287204", "url": "https://it.wikipedia.org/wiki?curid=1394400", "title": "Beresti-Tazlau", "text": ""}
{"id": "1394402", "revid": "701660", "url": "https://it.wikipedia.org/wiki?curid=1394402", "title": "Miriam (Esodo)", "text": "Miriam (o Maria, a seconda di come ogni versione traduce il suo nome) \u00e8, nella Bibbia, la sorella di Mos\u00e8 e Aronne. \u00c8 menzionata in sei testi, tra cui i cinque libri del Pentateuco. Ma il pi\u00f9 delle volte la sua figura viene associata al salvataggio di Mos\u00e8 bambino (Esodo 2), dove per\u00f2, bench\u00e9 prenda la parola, a differenza di molte altre donne, si parla di lei solo come di \u00absua sorella\u00bb, senza identificarla. \u00c8 una delle poche donne del Pentateuco nominata in altri passi della Bibbia.\nIl racconto biblico.\nMiriam era la figlia primogenita di Amram e Iochebed; quando il faraone egiziano ordin\u00f2 di uccidere ogni figlio maschio che nasceva agli israeliti, Iochebed depose suo figlio infante Mos\u00e8 in una cesta nelle acque del fiume Nilo per salvarlo, affidandolo alla provvidenza divina. Miriam, dopo averla accompagnata, segu\u00ec il percorso della cesta fino a che non giunse al palazzo del faraone, dove la figlia del faraone trov\u00f2 il piccolo e decise di adottarlo. Uscita allo scoperto, la bambina chiese alla principessa se avesse voluto una nutrice ebrea per svezzare il bambino e, avendo questa acconsentito, chiam\u00f2 sua madre per svolgere quel compito. \nMiriam viene denominata \"profetessa\" ed \u00e8 artefice del canto di un inno che recita assieme alle altre figlie d'Israele quando il popolo d'Israele attraversa il Mar Rosso e poi le truppe del faraone vengono annegate nelle sue acque dall'ira di Dio.\nQuesto \u00e8 considerato come uno dei pi\u00f9 antichi componimenti poetici nella storia ebraica. \nIn seguito Miriam rimprovera Mos\u00e8 per il suo matrimonio con una donna madianita, Sefora; per questo viene punita con la lebbra. Incitato da Aronne, Mos\u00e8 intercede presso Dio per la sua guarigione, e Miriam viene risanata dopo sette giorni di esilio fuori dal campo:\nIl profeta Michea la dipinge come una profetessa di importanza pari a quella dei due fratelli (Michea )\nCultura ebraica.\nMiriam \u00e8 una figura popolare della cultura ebraica. Alcuni, durante la Pasqua ebraica, oltre al bicchiere di vino serbato in onore di Elia, conservano anche un bicchiere d'acqua in onore di Miriam, che accompagn\u00f2 il suo popolo nel deserto. Ebrei ortodossi hanno inoltre recuperato un'antica tradizione secondo la quale, dopo l'agnello e l'uovo, viene inserito nella cena pasquale anche del pesce. I tre cibi simboleggiano i tre fratelli Mos\u00e8, Aronne e Miriam."}
{"id": "1394404", "revid": "1632387", "url": "https://it.wikipedia.org/wiki?curid=1394404", "title": "Kings of Damnation 98-04", "text": "Kings of Damnation 98-04 \u00e8 una compilation del gruppo musicale heavy metal statunitense Black Label Society, pubblicato nel 2004 dalla Spitfire Records e in seguito dalla Armoury Records.\nEdizioni.\n\u00c8 stata resa disponibile anche un'edizione limitata con un disco bonus."}
{"id": "1394406", "revid": "767487", "url": "https://it.wikipedia.org/wiki?curid=1394406", "title": "Berzun\u021bi", "text": "Berzun\u021bi \u00e8 un comune della Romania di 5.380 abitanti, ubicato nel distretto di Bac\u0103u, nella regione storica della Moldavia.\nll comune \u00e8 formato dall'unione di 3 villaggi: Berzun\u021bi, Buda e Dragomir."}
{"id": "1394407", "revid": "287204", "url": "https://it.wikipedia.org/wiki?curid=1394407", "title": "Berzunti", "text": ""}
{"id": "1394409", "revid": "1318658", "url": "https://it.wikipedia.org/wiki?curid=1394409", "title": "Impero serbo", "text": "L'Impero serbo (in serbo: \u0421\u0440\u043f\u0441\u043a\u043e \u0426\u0430\u0440\u0441\u0442\u0432\u043e, \"Srpsko Carstvo\") o Grande Serbia fu un impero medievale dei Balcani che nacque dal regno serbo nel XIV secolo. L'Impero esistette dal 1346 al 1371 e fu uno dei maggiori stati europei dell'epoca.\nStoria.\nLo stato serbo medievale raggiunse il suo apice alla met\u00e0 del XIV secolo, durante il regno di Stefano Du\u0161an, che si proclam\u00f2 nel 1345 imperatore (zar) a Serres e fu solennemente incoronato a Skopje il 6 aprile 1346 come \"Zar ed autocrate dei serbi e dei romani\" dal neocreato Patriarca serbo Joanikie II con l'aiuto del patriarca bulgaro Simeone e dell'arcivescovo di Ocrida, Nicola.\nStefan Du\u0161an introdusse anche il \"Du\u0161anov Zakonik\" (Codice di Du\u0161an, 1349), un risultato giuridico unico negli stati europei dell'epoca. L'imperatore Du\u0161an apr\u00ec nuove vie di commercio e rafforz\u00f2 l'economia dello stato. L'Impero serbo fior\u00ec, risultando una delle nazioni pi\u00f9 evolute e culturalmente avanzate del continente. Alcune delle opere d'arte serbe medievali furono proprio create durante questo periodo: tra tutte si ricorda principalmente il Nomocanon di San Sava.\nL'Imperatore Stefano Du\u0161an raddoppi\u00f2 l'estensione del suo precedente regno, annettendo territori a sud, sud-est ed est a spese di Bisanzio. Gli successe il figlio Uro\u0161, chiamato \"il Debole\", un termine che potrebbe anche essere applicato allo stato dell'impero, che cadde presto nell'anarchia feudale. Questo periodo fu segnato dalla nascita di un nuovo pericolo: il sultanato dei turchi ottomani che si spinsero gradualmente dall'Asia verso l'Europa conquistando dapprima Bisanzio, e poi gli altri stati balcanici.\nNon essendo in grado di sostenere il grande impero creato dal padre, Uro\u0161 non pot\u00e9 sconfiggere gli attacchi dei nemici, n\u00e9 combattere l'indipendenza della nobilt\u00e0. L'Impero serbo di Stefan Uro\u0161 si framment\u00f2 in una conglomerazione di principati, alcuni dei quali non riconobbero nemmeno il suo potere. Stefano Uro\u0161 V mor\u00ec senza figli nel dicembre 1371, dopo che gran parte della nobilt\u00e0 serba era stata sconfitta dai turchi nella Battaglia di Marica nello stesso anno."}
{"id": "1394412", "revid": "767487", "url": "https://it.wikipedia.org/wiki?curid=1394412", "title": "Bl\u0103ge\u0219ti (Bac\u0103u)", "text": "Bl\u0103ge\u015fti \u00e8 un comune della Romania di 7.303 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 5 villaggi: Bl\u0103ge\u0219ti, Buda, Poiana Negustorului, \u021a\u00e2rdenii Mari, Valea lui Ion."}
{"id": "1394413", "revid": "74173", "url": "https://it.wikipedia.org/wiki?curid=1394413", "title": "Impero Serbo", "text": ""}
{"id": "1394416", "revid": "1565034", "url": "https://it.wikipedia.org/wiki?curid=1394416", "title": "Pontificio Seminario Romano Maggiore", "text": "Il Pontificio Seminario Romano Maggiore \u00e8 il seminario diocesano di Roma nel quale si formano quei giovani che si preparano al sacerdozio, appartenenti alla diocesi di Roma o provenienti da molte altre diocesi in Italia e nel mondo. Dal 2017 il rettore \u00e8 Gabriele Faraghini, J.C.\nStoria.\nIl Pontificio Seminario Romano Maggiore nacque ufficialmente il 1\u00ba febbraio 1565 in attuazione del Concilio di Trento, che prevedeva (XXIII sessione) l'istituzione in ogni diocesi di un seminario per la formazione presbiteriale. Cinque cardinali, diventati successivamente quattordici (tra i quali spicca San Carlo Borromeo), si occuparono di fondare \"ex novo\" questa \"nova istitutio\", affidata alla Compagnia di Ges\u00f9. Palazzo Pallavicini fu la prima sede del seminario romano. Nel 1607 fu trasferito nel Palazzo Gabrielli-Borromeo; successivamente si ebbero diversi traslochi. Il 4 novembre 1913 venne inaugurato l'edificio accanto alla Basilica di San Giovanni in Laterano.\nDurante i primi due secoli di vita del Seminario, gli alunni frequentarono le lezioni del Collegio Romano (antica denominazione dell'attuale Pontificia Universit\u00e0 Gregoriana), retto dai Gesuiti. Al Seminario Romano, nel 1853, fu affiancato il Seminario Pio, fondato da Pio IX per ospitare gratuitamente gli alunni delle 68 diocesi dello Stato Pontificio i quali terminati gli studi dovevano tornare in diocesi con la laurea in Filosofia, Teologia e \"in utroque iure\". Dopo il 1913 fu unificato al Romano. Con il pontificato di papa Pio X, il Seminario sub\u00ec una svolta strutturale per quanto concerne l'organizzazione degli studi e la disciplina.\nLa rigorosa formazione ascetica, il senso della Chiesa non solo nella sua prospettiva teologica, ma anche organizzativa e amministrativa, la piena fedelt\u00e0 al carisma di Pietro e l'attenzione al suo insegnamento, sono stati alcuni elementi concreti che hanno reso quasi un fatto naturale l'inserimento di molti sacerdoti al servizio della Curia Romana.\nTra i numerosi seminaristi entrati nella gerarchia ecclesiastica, vi \u00e8 papa Giovanni XXIII, il quale visit\u00f2 il suo seminario il 27 novembre 1958, poco dopo la propria elezione.\nNel 1917 venne fatto il voto alla Madonna della Fiducia, che aveva trovato posto nella nuova cappella del Seminario, perch\u00e9 i seminaristi partiti per la guerra potessero tornare salvi; nello stesso anno nacque il \"Sursum\", un periodico che voleva mantenere il legame tra il Seminario Romano e i seminaristi al fronte."}
{"id": "1394418", "revid": "1977557", "url": "https://it.wikipedia.org/wiki?curid=1394418", "title": "Hannes Alfv\u00e9n", "text": "Si laure\u00f2 nell'Universit\u00e0 di Uppsala nel 1926 e consegu\u00ec il dottorato come specialista in fisica del plasma per la stessa Universit\u00e0 nel 1935. \nFu uno degli scopritori della magnetoidrodinamica. All'Universit\u00e0 di Uppsala ha cominciato il lavoro di ricercatore, passando nel 1937 all'Istituto Nobel della Fisica di Stoccolma e divenne nel 1940 - 1967 professore all'Istituto Reale di Tecnologia della stessa citt\u00e0.\nHa scoperto le \"Onde di Alfv\u00e9n\", onde trasversali che sono generate in un plasma situato all'interno di un campo magnetico. Diede impulso alla teoria nebulare di formazione del sistema solare, spiegando come la materia espulsa dal vento solare, sotto l'azione di campi elettromagnetici, avrebbe trasferito il momento angolare del sole alla nebulosa protoplanetaria. \nFu professore di elettronica del plasma nell'Universit\u00e0 di Stoccolma, oltre che membro dell'Accademia delle Scienze e del Consiglio Scientifico della Svezia. A causa di disaccordi con il suo governo si \u00e8 trasfer\u00ec 1969 all'Universit\u00e0 della California, in cui ha lavorato come professore esterno.\nRicevette il Premio Nobel per la Fisica nel 1970 insieme con il fisico francese Louis N\u00e9el e fu anche membro dell'Accademia delle scienze dell'Unione Sovietica."}
{"id": "1394421", "revid": "767487", "url": "https://it.wikipedia.org/wiki?curid=1394421", "title": "Bogd\u0103ne\u0219ti (Bac\u0103u)", "text": "Bogd\u0103ne\u015fti \u00e8 un comune della Romania di 2.757 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di tre villaggi: Bahna, Bogd\u0103ne\u0219ti, Filipe\u0219ti. I villaggi di Coz\u0103ne\u0219ti, Nicore\u0219ti, P\u0103rg\u0103re\u0219ti e Satul Nou, che gi\u00e0 facevano parte del comune, sono stati successivamente aggregati al comune di Oituz."}
{"id": "1394422", "revid": "1442080", "url": "https://it.wikipedia.org/wiki?curid=1394422", "title": "The Queen Is Dead", "text": "The Queen Is Dead \u00e8 il terzo album in studio della band inglese The Smiths pubblicato il 16 giugno 1986 dalla Rough Trade Records.\nIl disco raggiunse la posizione numero due nella classifica dei dischi pi\u00f9 venduti in Inghilterra e la 70 in quella americana.\nNel novembre del 2003, la rivista statunitense \"Rolling Stone\" ha inserito l'album al 216\u00ba posto nella lista dei 500 migliori album di sempre.\nIl disco.\nJohnny Marr inizi\u00f2 il lavoro di scrittura dell'album mentre gli Smiths erano in tour in Gran Bretagna, all'inizio del 1985, elaborando alcuni spunti melodici durante i \"soundcheck\" prima dei concerti, assieme al bassista Andy Rourke e al batterista Mike Joyce.\nLa prima canzone dell'album ad essere registrata, nel mese di luglio del 1985, in un piccolo studio di Manchester, fu \"The Boy with the Thorn in His Side\". Il risultato venne considerato molto soddisfacente dalla band, tanto da decidere per una sua pubblicazione come singolo promozionale dell'album e quindi, il 16 settembre 1985, il disco venne lanciato sul mercato e raggiunse la posizione numero 23 nella Official Singles Chart. Le registrazioni poi proseguirono e, nel mese di agosto del 1985, presso gli studi RAK di Londra, la band svolse ulteriori session per Bigmouth Strikes Again e \"Some Girls Are Bigger Than Others\", per poi spostarsi nei Jacob Studios di Farnham, dove gli Smiths ultimarono le registrazioni del resto dell'album.\nLa produzione dell'intero lavoro venne curata dagli stessi Morrissey e Marr, con l'apporto del sodale Stephen Street (gi\u00e0 produttore dell'album Meat Is Murder) ma solo come ingegnere del suono. Nonostante piccoli dissidi con la Rough Trade, secondo lo stesso Street \"l'atmosfera in studio era molto, molto costruttiva. Morrissey, Johnny (Marr, ndr) ed io avevamo un ottimo rapporto di lavoro. Eravamo tutti, pi\u00f9 o meno, della stessa et\u00e0 e con lo stesso tipo di mentalit\u00e0 e quindi tutti si sono sentiti abbastanza rilassati in studio\"\n\"The Queen Is Dead\" \u00e8 generalmente considerato il miglior lavoro dalla band mancuniana, nonostante sia Morrissey che Marr gli preferiscano il successivo \"Strangeways, Here We Come\".\nDescrizione dei brani.\n\"The Queen Is Dead\".\nLa title-track dell'album prende a prestito il titolo dal romanzo di Hubert Selby, \"Last Exit To Brooklyn\" del 1964 ed \u00e8 basata, musicalmente, su una canzone che Johnny Marr aveva cominciato a scrivere gi\u00e0 da adolescente.\nMorrissey lancia la sua pungente invettiva contro la Regina d'Inghilterra, in questa prima (di molte altre) canzoni contro la monarchia, definita dal cantante \"del tutto contro ogni nozione di democrazia, oltre che un mistero per molte persone... per essere protetti da ogni eventuale indagine sulle loro ridicole storie, sui loro abiti da sposa e sui loro drammi da romanzi soap\".\n\"The Queen Is Dead\" fu una delle ultime canzoni ad essere registrate, in ordine di tempo, durante le session dell'album. Il campionamento iniziale, \"Take Me Back To Dear Old Blighty\", \u00e8 tratto da una vecchia canzone dell'esercito inglese, dal film La stanza a forma di L (\"The L Shaped Room\"), diretto da Bryan Forbes nel 1962 ed interpretato dall'attrice Cicely Courtneidge\n\"Frankly, Mr. Shankly\".\nSembra che il soggetto protagonista del testo sia Geoff Travis, proprietario della Rough Trade, l'etichetta del gruppo. Morrissey era risentito con la label per via del fatto che gli Smiths, secondo il suo parere, non stavano ricevendo il giusto ritorno economico, a fronte del successo di vendite dei loro dischi. Decise quindi di scrivere una canzone sotto forma di lettera, diretta allo stesso Travis, mascherato dietro il fittizio nome di \"Mr Shankly\". La circostanza \u00e8 stata confermata in qualche modo anche da Marr (\"\u00abLa storia \u00e8 vera, o almeno credo. Al tempo mi fu riferita da qualcuno dell'etichetta\u00bb.\") Geoff Travis replic\u00f2 all'insinuazione: \"\u00abC'\u00e8 molto humour nel testo e non sono per niente arrabbiato per il riferimento. Cattiveria gratuita? Credo che ce ne sia molta, ma non la prendo troppo sul serio. A Morrissey piace divertirsi un po' e questo fa parte del rock'n'roll\u00bb\". All'epoca, Geoff Travis, era solito scrivere poesie ed inviarle allo stesso Morrissey per richiederne un suo parere e riconobbe anche come, il verso che parla di poesia maledettamente schifosa (\"\u00abI didn't realise you wrote such bloody awful poetry, Mr. Shankly\u00bb\") potesse far riferimento ad un suo componimento.\n\"I Know It's Over\".\nProbabilmente il testo pi\u00f9 poetico della carriera del cantante che parla della fine di un rapporto amoroso in cui, il protagonista, sembra mettere sullo stesso piano la sua morte imminente con una sensazione di totale impotenza e in cui, l'immagine di una persona morente sopra una tomba \u00e8 vista come una contemplazione di un suicidio che per\u00f2 non \u00e8 realmente un'opzione per l'autore, data anche la paura della morte stessa. Nell'ottobre del 2014, durante un concerto del suo tour italiano, Morrissey ebbe a rivelare la circostanza secondo cui, la melodia del brano, fosse stata composta prendendo ispirazione da \"Cuore\", versione italiana della hit statunitense \"Heart (I Hear Your Beat)\", originariamente scritta da Barry Mann e Cynthia Weil e portata al successo nel 1963 da Rita Pavone.\n\"Never Had No One Ever\".\n\u00abIl testo parla della frustrazione che ho provato all'et\u00e0 di 20 anni, quando ancora non mi sentivo a mio agio nel camminare per le strade nelle quali ero nato, dove la mia famiglia aveva vissuto. Originariamente loro vengono dall'Irlanda ma sono qui sin dagli anni Cinquanta. Non ho mai capito perch\u00e9 non ho mai sentito che questa era la mia zona, questa \u00e8 casa mia, conosco questa gente. Posso fare quel che voglio, perch\u00e9 tutto questo mi appartiene. Non \u00e8 mai stato cos\u00ec. Non ho mai potuto camminare a mio agio\u00bb. (Morrissey intervistato da Melody Maker, 1986)\nMusicalmente, il brano, venne completato nel mese di agosto del 1985 e, secondo Johnny Marr: \u00abL'atmosfera di quel pezzo riassume praticamente l'intero album e quello che c'\u00e8 voluto per registrarlo\u00bb.\n\"Cemetry Gates\".\n\"Cemetry Gates\" (\"sic\") era la risposta diretta di Morrissey ai critici che avevano gridato allo scandalo per il suo uso plagiaristico di testi scritti da alcuni dei suoi autori preferiti, in particolare Shelagh Delaney ed Elizabeth Smart. Anche per questo motivo, una citazione di Oscar Wilde (anch'esso spesso accusato di plagio) \"Il talento prende in prestito, il genio ruba\", venne incisa nel vinile del singolo.\nIl testo della canzone rievoca, plagio a parte, i ricordi di Morrissey di quando visitava il cimitero Southern di Manchester, assieme alla sua grande amica di quel tempo, Linder Sterling.\nIl verso \"\u00aball those people all those lives\u00bb\" \u00e8 una citazione tratta dal film \"Il signore resta a pranzo\", diretto nel 1942 da William Keighley (\"\u00abAll those people, all those lives, where are they now? Here was a woman who once lived and loved, full of the same passions, fears, jealousies, hates. And what remains of it now ... I want to cry\u00bb.\"), pellicola da cui il cantante prese spunto anche per il suo pseudonimo, Sheridan Whitehead.\n\"Bigmouth Strikes Again\".\nIn questo testo Morrissey dipinge se stesso come una Giovanna d'Arco, un incompreso, ma anche uno che parla troppo (\"Bigmouth\") e che quindi finir\u00e0 per essere bruciato vivo (\"\u00abAnd now I know how Joan of Arc felt / Now I know how Joan of Arc felt / As the flames rose to her roman nose / And her hearing-aid started to melt\u00bb\"). L'auricolare (\"hearing-aid\") che Giovanna d'Arco indosserebbe nel testo \u00e8 un chiaro riferimento al vezzo del cantante (all'inizio della carriera) di indossarne uno durante i concerti e le apparizioni televisive (famosa quella a \"Top of the Pops\").\nDurante le session, Morrissey decise di sperimentare differenti effetti sulla sua voce attraverso l'uso di un armonizzatore aumentando, ad esempio, di un'ottava il tono della linea vocale e riuscendo ad ottenere un effetto (il cosiddetto \"pitch-shift\") che la rendeva a met\u00e0 tra il falsetto e la voce femminile.\nIl risultato piacque molto a tutta la band, tanto che l'effetto fu usato in alcune canzoni dell'album, tra cui, appunto, \"Bigmouth Strikes Again\", dove la linea della seconda voce, registrata inizialmente da Kirsty MacColl, venne poi sostituita da quella \"effettata\" di Morrissey e accreditata, nelle note di copertina dell'album, a nome \"Ann Coates\", gioco di parole con \"Ancoats\", il nome di un distretto di Manchester..\n\"The Boy with the Thorn in His Side\".\nIl testo racconta di un rapporto visto come destinato a fallire e delle frustrazioni riguardo alle previsioni pessimistiche e ciniche per il futuro. Allegoricamente si riferisce al fatto che la band non fosse riuscita, nel corso degli anni, a farsi apprezzare da parte dell'industria musicale.\nAd una giornalista di Channel 4 che gli chiedeva se questa canzone fosse stata ispirata da Oscar Wilde, Morrissey rispose: \u00abNo, non lo \u00e8. La \"spina\" raffigura l'industria della musica e tutte quelle persone che non hanno mai creduto in qualsiasi cosa dicessi e che hanno cercato di sbarazzarsi di me e non hanno mai voluto suonare il disco. Quindi penso che ormai abbiamo raggiunto una fase in cui ci sentiamo come \"se non mi credono ora, potranno credermi mai?\" Di pi\u00f9 cosa pu\u00f2 fare un povero ragazzo?\u00bb\nIl brano \u00e8 stato scritto in tour nella primavera del 1985 e venne pubblicato anche come singolo, il primo della band ad essere accompagnato da un video promozionale, cosa che gli Smiths avevano sempre rifiutato di fare, prima di allora.\n\"Vicar in a Tutu\".\nUn testo ironico che si prende gioco della Chiesa: un ladro, nascosto sul tetto della parrocchia, osserva l'insolito prete in calzamaglia che si esibisce danzando fra i fedeli, mentre la perpetua raccoglie le offerte, donate dai fedeli pi\u00f9 per lo spettacolo che per l'istituzione stessa. E, come se niente fosse, prosegue il testo, il giorno dopo, finita la predica (\"\u00abThe next day in the pulpit / With Freedom and Ease / Combatting ignorance, dust with disease\u00bb\") il parroco ricomincia il suo eccentrico spettacolino (\"\u00abAs natural as Rain / And he dances again and again...\u00bb\").\nLa frase \"\u00abCombatting ignorance and disease\u00bb\" \u00e8 tratta dal film britannico \"Billy il bugiardo\" (\"Billy Liar\"), diretto da John Schlesinger nel 1963 e fonte di molti versi delle canzoni di Morrissey.\n\"There Is a Light That Never Goes Out\".\nIl testo della canzone descrive la storia di due amanti e la loro stretta relazione, fra amore non dichiarato e morte, fino alle estreme conseguenze di un incidente stradale accanto alla persona amata (\"\u00abAnd if a double-decker bus / Crashes into us / To die by your side / Is such a heavenly way to die / And if a ten ton truck / Kills the both of us / To die by your side / Well, the pleasure, the privilege is mine\u00bb\"). La paura del buio nel sottopassaggio \u00e8 forse la paura del rifiuto della persona amata, o di una nuova relazione (\"\u00abAnd in the darkened underpass / I thought Oh God, my chance has come at last! / But then a strange fear gripped me / And I just couldn't ask\u00bb\"). La luce che non si spegner\u00e0 mai (\"\u00abThe light that never goes out\u00bb\") simboleggia la luce di questo amore inconfessato, nell'anima del passeggero di quest'auto.\nMusicalmente contiene una sequenza armonica tratta da un brano di Marvin Gaye (\"Hitch Hike\"), nella versione eseguita dai Rolling Stones. Johnny Marr disse di averla inclusa quasi per gioco, per vedere cio\u00e8 se la stampa musicale inglese sarebbe stata in grado di ricondurre tale citazione alla band che, originariamente (sempre secondo il chitarrista), aveva \"rubato\" quella linea melodica, ovvero i Velvet Underground in \"There She Goes Again\". \"\u00abSapevo di essere pi\u00f9 intelligente di loro\u00bb\", comment\u00f2 poi Marr, \"\u00abI was listening to what The Velvet Underground were listening to\u00bb\".\n\"Some Girls Are Bigger Than Others\".\nIl significato del brano \u00e8 esattamente esemplificato dal paradossale titolo che descrive come, l'indifferenza del protagonista verso l'altro sesso, lo porta a dire che, per anni, non si \u00e8 mai accorto che \"alcune ragazze sono pi\u00f9 grandi di altre\": \"Voglio scrivere delle donne. La stessa idea dell'essere donna \u00e8 qualcosa di ampiamente inesplorato per quanto mi riguarda. Sto comprendendo cose sulle donne che non avevo compreso finora e \"Some Girls\" riduce tutto all'assurdit\u00e0 di base nel riconoscere i contorni di un corpo. Il fatto che abbia attraversato velocemente 26 anni di vita senza neppure notare che i contorni del corpo sono diversi da persona a persona \u00e8 una farsa scandalosa!\" (Morrissey intervistato da NME, 1986)\nI versi della parte finale del testo (\"\u00abSend me the pillow / The one that you dream on\u00bb\") sono presi in prestito dal brano del 1962, \"Send Me The Pillow You Dream On\" di Johnny Tillotson. \nL'idea che le curiose dissolvenze di volume, all'inizio del brano, non siano state inserite di proposito \u00e8 stata poi negata dal produttore Stephen Street, che ha ammesso di aver creato appositamente l'effetto per dare l'impressione di una porta che si chiude e poi di nuovo si riapre: \u00abL'effetto doveva essere come se la musica fosse in una sala da qualche parte, va via, poi torna ed \u00e8 bella, pulita ed asciutta. Un po' come aprire una porta, chiuderla e poi aprirla di nuovo ed entrare dentro\u00bb.\nTitolo e copertina.\nInizialmente, il titolo del disco avrebbe dovuto essere \"Margaret On The Guillotine\", un chiaro riferimento all'allora premier britannico Margaret Thatcher e alle politiche conservatrici del suo governo. Abbandonata l'idea di quel titolo, Morrissey, si lasci\u00f2 ispirare dal lavoro di Hubert Selby: \"The Queen Is Dead\", infatti, \u00e8 il titolo del primo racconto (del 1958) dell'autore americano, raccolto poi in forma di capitolo, nel successivo romanzo, \"Ultima uscita per Brooklyn\".\nLa foto di copertina, raffigurante l'attore francese Alain Delon, \u00e8 stata tratta da una scena del film \"L'insoumis\" (\"Il ribelle di Algeri\"), noir del 1965. Sui due lati del vinile sono incise le frasi: \"FEAR OF MANCHESTER / THEM WAS ROTTEN DAYS\". La seconda incisione \u00e8 tratta da un dialogo del film \"Sabato sera, domenica mattina\", diretto da Karel Reisz nel 1960 e tratto dall'omonimo romanzo di Alan Sillitoe.\nAccoglienza.\nDalle recensioni contemporanee, Mark Coleman di \"Rolling Stone\" rimarc\u00f2 il senso dell'umorismo di Morrissey e individu\u00f2 la performance del cantante in \"Cemetry Gates\" come un punto culminante, concludendo con le parole: \"piaccia o no, questo ragazzo rester\u00e0 in giro per un bel po'\". Scrivendo sulla rivista \"Smash Hits\", Tom Hibbert recens\u00ec favorevolmente l'album, dichiarando che \"le chitarre sono fantastiche, alcune parole sono meravigliose, altre come graffi su una scrivania della \"Fifth Form\"\", oltre a descrivere Morrissey come \"mezzo genio e mezzo buffone\". Robert Christgau del \"The Village Voice\" scrisse che, nonostante la sua antipatia per i precedenti album degli Smiths, egli ebbe un'\"attrazione immediata\" per \"The Queen Is Dead\", dove scopr\u00ec che \"Morrissey indossa la sua arguzia sulla manica, esponendo la regina come Johnny Rotten non ha mai fatto\", il che \"rende pi\u00f9 facile accettare le sue scappatelle lunatiche\". J. D. Considine trov\u00f2 che il gruppo \"incarnasse tutto ci\u00f2 che \u00e8 ammirevole e fastidioso della nuova musica britannica\" notando che il materiale del gruppo \"\u00e8 terribilmente intonato\" a causa del \"lavoro di chitarra incisivo e viscerale\" di Marr, ma che Morrissey \"aveva la tendenza ad allontanarsi dalle nozioni convenzionali di intonazione spesso distorcendo le melodie della band nel processo\". Considine concluse scrivendo che Morrissey era \"in gran parte in controllo della propria voce\" lodando \"Cemetery Gates\", \"Bigmouth Strikes Again\" e dichiarando che \"There Is a Light That Never Goes Out\" era la sua \"performance pi\u00f9 affascinante\".\nIl sito web Pitchfork indic\u00f2 \"The Queen Is Dead\" sesto miglior album degli anni ottanta. Nel 2000 il disco \u00e8 stato votato alla decima posizione nella lista \"All Time Top 1000 Albums\" di Colin Larkin. Nel 2003 \"Rolling Stone\" ha inserito l'album al 216\u00ba posto nella sua lista dei 500 migliori album di sempre, e al 218\u00ba nell'edizione rivisitata del 2012. Nel 2006 \"The Queen Is Dead\" \u00e8 stato nominato secondo miglior album britannico di sempre da \"NME\". Nel 2006 la rivista \"Q\" ha posizionato l'album al terzo posto nella sua lista \"40 Best Albums of the '80s\". La rivista \"Clash\" inser\u00ec \"The Queen Is Dead\" nella sua \"Classic Album Hall of Fame\" nel giugno 2011. Nel 2012 \"Slant Magazine\" l'ha inserito alla posizione numero 16 nella classifica \"Best Albums of the 1980s\" e scrisse: \"Non ci sar\u00e0 mai pi\u00f9 un album indie-rock valido tanto quanto \"The Queen Is Dead\"\". Nel 2013 \"The Queen Is Dead\" si \u00e8 classificato al primo posto nella classifica \"Greatest Albums of All Time\" di \"NME\". Gavin Edwards di \"Rolling Stone\" ha visto retrospettivamente l'album come \"uno degli album rock pi\u00f9 divertenti di sempre\", osservando che Morrissey aveva \"imparato a esprimere il suo disprezzo per se stesso attraverso la presa in giro\" mentre Johnny Marr \"ha abbinato il suo spiritoso eccesso verbale con musica flessibile\".\nControversia sul 30\u00ba anniversario.\nNel maggio del 2016, nell'imminenza del 30\u00ba anniversario dalla pubblicazione dell'album, uscito il 16 giugno del 1986, con un lungo post sul suo sito True-To-You.net, Morrissey ha accusato la Warner e la Sire Records, le etichette che all'epoca diedero alle stampe \"The Queen Is Dead,\" di essersi rifiutate di ristampare sia il disco che il singolo con la title track in occasione della prossima ricorrenza."}
{"id": "1394423", "revid": "1776051", "url": "https://it.wikipedia.org/wiki?curid=1394423", "title": "Eternal Prisoner", "text": "Eternal Prisoner \u00e8 il terzo album della band speed metal/power metal Axel Rudi pell. Il disco \u00e8 stato pubblicato nel 1992."}
{"id": "1394424", "revid": "158913", "url": "https://it.wikipedia.org/wiki?curid=1394424", "title": "Oltretomba", "text": "L'oltretomba, o anche aldil\u00e0, nello studio comparato di mitologie e religioni indica un luogo o una condizione di continuazione dell'esistenza, spesso solo in forma immateriale come anima o spirito disincarnato dopo la morte fisica.\nIl concetto nelle religioni.\nIl concetto di oltretomba, nelle culture in cui questo \u00e8 rinvenibile, \u00e8 connesso alla cosmologia o, pi\u00f9 precisamente, al modo in cui le diverse culture le hanno dato una collocazione, talora assegnando un luogo specifico all'interno del cosmo alla sede dei morti, distinguendolo da quello dei viventi. In tal senso, oltre a definire l'aldil\u00e0, il concetto dell'Oltretomba mette in rapporto la condizione dei morti con quello polare dell'aldiqu\u00e0, ovvero la condizione dei viventi che ad esso si contrappone.\nLe religioni per le quali la vita umana non termina con la morte, prefigurano in maniere diverse la situazione della vita dopo la morte. Si riscontra la tendenza comune alle diverse religioni a rappresentare i defunti come entit\u00e0 private di alcune capacit\u00e0 sensoriali, come vedere o sentire, in quanto le mitologie primitive e antiche tendono a considerare lo stato di morte come un \"non essere\"; successivamente alcuni orientamenti religiosi (giudaismo, mazdeismo zoroastriano, cristianesimo, islam) introducono l'idea di una possibilit\u00e0 di salvezza dalla morte unita a quella di una sanzione etica basata sul comportamento in vita del defunto che determina un'esistenza nell'oltretomba come stato di gloria o di dannazione. Nel cristianesimo viene aggiunta l'idea di una vita vera e propria, a seguito della resurrezione \"alla fine dei tempi\".\nL'oltretomba generalmente non costituisce una nozione comprensibile di per s\u00e9, ma acquista valore solo mettendolo in relazione con la realt\u00e0 vissuta e valutata sulla Terra, ed \u00e8 ci\u00f2 che permette il passaggio dal livello cosmologico (ordinatore in senso spaziale) a quello escatologico (ordinatore in senso etico). Rispetto alla vita, l'oltretomba pu\u00f2 essere percepito come un ristoro, ma anche come una minaccia..\nIl concetto di oltretomba acquista una rilevante importanza sia nello sviluppo di diversi sistemi metafisici come teismo, panteismo, deismo, che nella loro critica come quella esercitata da ateismo o agnosticismo.\nTipologie di oltretomba.\nLa condizione fisica ed esistenziale dell'oltretomba pu\u00f2 essere distinta in due tipologie:\nQuesta classificazione \u00e8 valida solo a fine orientativo per poter affrontare meglio le formulazioni delle diverse culture.\nEtnologia.\nLe credenze relative al mondo ultraterreno sono molto varie tra le popolazioni di interesse etnologico in cui l'oltretomba si presenta come un passaggio dalla vita terrena al regno dei morti.\nIn genere il mondo ultraterreno ha posizioni ben precise come per esempio sotto terra, in un'isola, oltre le stelle ecc., strettamente collegate con le conoscenze geografiche e cosmologiche del popolo.\nQuasi ovunque si ritiene che i due mondi siano strettamente interdipendenti: i vivi hanno bisogno dei morti e a loro si rivolgono per ottenere fortuna, abbondanza e fecondit\u00e0; e anche i morti necessitano dell'aiuto dei viventi, in primo luogo perch\u00e9 vengano celebrati i riti funebri, poich\u00e9 si crede che le anime delle persone non sepolte siano infelici, vaghino senza meta e in molti casi (Africa, sulka della Nuova Britannia, ecc.) si ritiene che gli insepolti non riescano ad accedere all'oltretomba.\nA ogni modo, al di l\u00e0 delle differenze di culture, le varie localizzazioni dell'oltretomba possono avere pi\u00f9 che altro un significato allegorico, con cui si riferisca in forma tangibile ad un diverso stato di coscienza:\nSovrani e guardiani dell'oltretomba.\nQuesto elenco comprende anche le creature poste a guardia o a comando dell'oltretomba. L'elenco comprende sia la mitologie dei popoli antichi che le religioni vive nell'et\u00e0 moderna."}
{"id": "1394428", "revid": "1318658", "url": "https://it.wikipedia.org/wiki?curid=1394428", "title": "Sassonia-Coburgo", "text": "Sassonia-Coburgo \u00e8 uno stato storico dell'attuale Baviera, Germania. Faceva parte del Ducato di Sassonia-Coburgo-Eisenach dopo la Divisione di Erfurt nel 1572. Nel 1596 Sassonia-Coburgo-Eisenach venne diviso e Giovanni Casimiro ottenne il Sassonia-Coburg e Giovanni Ernesto il Sassonia-Eisenach. Quando Casimiro mor\u00ec nel 1633, suo fratello Ernesto di Sassonia-Eisenach governata in unione personale di Sassonia-Coburgo sino alla sua morte 1638. Sassonia-Coburgo venne spartito tra gli altri ducati ernestini.\nIl ducato venne nuovamente ricreato nel 1681. Rimase sotto questo nome sino al 1699, quando Alberto di Sassonia-Coburgo mor\u00ec senza figli. Suo fratello Giovanni Ernesto di Sassonia-Saalfeld divenne il nuovo Duca di Coburgo e il ducato prese il nome di Sassonia-Coburgo-Saalfeld nel 1735."}
