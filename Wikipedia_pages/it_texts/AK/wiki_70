{"id": "1354487", "revid": "46291", "url": "https://it.wikipedia.org/wiki?curid=1354487", "title": "Veronica filiformis", "text": "Veronica filiforme (nome scientifico Veronica filiformis ) \u00e8 una pianta erbacea perenne appartenente alla famiglia delle Plantaginaceae.\nEtimologia.\nIl nome generico (\"Veronica\") deriva dal personaggio biblico Santa Veronica, la donna che ha dato a Ges\u00f9 un panno per asciugare il suo volto mentre \u00e8 sulla via del Calvario. Alcune macchie e segni sui petali della corolla di questo fiore sembrano assomigliare a quelli del sacro fazzoletto di Veronica. Per questo nome di pianta sono indicate altre etimologie come l'arabo \"viru-niku\", o altre derivate dal latino come \"vera-icona\" (immagine vera). L'epiteto specifico (\"filiformis\") significa \"dalla forma di un filo\".\nIl nome scientifico della specie \u00e8 stato definito dal entomologo e botanico inglese, fondatore e primo presidente della Linnean Society di Londra James Edward Smith (Norwich, 2 dicembre 1759 \u2013 17 marzo 1828) nella pubblicazione \"Transactions of the Linnean Society of London. London\" (Trans. Linn. Soc. London 1: 195. 1791) del 1791.\nDescrizione.\nL'altezza di queste piante varia tra 10 e 50\u201370\u00a0cm. La forma biologica \u00e8 emicriptofita reptante (H rept), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e mostrano un accrescimento aderente al suolo con carattere strisciante.\nRadici.\nLe radici sono secondarie da rizoma.\nFusto.\nLa parte aerea del fusto \u00e8 prostrata, ramosa e radicante. La crescita \u00e8 a tappeto con altezze variabili tra 2 a 10\u00a0cm.\nFoglie.\nLe foglie sono disposte in modo opposto e sono brevemente picciolate. La forma della lamina varia da stretta e allungata a subrotonda (suborbicolare); alla base \u00e8 cordata. I bordi sono debolmente crenato-seghettati (5 - 11 denti per lato). La superficie \u00e8 scarsamente pelosa (ghiandolosa). Il colore delle foglie \u00e8 verde, e viene mantenuto anche nel secco. Dimensione della lamina: 5 \u2013 13\u00a0mm.\nInfiorescenza.\nLe infiorescenze sono dei racemi terminali e lunghi con 10 - 30 fiori al massimo. I racemi non sono chiaramente separati dalla parte fogliare (tipo B - vedi figura). Nell'infiorescenza sono presenti delle brattee simili alle foglie e pi\u00f9 corte dei peduncoli (i peduncoli sono 2 - 5 volte pi\u00f9 lunghi). I fiori sono posizionati all'ascella di una brattea. Le brattee sono disposte in modo alterno (a volte sono opposte). L'infiorescenza ha una breve pubescenza appressata; sono presenti anche peli ghiandolari un po' pi\u00f9 lunghi. Lunghezza dei peduncoli (alla fruttificazione): 25 \u2013 30\u00a0mm\nFiore.\nI fiori sono ermafroditi e tetraciclici (composti da 4 verticilli: calice \u2013 corolla \u2013 androceo \u2013 gineceo), pentameri (calice e corolla divisi in cinque parti).\nFrutti.\nIl frutto \u00e8 del tipo a capsula (non sempre si sviluppa) divisa fino a met\u00e0 in due lobi e bordi smarginati ad angolo retto. La forma della capsula \u00e8 obcordata ed \u00e8 carenata (sulla carena \u00e8 cigliata). La deiscenza \u00e8 loculicida. I semi sono piani con superficie rugosa (o sono debolmente concavi); sono inoltre numerosi. Dimensione della capsula: 6 x 4\u00a0mm. Dimensione dei semi: 1 x 1,5\u00a0mm.\nDistribuzione e habitat.\nFitosociologia.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nTassonomia.\nLa famiglia di appartenenza (Plantaginaceae) \u00e8 relativamente numerosa con un centinaio di generi. La classificazione tassonomica di questa specie \u00e8 in via di definizione in quanto fino a poco tempo fa il suo genere apparteneva alla famiglia delle Scrophulariaceae (secondo la classificazione ormai classica di Cronquist), mentre ora con i nuovi sistemi di classificazione filogenetica (classificazione APG) \u00e8 stata assegnata alla famiglia delle Plantaginaceae; anche i livelli superiori sono cambiati (vedi il box tassonomico iniziale). Questa pianta appartiene alla sottotrib\u00f9 Veroniciinae (trib\u00f9 Veroniceae e sottofamiglia Digitalidoideae). Il genere \"Veronica\" \u00e8 molto numeroso con oltre 250 specie a distribuzione cosmopolita.\nFilogenesi.\nLa specie \"V. filiformis\" appartiene alla sezione (o sottogenere) \"Pocilla\" . Questo gruppo \u00e8 caratterizzato da un ciclo biologico annuo (\"V. filiformis\" \u00e8 l'unica eccezione in quanto unico membro perenne del sottogenere), dalle infiorescenze formate da racemi terminali con brattee ben distinte dalle foglie oppure i fiori sono isolati all'ascella di foglie normali (quindi le brattee non si distinguono dalle foglie), dal calice a 4 lobi e dai semi piani o incavati.\nIl numero cromosomico di \"V. filiformis\" \u00e8: 2n = 14.\nAltre notizie.\nLa veronica filiforme in altre lingue \u00e8 chiamata nei seguenti modi:"}
{"id": "1354492", "revid": "1983214", "url": "https://it.wikipedia.org/wiki?curid=1354492", "title": "Vidra (Alba)", "text": "Vidra (in ungherese \"Als\u00f3vidra\" o \"Kisaranyos\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 il secondo a livello nazionale per l'alto numero di villaggi da cui \u00e8 formato, sono infatti 39: B\u0103i, Bob\u0103re\u015fti, Bogd\u0103ne\u015fti, Culde\u015fti, Dealu Goie\u015fti, Dos, Dosu Luncii, Dosu V\u0103se\u015fti, Dr\u0103goie\u015fti-Lunc\u0103, Fic\u0103re\u015fti, Gligore\u015fti, Goie\u015fti, Haiduce\u015fti, H\u0103r\u0103\u015fti, Hoanc\u0103, Jefle\u015fti, Lunca, Lunca Bisericii, Lunca de Jos, Lunca Goie\u015fti, Lunca Vese\u015fti, Modole\u015fti, Neme\u015fi, Oide\u015fti, Pit\u0103rce\u015fti, Ple\u015fcu\u0163a, Poieni, Ponorel, Puiule\u0163e\u015fti, Runc, Segaj, Urde\u015f,V\u00e2lc\u0103neasa, V\u00e2lce\u015fti, Valea Morii, V\u00e2rt\u0103ne\u015fti, V\u0103se\u015fti, Vidra."}
{"id": "1354499", "revid": "1983214", "url": "https://it.wikipedia.org/wiki?curid=1354499", "title": "Valea Lung\u0103 (Alba)", "text": "Valea Lung\u0103, in passato \"Husus\u0103u\", (in ungherese \"Hossz\u00faasz\u00f3\", in tedesco \"Langenthal\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 6 villaggi: F\u0103get, Glogove\u021b, Lodroman, Lunca, T\u0103uni, Valea Lung\u0103.\nValea Lung\u0103 \u00e8 situata lungo la valle del fiume Tarnava Grande (\"T\u00e2rnava Mare\"), a circa 11 km da Blaj, dove il fiume si unisce con il T\u00e2rnava Piccolo (\"T\u00e2rnava Mic\u0103\") a formare il fiume Tarnava, affluente del Mure\u0219."}
{"id": "1354500", "revid": "33751", "url": "https://it.wikipedia.org/wiki?curid=1354500", "title": "Replay (sport)", "text": "Il replay o ripetizione \u00e8, negli sport di squadra, la ripetizione di un incontro giocato in precedenza e terminato in parit\u00e0 oppure invalidato per l'accertamento di irregolarit\u00e0.\nDefinizione.\nIn tornei a eliminazione diretta, come per esempio la FA Cup inglese, la ripetizione si verifica in caso di incontri conclusi in parit\u00e0: nel secondo incontro sono previsti tempi supplementari e tiri di rigore. In precedenza, l'incontro era ancora ripetuto: alcune partite sono state disputate 7 volte, per stabilire un vincitore."}
{"id": "1354501", "revid": "23", "url": "https://it.wikipedia.org/wiki?curid=1354501", "title": "Babbucce", "text": ""}
{"id": "1354502", "revid": "287204", "url": "https://it.wikipedia.org/wiki?curid=1354502", "title": "Valea Lunga", "text": ""}
{"id": "1354507", "revid": "61051", "url": "https://it.wikipedia.org/wiki?curid=1354507", "title": "Tiradelphe schneideri", "text": "Tiradelphe schneideri , \u00e8 un lepidottero appartenente alla famiglia Nymphalidae, sottofamiglia Danainae. \u00c8 monotipica nel genere Tiradelphe . \u00c8 endemica delle Isole Salomone."}
{"id": "1354512", "revid": "287204", "url": "https://it.wikipedia.org/wiki?curid=1354512", "title": "Ol'ga Nikolaevna Romanova (1895-1918)", "text": "Biografia.\nNascita.\nQuando nacque, il 15 novembre del 1895, la popolazione aspettava i 300 tocchi delle campane per l'erede e invece vi furono soltanto i 101 tocchi per la granduchessa. Nikolaj, il giorno della sua nascita (3 novembre), scrisse nel suo diario:\nEssendo una discendente per linea materna della regina Vittoria del Regno Unito, Ol'ga Romanova aveva un aplogruppo mitocondriale H.\nInfanzia.\nEra la sorella maggiore di Tat'jana, Marija, Anastasija e dello zarevic Aleksej. In famiglia era chiamata Oli\u0161ka o Olya. Era molto legata a Tat'jana: occupavano la stessa stanza, vestivano simili ed erano chiamate \"la coppia grande\" (mentre Marija e Anastasija erano \"la coppia piccola\"). Con Tatiana vestivano sempre allo stesso modo, vestiti di merletto bianco, con merletti colorati, per l'inverno cappotti lunghi e raffinati, per la primavera vestiti alla marinara e per l'estate, vestiti bianchi, fluenti o semplici camicie e gonne. Sin da piccola era conosciuta per il suo cuore compassionevole, il desiderio di poter aiutare gli altri e la sua onest\u00e0, ma anche per il suo temperamento, la schiettezza e il malumore. Molto svelta nell'apprendimento, di forte volont\u00e0, onest\u00e0 e franchezza e da piccola facilmente irascibile, divenendo poi da grande capace di trattenersi. I genitori erano orgogliosi della loro prima figlia: fu allattata e vestita da Alix e Nikolaj le faceva il bagnetto tutte le volte che poteva. Ol'ga aveva i capelli biondo scuro, gli occhi blu, era di altezza media, magra, aveva un viso largo e il naso all'ins\u00f9 dei Romanov; era molto aggraziata nei movimenti ed era gentile in pubblico.\nFu considerata meno bella delle sue sorelle Marija e Tat'jana, sebbene il suo aspetto miglior\u00f2 quando crebbe, divenendo pi\u00f9 affascinante. Amava i gatti e la sua preferita era Vaska. \"Da bambina era semplice, a quindici anni divenne bella\", scrisse Lili Dehn un'amica di Alix: \"Lei era lievemente sull'altezza media, con una carnagione fresca, occhi blu e profondi, aveva una grande quantit\u00e0 di capelli chiari e delle mani e dei piedi belli\". Ol'ga e le sorelle furono circondate da giovani uomini che dovevano proteggerle al palazzo e sullo yacht \u0160tandart, dove si divertivano con loro per le annuali feste che si svolgevano ogni estate, per\u00f2 non avevano molte amicizie fuori dalla societ\u00e0.\nAdolescenza.\nI progetti per il matrimonio futuro di Ol'ga erano oggetto di grande attenzione per la Russia: furono prese in considerazione dai suoi genitori possibili unioni con il granduca Dmitrij Pavlovi\u010d Romanov, il principe Carol di Romania, il principe Edoardo, figlio pi\u00f9 grande di Giorgio V e il principe Aleksandr di Serbia. Ol'ga per\u00f2 avrebbe preferito sposarsi con un russo e rimanere nel proprio Paese.\nNel 1911 Ol'ga e la sorella Tat'jana testimoniarono a Kiev per l'assassinio del primo ministro P\u00ebtr Stolypin. Tre anni dopo, durante la prima guerra mondiale, prestarono servizio volontario, insieme alla madre, presso la Croce Rossa all'ospedale di Carskoe Selo; il contatto con le terribili ferite e lo stress delle operazioni le causarono un esaurimento nervoso, quindi il 19 ottobre 1915 le fu assegnato il lavoro di ufficio e le furono praticate iniezioni di arsenico, allora considerati trattamenti contro la depressione e i disturbi nervosi. Ol'ga divenne sempre pi\u00f9 imbronciata e stressata per questo lavoro di infermiera e rispondeva sempre pi\u00f9 spesso alla madre. Sua sorella Marija riport\u00f2 in una lettera che Ol'ga ruppe tre vetri di una finestra per \"capriccio\" col suo ombrello il 5 settembre 1915; in un'altra occasione distrusse dei vestiti in un guardaroba quando lei era \"irata\", secondo le monografie di Valentina Chebotareva.\nVenuta di Rasputin.\nLa madre Aleksandra aveva trovato come proprio confidente e padre spirituale uno starec siberiano, Grigorij Rasputin, al quale erano anche affidate le cure del giovane Aleksej, affetto da emofilia. Con il tempo, anche Ol'ga e le sorelle si affezionarono molto al contadino siberiano. Rasputin, oltre che dare speranze alla famiglia imperiale circa una possibile guarigione del giovane, sembrava andare incontro alle ispirazioni pi\u00f9 intime dei genitori di Ol'ga. Infatti, essendo un semplice \"figlio delle campagne\", rappresentava ci\u00f2 che Nicola e Aleksandra avevano sempre desiderato: un contatto diretto con l'autentico popolo russo, senza intermediazioni di etichetta e convenzioni sociali. Con il passare del tempo Rasputin acquist\u00f2 sempre maggiore influenza sulla mistica zarina, dando sovente sempre pi\u00f9 consigli di carattere politico e morale. Le sue denunce contro le collusioni di ministri e alti funzionari con il traffico illegale d'armi durante la guerra e le speculazioni sui latifondi ai danni dei contadini spingevano la zarina a effettuare continui e repentini cambi al vertice di governo, proprio nel momento (durante la prima guerra mondiale) in cui lo zar era assente dalle politica interna e quindi si necessitava di un governo forte.\nNel dicembre del 1916 un complotto di giovani aristocratici (del quale faceva parte anche il Granduca Dmitrij Pavlovic) uccise Rasputin martoriandone il corpo e gettandolo nella Neva; essi speravano di arginare il discredito della coppia imperiale presso il governo e il Paese, ma ormai la rivoluzione era alle porte. Ol'ga fu l'unica a capire cosa stava per accadere e leggendo la stampa fu scioccata dalla negativa immagine dei genitori. \"Lei era di natura una pensatrice\", ricorda il figlio del medico di famiglia, Gleb Botkin, \"e cap\u00ec la situazione generale meglio degli altri membri della sua famiglia\".\nPrigionia.\nLa famiglia reale fu arrestata durante la rivoluzione russa del 1917 e fu imprigionata in varie residenze, prima nella loro casa a Carskoe Selo, successivamente nelle regge private di Tobol'sk e infine a Ekaterinburg, in Siberia. In questo periodo avevano tutte il morbillo; ad Aleksej venne molto leggero, mentre ad Ol'ga si infiamm\u00f2 la membrana dell'intestino (peritonite), a Tat'jana si ruppe un timpano per il forte mal di testa e Marija dovette respirare con una bombola di ossigeno. Per il gran numero di farmaci perdettero i capelli a grosse ciocche, cos\u00ec Alix decise di farle rasare. \"Cara, devi sapere quanto \u00e8 terribile tutto quello che sta accadendo\", scrisse Ol'ga a un'amica di Tobol'sk.\nOl'ga cerc\u00f2 di trovare conforto nella fede in Dio e nella devozione per la sua famiglia, per non smettere di sperare. Con la sua \"amata madre\" Aleksandra, con la quale rivel\u00f2 di avere una relazione a volte difficile da sostenere, scrisse una poesia nell'aprile del 1918, durante il loro soggiorno obbligato a Carskoe Selo. Un altro svago dalle preoccupazioni fu anche \"L'Aiglon\" di Edmond Rostand, la storia del figlio di Napoleone Bonaparte che rimase sempre fedele al padre deposto fino alla fine dei suoi giorni e nel quale Ol'ga vedeva riflesso il suo stretto rapporto con il padre che adorava.\nLa famiglia fu separata nell'aprile 1918 quando i bolscevichi trasferirono i genitori e Marija a Ekaterinburg, mentre Aleksej, Ol'ga, Tat'jana e Anastasia rimasero indietro a causa di una forte emorragia sofferta dal ragazzo in seguito a una caduta dalle scale mentre giocava su una slitta. L'imperatrice scelse di essere accompagnata da Marija perch\u00e9 Ol'ga stava vivendo un brutto momento di depressione e Tat'jana doveva occuparsi di Aleksej. Nicola diede a Ol'ga una piccola rivoltella che lei cel\u00f2 in uno stivale a Carskoe Selo e a Tobol'sk. Il colonnello Eugenio Kobylynsky, il loro comprensivo carceriere, la supplic\u00f2 di cedere la sua rivoltella prima che lei, le sue sorelle e il fratello fossero trasferiti a Ekaterinburg: Ol'ga abbandon\u00f2 di malavoglia la sua pistola e se ne and\u00f2 disarmata.\nNel maggio del 1918 la nave \"Rus\" ricongiunse i restanti Ol'ga, Tat'jana, Anastasja e Aleksej ai genitori e alla sorella Marija, trasportandoli da Tobolsk a Ekaterinburg. Prima di partire, Ol'ga e le sorelle avevano cucito nei corpetti i loro gioielli per sottrarli ai bolscevichi. Quella notte, tuttavia, le guardie impedirono alle ragazze di chiudere le porte delle camere da letto a chiave e furono molestate indirettamente e verbalmente dai carcerieri. Il loro tutore inglese Sydney Gibbes ricord\u00f2 sempre le grida delle granduchesse e la sua incapacit\u00e0 di proteggerle.\nMorte.\nNei mesi precedenti alla sua morte, Ol'ga soffr\u00ec di una forte depressione e perse molto peso a causa del suo deperimento: \"Era pallida, magra e sembrava malata\", scrisse uno dei carcerieri Aleksander Strekotin nelle sue memorie; \"Passeggi\u00f2 poco nel giardino e pass\u00f2 la maggior parte del suo tempo prendendosi cura del fratello\". Un'altra guardia riport\u00f2 che le rare volte in cui Ol'ga si tratteneva in giardino, ella rimaneva immobile \"fissando tristemente in lontananza un punto imprecisato, rendendo facile comprendere le sue emozioni\". Successivamente Ol'ga si mostr\u00f2 irritata dal comportamento della sorella Marija, la quale dava troppa confidenza alle guardie, rivel\u00f2 Strekotin.\nIl 14 luglio 1918 un prete locale celebr\u00f2 una messa privata per loro: Ol'ga aveva ventidue anni quando fu assassinata con la sua famiglia nella palazzina Ipatiev a Ekaterinburg, la notte del 17 luglio 1918. L'assassinio fu compiuto da un commando di undici uomini della \u010ceka (la maggioranza dei quali ex-prigionieri di guerra austro-ungarici) sotto la guida di Jakov Jurovskij. Secondo un racconto dei testimoni, tra altri inumani e orribili dettagli, Ol'ga guard\u00f2 Tat'jana morire prima che gli assassini la designassero come bersaglio.\nMolte persone in seguito dichiararono di essere membri della famiglia Romanov assassinata, tra cui una donna di nome Marga Boodts, che viveva in una villa sul lago di Como e che afferm\u00f2 a lungo di essere la granduchessa Ol'ga.\nTest del DNA effettuati su corpi ritrovati nel 1991 nel bosco di Koptiaki presso Ekaterinburg identificano i Romanov e i loro servi. Mancavano i corpi di Alessio e di una sorella (Maria o Anastasia), ma il 23 agosto 2007 un archeologo russo ha annunciato la scoperta del ritrovamento di due scheletri parzialmente bruciati, nelle vicinanze di Koptiaki, in un luogo simile a quello descritto nelle memorie di Jurovskij.\nNel 1981 Ol'ga e la sua famiglia furono dichiarati santi martiri dalla Chiesa ortodossa russa e nel 2000 sono stati canonizzati. I resti dello zar Nicola II, della zarina Alessandra e dei loro cinque figli sono stati infine sepolti nella cattedrale dei Santi Pietro e Paolo a San Pietroburgo il 17 luglio 1998, ottant'anni dopo la loro morte."}
{"id": "1354513", "revid": "1839752", "url": "https://it.wikipedia.org/wiki?curid=1354513", "title": "Federazione di rugby a 15 della Scozia", "text": "Scottish Rugby Union \u00e8 l'organismo di governo del rugby a 15 in Scozia.\nStoria.\nIl gioco del rugby, o meglio del Football secondo le regole praticate a Rugby comincia a diffondersi attorno al 1855-60, quando viene introdotto alla Edinburgh Academy, una \"public school\" britannica, dove nel 1858 nascer\u00e0 il primo club scozzese, gli Edimburg Academicals.\nSembra che un primo incontro tra due scuole avvenne nel 1857 tra Royal High School e Merchiston Castle. Nasceranno successivamente anche dei club \"open\", ossia aperti anche a giocatori non iscritti ad una scuola. Tra questi il West of Scotland e gli Wanderers.\nLa Scottish Football Union (SFU) fu fondata nel 1873 e fu una dei membri fondatori dell'International Rugby Board nel 1886 con Irlanda e Galles. Nel 1924 la SFU cambi\u00f2 il suo nome in \"Scottish Rugby Union\". Dal 1889 al 1925 le partite internazionali vennero disputate a Inverleith, poi si pass\u00f2 al nuovo stadio di Murrayfield.\nLa SRU possiede il Murrayfield Stadium, che \u00e8 il pi\u00f9 grande stadio della nazionale scozzese, sebbene nel 2004 le partite internazionali siano state disputate all'Hampden Park di Glasgow e al McDiarmid Park di Perth per raggiungere il nuovo pubblico al di fuori delle aree tradizionalmente legate al rugby.\nQuando fu proposta la creazione della Heineken Cup (primi anni novanta) i funzionari della SRU, da sempre la pi\u00f9 tradizionalista, temevano che le squadre scozzesi non avrebbero potuto competere con i migliori team francesi e inglesi e per questo crearono i cosiddetti \"super-district\".\nFurono creati quattro distretti, South (chiamato successivamente Border Reivers), Edinburgh, Glasgow e North &amp; Midlands (successivamente Caledonia Reds), che ebbero il permesso di prendere parte alle competizioni europee. Per le prime due stagioni i giocatori poterono ancora giocare con i loro club nel campionato nazionale, ma alla fine i team dei distretti chiesero un impegno a tempo pieno.\nIn seguito problemi finanziari della federazione, dovuti in parte alla ristrutturazione del Murrayfield, portarono ad un riadattamento dell'intero sistema dei distretti. Dopo solo due stagioni infatti al SRU obblig\u00f2 i quattro team a diventare due. Edimburgh si un\u00ec a Border Reivers a formare gli Edinburgh Reivers. Glasgow e Caledonian confluirono invece negli Glasgow Caledonian.\nI Borders furono ricostituiti nel 2002 e parteciparono alla seconda stagione della Celtic League. Questo comport\u00f2 il cambio di nome degli Edinburgh Reivers in Edinburgh Rugby e Glasgow divent\u00f2 Glasgow Rugby. Nel 2005 tutte e tre le squadre adottarono un nuovo nome. I Borders ritornarono ad essere Border Reivers; Edimburgh divent\u00f2 Edinburgh Gunners, ma ha cambiato ancora nel 2006 e ora \u00e8 di nuovo Edimburgh; Glasgow divent\u00f2 Glasgow Warriors. I Caledonia saranno riformati quando la SRU decider\u00e0 che la situazione finanziaria lo permette.\nNel 2007 i Borders sono stati di nuovo sciolti per via di continue difficolt\u00e0 finanziarie.\nCompetizioni nazionali.\nLa SRU sovraintende tutti i campionati nazionali scozzesi che sono cos\u00ec organizzati:\nLa SRU non \u00e8 direttamente responsabile di leghe locali o universitarie.\nDirigenti.\nFino al gennaio 2005 Phil Anderton era il capo esecutivo. In seguito, il 14 luglio 2005, si \u00e8 insediata la nuova dirigenza che vede Allan Munro come capo, Fred McLeod suo vice, Tom Inglis e Brian Kennedy direttori non-esecutivi.\nIl presidente, dal 2007, \u00e8 George Jack succeduto ad Andy Irvine."}
{"id": "1354514", "revid": "22414", "url": "https://it.wikipedia.org/wiki?curid=1354514", "title": "Ipomoea jalapa", "text": ""}
{"id": "1354515", "revid": "260676", "url": "https://it.wikipedia.org/wiki?curid=1354515", "title": "Palazzo Trabucco della Torretta", "text": "Palazzo Trabucco \u00e8 un palazzo nobiliare sito in via Bottai, nel mandamento Tribunali di Palermo.\nStoria.\nFu costruito nel 1756 per conto di Don Tommaso Trabucco, mercante napoletano trasferitosi a Palermo. Si tratta di un palazzo nobiliare le cui caratteristiche stanno a met\u00e0 tra la dimora aristocratica e il palazzo per abitazioni della prima met\u00e0 del settecento.\nPesantemente danneggiato durante i bombardamenti del 1943, \u00e8 stato restaurato in economia eliminando parte delle decorazioni in stucco danneggiate.\nDescrizione.\nLa facciata, in ocra e bianco, presenta una alternanza di balconi con inferriate a petto d'oca e finestre. Ricca \u00e8 la decorazione in stucco con cornici intorno alle finestre e ai balconi, modanature sul cornicione a mensoloni, borchie a stella, in una abbondanza decorativa tipica del tardo-barocco palermitano. Al centro del pianterreno si apre il grande portale con lesene aggettanti divergenti, cornice ad arco e vasotti laterali. \nIl piano nobile conserva tutt'oggi, nonostante i continui rimaneggiamenti, una serie di sale di rappresentanza tra cui il grande salone con un affresco allegorico raffigurante \"Il tempo che d\u00e0 la giusta fama e scaccia la menzogna\", della scuola di Vito D'Anna.\nRimangono inoltre dei sovraporta decorati con dipinti di Pietro Manno e Giuseppe Velasco."}
{"id": "1354517", "revid": "174925", "url": "https://it.wikipedia.org/wiki?curid=1354517", "title": "Consiglio di sicurezza dell'ONU", "text": ""}
{"id": "1354520", "revid": "125853102", "url": "https://it.wikipedia.org/wiki?curid=1354520", "title": "Festival internazionale del film fantastico di Avoriaz", "text": "Il Festival internazionale del film fantastico di Avoriaz \u00e8 un festival cinematografico dedicato al cinema fantastico che si \u00e8 tenuto annualmente, nel mese di gennaio, dal 1973 al 1993, nella stazione sciistica francese di Avoriaz (nel comune di Morzine).\nIl suo posto nel panorama delle manifestazioni internazionali specializzate \u00e8 stato preso dal Fantastic'Arts di G\u00e9rardmer.\nAlbo d'oro.\nIl premio assegnato al miglior film in concorso \u00e8 il Grand Prix."}
{"id": "1354521", "revid": "767487", "url": "https://it.wikipedia.org/wiki?curid=1354521", "title": "Arachnes", "text": "Gli Arachnes sono un gruppo prog metal italiano.\nLa band si form\u00f2 nel 1995, quando i fratelli Caruso (il cantante Enzo Caruso e il chitarrista Frank Caruso) decisero di non continuare con il loro progetto Hard rock con i Firehouse per formare una nuova band con diverse influenze musicali di gruppi come Led Zeppelin, Deep Purple, Queen, Van Halen, Rainbow, Whitesnake, Malmsteen, Emerson, Lake &amp; Palmer, Jethro Tull e Yes, oltre che del jazzista Miles Davis e dei compositori classici Bach, Chopin e Stravinskij.\nBiografia.\nGli inizi.\nL'album di debutto \u00e8 \"The Goddess Temple\", pubblicato da Lucretia Records nel 1997, e, dopo un paio di anni di pausa, viene pubblicato per l'etichetta Underground Symphony l'EP \"Metamorphosis\", la cui copertina \u00e8 stata illustrata da Luis Royo, artwork maker spagnolo. \nI primi due album sono progressive metal, anche se il sound ripercorre il suono del primo album pi\u00f9 hard rock\nNel 2001, entrarono a far parte del gruppo il bassista Max Clementi e il batterista Jaco, e si cerca una nuova Label per avere pi\u00f9 attenzione ed esposizione all'estero. Gli Arachnes firmano con Scarlet Records ed iniziano a registrare \"Parallel Worlds\". Ci\u00f2 \u00e8 l'inizio di un nuovo sound che si \u00e8 piano piano evoluto; le canzoni sono pi\u00f9 dirette e i riff sono pi\u00f9 speed-power con aggiunta di un po' di epico, ottenuto da cori e orchestrazioni. \nNel 2001 la Scarlet Records decide di ristampare l'album di debutto della band italiana, completamente rimasterizzato, in digipack con copertina diversa e cinque bonus tracks (un inedito, due estratti da \"Parallel Worlds\", l'uno l'intro dell'altro, e la cover di \"Flash of the Blade\" degli Iron Maiden, brano incluso nell'edizione brasiliana del disco, e Open Your Eyes, tratto dall'EP \"Metamorphosis\"; contemporaneamente vengono anche eliminate alcune canzoni.\n2002-2003.\nIl terzo lavoro degli Arachnes \u00e8 \"Apocalypse\", nel 2002; \u00e8 il primo concept album scritto dalla band. Gli Arachnes cambiano ancora sonorit\u00e0, mantenendo la tecnica strumentale sia nella melodia che nella potenza dell'album precedente. La band firma con l'etichetta giapponese Avalon-Marquee e pubblicano l'album anche in Giappone, inserendo la bonus track \"Epilogue\".\nNel 2003 vi \u00e8 un nuovo cambio di bassista, Paolo Giani prende il posto di Max Clementi, e dopo pochi mesi nello stesso anno esce il quarto album di Arachnes, \"Primary Fear\", che ha un suono maturo e melodico, con influenze sinfoniche e progressive. Nell'album ci sono due bonus track: \"Tota Pulchra\", registrata in una chiesa con organo reale e composta dal maestro F. Castelli, ed una reinterpretazione di \"Eruption\" degli Emerson, Lake &amp; Palmer dell'album Tarkus. Ancora una volta la versione giapponese avr\u00e0 una bonus track.\n2006-2008.\nNel 2006 esce l'album \"In Praise of Science\" dove la band, grazie all'apporto di due nuovi membri, il batterista Stefano Caironi ed il bassista Gabry Baroni, esplora nuovi sounds, dirigendosi verso un suono pi\u00f9 progressive ed hard rock, mantenendo tecnica e melodia.\nNel 2008 gli Arachnes entrano in studio con la stessa formazione dell'album precedente per comporre un nuovo album. Dalle menti dei fratelli Caruso viene composto \"A New Day\" album che abbandona il power e le influenze classiche degli esordi, per esplorare nuovi suoni e sperimentare avvicinandosi a tratti al prog.\nL'album esce nel 2011 dopo diverse vicissitudini con Lion Music solo per il download digitale e sul sito della band una versione CD in edizione limitata."}
{"id": "1354526", "revid": "11180791", "url": "https://it.wikipedia.org/wiki?curid=1354526", "title": "Operazione+Overlord", "text": ""}
{"id": "1354530", "revid": "287204", "url": "https://it.wikipedia.org/wiki?curid=1354530", "title": "Fran\u00e7ois Barb\u00e9-Marbois", "text": "Rivoluzione francese.\nNato a Metz, cominci\u00f2 la sua carriera di funzionario come governatore della colonia di Santo Domingo sotto l\"Ancien R\u00e9gime\". Alla fine del 1789 torn\u00f2 in Francia, e si mise al servizio del governo della Rivoluzione francese. Nel 1791 venne inviato a Ratisbona per aiutare il marchese di Noailles, l'ambasciatore francese. Sospettato di tradimento, al suo ritorno venne arrestato ma riguadagn\u00f2 presto la libert\u00e0.\nNel 1795 fu eletto al Consiglio degli Anziani, dove la generale moderazione del suo atteggiamento, specialmente per quanto riguardava la sua opposizione all'esilio dei nobili e dei parenti degli emigrati dalla vita pubblica, gli valsero il sospetto di essere un monarchico, nonostante avesse pronunciato un elogio nei confronti di Napoleone Bonaparte in occasione del suo successo in Italia.\nDopo il colpo di Stato monarchico del 18 fruttidoro (4 settembre) 1797, venne arrestato e portato nella Guyana francese. Trasferito sull'isola di Ol\u00e9ron nel 1799, fu liberato da Napoleone Bonaparte dopo il colpo di Stato del 18 brumaio. Nel 1801, sotto il Consolato, divenne consigliere di Stato e Ministro del Tesoro, e nel 1813 senatore.\nNel 1803 negozi\u00f2 l'Acquisto della Louisiana, trattato grazie al quale la Louisiana venne ceduta agli Stati Uniti, che in cambio pagarono al Primo console una somma di 152.000 franchi.\nImpero, Restaurazione e Monarchia di Luglio.\nFedele al Primo Impero, fu proclamato grand'ufficiale della Legion d'onore e conte nel 1805, e nel 1808 divenne presidente della \"Corte dei Conti\". La sua carriera come Ministro del Tesoro si concluse nel 1806. In cambio di questi favori, egli lod\u00f2 incondizionatamente Napoleone; eppure, nel 1814, contribu\u00ec a redigere l'atto di abdicazione dell'imperatore, e dichiar\u00f2 davanti alla \"Corte dei Conti\", riferendosi all'invasione della Francia da parte della Sesta coalizione:\nA giugno di quell'anno, durante la prima restaurazione, Barb\u00e9-Marbois fu proclamato Pari di Francia da re Luigi XVIII, e confermato nella sua carica di presidente della \"Corte dei Conti\". Privato della sua posizione da Napoleone durante i Cento giorni, fu nominato Ministro della Giustizia sotto il duca di Richelieu (agosto 1815), cerc\u00f2 senza successo di conquistare la fiducia degli ultrarealisti, e rinunci\u00f2 dopo nove mesi (10 maggio 1816).\nNel 1830, quando la rivoluzione di luglio port\u00f2 al potere Luigi Filippo e la monarchia d'Orl\u00e9ans, Barb\u00e9-Marbois si rec\u00f2, come presidente della \"Corte dei Conti\", a complimentarsi con il nuovo re, e venne confermato nella sua posizione. Mantenne la sua carica fino al mese di aprile 1834.\nOpere.\nNel 1829 scrisse il libro \"Histoire de la Louisiane et la cession de cette colonie par la France aux Etats-Unis de l'Am\u00e9rique septentrionale; pr\u00e9c\u00e9d\u00e9e d'un discours sur la constitution et le gouvernement des Etats-Unis\" (\"Storia della Louisiana e della sua cessione agli Stati Uniti d'America Settentrionali; preceduto da un discorso sulla costituzione e sul governo degli Stati Uniti\").\nPubblic\u00f2 molti testi, tra cui:"}
{"id": "1354531", "revid": "22414", "url": "https://it.wikipedia.org/wiki?curid=1354531", "title": "Exogonium purga", "text": ""}
{"id": "1354532", "revid": "22414", "url": "https://it.wikipedia.org/wiki?curid=1354532", "title": "Convolvulus jalapa", "text": ""}
{"id": "1354534", "revid": "599013", "url": "https://it.wikipedia.org/wiki?curid=1354534", "title": "Mauro Silva", "text": "Considerato uno dei migliori mediani degli anni 90, ha legato la sua carriera al Deportivo la Coruna, club nel quale ha disputato 13 stagioni e del quale \u00e8 il secondo giocatore di tutti i tempi per presenze complessive; a livello di club ha conquistato principalmente un Campeonato Paulista con la maglia del Bragantino, e la Liga del 1999/2000 con la maglia del Deportivo. A livello internazionale si \u00e8 aggiudicato il Mondiale del 1994 e la Copa America del 1997.\nIn una votazione organizzata dalla societ\u00e0 nel 2016 per eleggere la miglior squadra della propria storia, \u00e8 stato eletto dai tifosi del Deportivo come Miglior Giocatore della storia del club entrando cos\u00ec di diritto nella Hall of Fame ufficiale della squadra.\nCaratteristiche tecniche.\nCentrocampista difensivo dalla grandissima resistenza fisica, \u00e8 dotato di notevole intelligenza tattica e grande tempismo negli interventi; ha svolto per tutta la carriera il ruolo di mediano in un centrocampo a due (le \"dighe\" di centrocampo che ha formato con i connazionali Flavio Conceicao negli anni di maggior successo al Deportivo e Dunga in Nazionale sono entrate nell'immaginario popolare grazie alla loro grande efficacia). Sebbene dotato di ottima tecnica individuale e di una buona propriet\u00e0 di palleggio nel breve, la scarsa visione di gioco ed una scarsa propensione all'inserimento ne hanno limitato l'impiego principalmente al ruolo di equilibratore della squadra, sia in nazionale che nei club.\nGrazie alla sua professionalit\u00e0 nel lavoro quotidiano ed al grande temperamento mostrato in campo, risulta spesso un leader per il resto della squadra.\nHa dichiarato di rivedersi nel centrocampista del Real Madrid Casemiro.\nCarriera.\nClub.\nEsordi in patria.\nDopo una lunga trafila nel settore giovanile del Guarani, entra a far parte della prima squadra senza tuttavia riuscire ad imporsi; nel 1990 viene acquistato dal Bragantino, allenato da Wanderlei Luxemburgo. L'allenatore brasiliano intuisce le qualit\u00e0 di Silva nonostante la giovane et\u00e0 e la poca esperienza e in poco tempo ne fa uno dei perni della squadra. A seguito di due stagioni disputate su ottimi livelli, condite dalla vittoria di un Campionato Paulista, Silva conquista la nazionale maggiore e desta l'interesse di numerose squadre spagnole, all'epoca molto vigili sul mercato brasiliano.\nAffermazione al Deportivo.\nNell'estate del 1992 viene acquistato dal Deportivo la Coruna e presentato assieme ai connazionali Donato e Bebeto, anch'essi future leggende del club galiziano; Silva si impone subito come uomo chiave della formazione del mister Arsenio Iglesias, che, guidata dai goal di Bebeto, capocannoniere del torneo, centra la terza posizione in campionato dopo un lungo testa a testa per il primato in classifica col Barcellona di Cruijff, alla terza affermazione consecutiva.\nLa seconda stagione in Spagna di Silva conferma il suo ruolo di leader della squadra, che conquista la vetta della classifica alla quattordicesima giornata per mantenerla fino all'ultima, dove il Deportivo, primo a pari punti con il Barcellona (ma avente il vantaggio negli scontri diretti), pareggia clamorosamente per 0-0 sul campo del Valencia, a causa dell'errore dal dischetto nei secondi finali di Miroslav Djukic, presentatosi alla battuta in seguito all'assenza di Donato ed al rifiuto di Bebeto. Il titolo finisce cosi nuovamente al Barcellona, che sconfigge agevolmente il Siviglia per 5-2.\nIl primo trofeo con la formazione biancoblu giunge alla terza stagione, nel 94/95: il Deportivo sconfigge per 2-1 il Valencia nella finale di Copa del Rey, conquistando anche la Supercoppa pochi mesi pi\u00f9 tardi, sconfiggendo il Real Madrid. Silva prende parte esclusivamente al doppio match di Supercoppa, saltando la finale di Copa del Rey per un problema fisico.\nL'addio di Iglesias e gli anni intermedi.\nIn seguito alla vittoria in Coppa nazionale, Arsenio Iglesias lascia la guida tecnica della squadra al gallese John Toshack; nelle successive stagioni i risultati del club sono piuttosto deludenti, con piazzamenti che vanno dal nono posto del 95-96 al terzo posto del 96-97. Silva si afferma come vice-capitano della squadra, indossando la fascia quando capitan Donato risulta indisponibile. \nLa nascita del \"Superdeportivo\" e la conquista della liga.\nL'inizio della stagione 98/99 vede il basco Javier Irureta assumere la guida tecnica della squadra; il nuovo allenatore inaugura un nuovo corso per il club galiziano, schierando una squadra spregiudicata e molto offensiva proprio grazie alla presenza di Silva a centrocampo: dopo una prima stagione di assestamento, conclusa al quinto posto in campionato, il Deportivo riesce nell'impresa di vincere il campionato, il primo e fin'ora unico successo del club nel campionato spagnolo, al quale si aggiunge la Supercoppa dello stesso anno; Silva \u00e8 ancora una volta uno dei giocatori chiave della squadra, assieme al capocannoniere Maakay ed al fantasista brasiliano Djalminha.\nLa storica impresa appena compiuta convince il presidente Augusto Cesar Lendoiro ad investire ancora di pi\u00f9: nei successivi 5 anni il Deportivo conquista due secondi posti e due terzi posti, partecipando stabilmente alla Champions League e raggiungendo le semifinali dell'edizione 2003/2004, dopo aver eliminato agli ottavi di finale i vicecampioni della Juventus (vincendo entrambi i match per 1-0) e ai quarti i campioni in carica del Milan, clamorosamente rimontati al Riazor per 4-0 dopo aver vinto agevolmente per 4-1 la partita d'andata a Milano; Silva, nonostante i 36 anni, gioca una delle migliori partite della sua carriera, riuscendo ad annullare il connazionale Kak\u00e0.\nUltimi titoli e ritiro.\nSebbene il Deportivo non riesca pi\u00f9 ad affermarsi in campionato dopo la vittoria del 2000, la squadra riesce comunque a vincere altre due Coppe del Re, nel 2002 e nel 2005, centrando ambedue le volte anche la vittoria in Supercoppa; particolarmente avvincente fu la finale di Coppa del 2002, in cui il Deportivo sconfisse allo stadio Santiago Bernabeu il cosiddetto \"Real Madrid dei \"galacticos\"\" per 2-1; la finale era stata organizzata a Madrid per omaggiare il centenario del club madrileno.\nA partire dalla stagione 2003-2004, a seguito del ritiro di Donato, Silva viene nominato capitano della squadra.\nAnnuncia il ritiro al termine della stagione 2004-2005, a 37 anni, dopo 428 partite ufficiali con la maglia del club di La Coruna (369 in campionato) e 5 titoli vinti, tra cui un campionato, due coppe nazionali, e le tre relative Supercoppe.\nNazionale.\nEntra a far parte stabilmente della selezione brasiliana nel 91, grazie all'intuizione dell'allenatore ed ex bandiera della Roma Paulo Roberto Falcao. Silva conquista, sin dalla Copa America del 91(persa in finale con i rivali dell'Argentina), il posto da titolare accanto al capitano Dunga.\nAi mondiali del 94 il Brasile si presenta con una squadra molto criticata dalla stampa locale, lontana dai concetti classici del calcio verdeoro: si tratta di una squadra tecnicamente povera, con molti \"faticatori\" ( titolari a centrocampo erano tre mediani come Silva, Dunga e Mazinho) ed in cui l'intero peso offensivo della manovra era sulle spalle del duo d'attacco composto da Romario e Bebeto. La \"\"Selecao\" ,\" nonostante le basse aspettative, si dimostra una squadra estremamente cinica ed organizzata, laureandosi vincitrice sconfiggendo ai rigori l'Italia in finale.\nSilva \u00e8 nuovamente titolare nella vittoriosa Copa America del 97, col compito di dare equilibrio ad una squadra dotata di un debordante talento offensivo (spesso la squadra schierava contemporaneamente giocatori come Djalminha, Denilson, Romario, Ronaldo, Rivaldo, Caf\u00f9, Roberto Carlos).\nSalta per infortunio il mondiale del 98, venendo sostituito dal centrocampista dell'Arsenal Gilberto Silva.\nNonostante venga incluso in rosa per le partite di qualificazione al mondiale del 2002, il CT Scolari non lo inserisce nei convocati per la rassegna iridata, esclusione che lo porta all'abbandono della nazionale; termina la sua carriera internazionale con all'attivo 58 partite in maglia verdeoro, con un Mondiale ed una Copa America conquistati."}
{"id": "1354535", "revid": "1784938", "url": "https://it.wikipedia.org/wiki?curid=1354535", "title": "Louis-Marie de La R\u00e9velli\u00e8re-L\u00e9peaux", "text": "Esercit\u00f2 la propria attivit\u00e0 durante il periodo della rivoluzione francese. Fu uno dei primi cinque direttori del Direttorio.\nNato da una famiglia di proprietari terrieri dell'Angi\u00f2, studi\u00f2 presso gli Oratoriani di Angers, poi presso l'universit\u00e0 di questa citt\u00e0 dove ottenne una licenza in diritto (1775). Dopo aver svolto per breve tempo l'attivit\u00e0 di avvocato al Parlamento di Parigi, torn\u00f2 nell'Angi\u00f2 dove s'interess\u00f2 soprattutto di botanica.\nDurante la rivoluzione.\nEletto dal Terzo Stato dell'Angi\u00f2 agli Stati Generali del 1789, fu deputato dell'Assemblea Nazionale Costituente, amministratore del dipartimento di Maine-et-Loire, fece parte del club dei Giacobini ma lo abbandon\u00f2 dopo il tentativo di fuga del re a Varennes (21 giugno 1791).\nMembro della Convenzione Nazionale (1792), sostenne i girondini e alla caduta di questi, il 2 giugno 1793, pass\u00f2 alla clandestinit\u00e0; rassegn\u00f2 le dimissioni il 13 agosto 1793 senza essere rimpiazzato. Ritorn\u00f2 alla Convenzione termidoriana l'8 marzo 1795 (18 ventoso anno III) e contribu\u00ec alla redazione della costituzione dell'anno III.\nSotto il Direttorio.\nMembro del Consiglio dei Cinquecento, de La R\u00e9velli\u00e8re-L\u00e9peaux venne eletto direttore il 1\u00ba novembre 1795. Al Direttorio si occup\u00f2 soprattutto di questioni culturali e religiose: co-redazione della costituzione civile del clero, creazione dell'Institut de France, diffusione della teofilantropia, religione razionale con culto basato sulla decade anzich\u00e9 sulla settimana. Prepar\u00f2 con Paul Barras e Jean-Fran\u00e7ois Reubell il colpo di stato del 18 fruttidoro anno V (4 settembre 1797).\nRiguardo alla politica estera, avrebbe voluto distruggere il papato ma non si mostr\u00f2 favorevole all'unificazione dell'Italia, in cui temeva la dominazione dei Giacobini. Il 30 pratile anno VII (18 giugno 1799) rassegn\u00f2 le dimissioni poich\u00e9 ritenuto responsabile delle sconfitte della Francia.\nVisse ancora per venticinque anni, durante i quali non prese parte ad alcuna attivit\u00e0 politica.\nAlla morte, venne sepolto nel cimitero di P\u00e8re-Lachaise."}
{"id": "1354538", "revid": "22414", "url": "https://it.wikipedia.org/wiki?curid=1354538", "title": "Turbitto", "text": ""}
{"id": "1354541", "revid": "287204", "url": "https://it.wikipedia.org/wiki?curid=1354541", "title": "Iv\u00e1n Cervantes", "text": "Carriera.\nNel 2002, dopo una carriera nel motocross, esordisce nel mondiale Enduro.\nNel 2003 approda al Team Farioli KTM nella classe 500 4t, arrivando secondo e vincendo la sei giorni in Brasile nella medesima classe.\nNel 2004 si classifica terzo nella classe E3, mentre l'anno successivo, in sella alla nuovissima KTM EXC-F 250 bialbero (in quel periodo non ancora disponibile sul mercato), vince il suo primo titolo mondiale davanti al francese Marc Germain.\nNel 2006 riconquista il titolo della E1, stavolta davanti all'italiano Simone Albergoni.\nNel 2007 passa alla E3 e in sella alla KTM EXC-F 525, conquista per la terza volta consecutiva un titolo mondiale, diventando cos\u00ec campione del mondo nella categoria che lo aveva lanciato 4 anni prima.\nConquista un successivo titolo nuovamente nel 2009, sempre in classe E3, l'anno successivo gareggia in classe E2 e giunge al secondo posto in campionato."}
{"id": "1354545", "revid": "466539", "url": "https://it.wikipedia.org/wiki?curid=1354545", "title": "Luiz Ant\u00f4nio da Costa", "text": "Carriera.\nGiocatore.\nClub.\nCon il San Paolo si laure\u00f2 campione del mondo nel 1993 a Tokyo, realizzando il terzo gol della sua compagine nella partita vinta con il punteggio di 3-2 contro il Milan.\nGioc\u00f2 anche in Italia, nelle file di (1988-1991) e Perugia (1997), tesseramento che si rivel\u00f2 difficoltoso tanto da essere discusso nei tribunali brasiliani perch\u00e9, per una legge voluta dal ministro Pel\u00e9, entrata in vigore pochi giorni prima, il San Paolo avrebbe perso l'indennizzo per i giocatori sopra i 30 anni, come era M\u00fcller all'epoca.\nDopo il suo ritiro avvenuto nel 2004, il 6 febbraio 2015 ha annunciato il ritorno al calcio giocato a 49 anni con il Fernandopolis, club della quarta serie del Campionato Paulista di calcio, con cui ha disputato un solo incontro (segnando un gol) il 17 aprile 2015.\nNazionale.\nConta 56 presenze con 12 gol in nazionale, con la quale ha partecipato a tre mondiali (Messico '86, Italia '90 e Usa '94), nel terzo dei quali si \u00e8 laureato Campione del Mondo.\nAllenatore.\nA partire dal 2009 ha allenato diverse squadre minori brasiliane: Gremio Maring\u00e0, Sinop, Imbituba e Blumenau."}
{"id": "1354546", "revid": "729019", "url": "https://it.wikipedia.org/wiki?curid=1354546", "title": "Pierre Riel de Beurnonville", "text": "Esordi.\nFiglio di un artigiano e di una contadina, si arruol\u00f2 quattordicenne nella gendarmeria, per poi passare nell'esercito reale. Dopo alcuni anni di servizio nelle colonie, spos\u00f2 una ricca creola. Rientrato in Francia senza la moglie, il 22 novembre 1788 acquist\u00f2 il grado di tenente della guardie svizzere del fratello cadetto del re, il Conte di Provenza.\nLa Rivoluzione francese.\nIniziata la Rivoluzione francese fece rapidamente carriera, assurgendo al grado di tenente-generale. Ebbe un ruolo importante nella decisiva battaglia di Valmy e nella successiva battaglia di Jemappes. A seguito di questi eventi divenne, il 4 febbraio 1793, addirittura ministro della guerra. Denunci\u00f2 il proprio comandante in capo, generale Dumouriez, di fronte alla Convenzione Nazionale.\nInviato con altri quattro deputati ad arrestarlo, venne da questi arrestato a sua volta e consegnato agli austriaci, che lo tennero prigioniero ad Olmutz sino al 3 novembre 1795, allorch\u00e9 venne scambiato, insieme a molti altri ostaggi, in cambio di Maria Teresa Carlotta di Francia, l'ultima figlia superstite di Luigi XVI\nRientrato a Parigi, dopo alcuni mesi ebbe il comando della armata di \"Sambre-et-Meuse\" e dell'Armata del Nord, fu quindi ispettore di fanteria dell\"'Armata di Inghilterra\", nel 1798.\nEpoca napoleonica.\nGiunto al potere il Buonaparte, nel 1800 venne nominato ambasciatore a Berlino per poi passare, nel 1802, ambasciatore a Madrid. \nNegli anni successivi Napoleone ne fece un senatore e conte dell'Impero.\nLa restaurazione.\nCambi\u00f2 radicalmente campo alla caduta del suo mentore: nel 1814 fu membro del governo provvisorio che resse, per alcuni decisivi giorni, il Paese, dopo la caduta di Parigi. Nel 1815, al ritorno dell'Imperatore per i cento giorni, segu\u00ec Luigi XVIII nella fuga a Gand, meritandone, dopo Waterloo, la promozione a marchese e maresciallo di Francia.\nMassone, fu Venerabile d'onore della loggia \"Les Chevaliers de la Croix de Saint Jean de J\u00e9rusalem\" di Troyes. Dal 1814 al 1821 fu gran conservatore, poi Gran maestro aggiunto nel 1815, del Grande Oriente di Francia."}
{"id": "1354548", "revid": "666668", "url": "https://it.wikipedia.org/wiki?curid=1354548", "title": "Gilmar Rinaldi", "text": "Carriera.\nClub.\nGilmar esord\u00ec nel 1978 con la maglia dell'Internacional, con cui rimase fino al 1984. Nel 1985 pass\u00f2 al San Paolo, giocandovi fino al 1990. Trasferitosi al Flamengo, giocando 239 partite dal 1991 al 1994, si ritir\u00f2 nel 1999 a 40 anni con la maglia del Cerezo Osaka, in Giappone.\nNazionale.\nConta 10 presenze in nazionale, con la quale ha vinto il .\nDopo il ritiro.\nAttualmente \u00e8 il procuratore di numerosi calciatori, e lo \u00e8 stato di altrettanti, tra cui Juan (International), C\u00e9sar (Ex Lazio e Inter) e F\u00e1bio Simpl\u00edcio (Vissel Coba)."}
{"id": "1354568", "revid": "287204", "url": "https://it.wikipedia.org/wiki?curid=1354568", "title": "Charles-Guillaume \u00c9tienne", "text": "Biografia.\n\u00c9tienne ricopr\u00ec diverse funzioni amministrative durante la Rivoluzione francese e nel 1796 si stabil\u00ec a Parigi, collaborando con le redazioni di diversi giornali. Tuttavia egli non riteneva questa occupazione soddisfacente e presto lasci\u00f2 l'attivit\u00e0 giornalistica per dedicarsi al teatro: la sua prima opera (\"Le R\u00eave\") venne rappresentata nel 1799, mentre il suo successivo debutto alla Com\u00e9die Fran\u00e7aise con la commedia piccante \"Brueys et Palaprat\" ebbe un notevole successo.\nNel 1802 pubblic\u00f2 una \"Storia del Teatro Francese\" e divenne quindi segretario di Ugo Bernardo Maret, duca di Bassano. \u00c9tienne fu quindi al seguito di Napoleone Bonaparte nelle sue campagne in Italia, Germania, Austria e Polonia, continuando comunque in questo periodo a scrivere per il teatro.\nFu il successo registrato dalla sua commedia \"Les Deux Gendres\", rappresentata per la prima volta nel 1810 a valergli, l'anno successivo, la nomina a membro dell'Acad\u00e9mie fran\u00e7aise. Una sua commedia successiva, \"L'Intrigante\", in 5 atti, riscosse ancora un grande successo, ma le rappresentazioni vennero interrotte dopo sole 11 repliche per volere di Napoleone, che sarebbe rimasto shoccato da alcuni versi in essa contenuti. Questo fatto, scaten\u00f2 la curiosit\u00e0 del pubblico e le copie a stampa dell'opera andarono letteralmente a ruba. Nel 1814, la Restaurazione port\u00f2 alla rimozione del divieto di rappresentarla, ma \u00c9tienne non intese approfittarne.\nProscritto nel 1816 da Vincent-Marie Vi\u00e9not de Vaublanc, allora Ministro degli interni, venne escluso dall'Acad\u00e9mie fran\u00e7aise, alla quale tuttavia verr\u00e0 nuovamente eletto nel 1829. Eletto deputato per 7 volte come rappresentante del dipartimento della Mosa, si ritir\u00f2 dalla vita politica nel 1839, continuando per\u00f2 a scrivere opere teatrali e poesie, spesso in collaborazione con altri, in particolare con Charles Gaugiran de Nanteuil."}
{"id": "1354570", "revid": "228587", "url": "https://it.wikipedia.org/wiki?curid=1354570", "title": "Butterfly Roma Hockey &amp; Cricket Club", "text": "La Butterfly Roma HCC, \u00e8 una societ\u00e0 italiana di hockey su prato con sede a Roma.\nDisputa i suoi incontri al Centro Sportivo Giulio Onesti di Roma.\nStoria.\nL'Hockey Club Butterfly nasce nel 1996 per iniziativa di Marco Grossi e Rita Esposito, appassionati hockeisti, che con i loro figli cominciano a giocare a hockey.\nNella stagione 2019/2020 le prime squadre, maschile e femminile, hanno giocato in serie A1, la massima divisione del campionato italiano.\nRosa A1 maschile.\nPortieri.\n 12 Arosio Diego (GK)\n 1 Di Paola Edoardo (GK)\nDifensori.\n 21 Gaibazzi Michele \n 4 Allegri Jacopo\n 6 Cavallini Daniele\n 5 Grossi Davide (C)\n 16 Herrera Sergio\n 24 Cordella Lorenzo\nCentrocampisti.\n 8 Fiorani Giacomo\n 10 Arosio Davide\n 17 Herrera Gabriel\n 2 D'Alfonso Tommaso\n 44 Carnevale Gabriele \nAttaccanti.\n 7 Scipioni Leonardo\n 13 D'Amico Leonardo \n 11 Gimondo Davide\n 25 Carelli Jonas\n 14 Saporiti Francesco\n 27 Komarov Nikolay\nAllenatore.\n Cirilli Gianluca \nDirigente accompagnatore.\n Allegri Giuseppe\nMedico sociale.\n Grasso Francesca\nPalmar\u00e8s.\nMaschile.\n2005-06, 2006-07, 2019-20 (indoor)\n2009-10, 2020-21\nFemminile.\n2018-19\n2020-21\n2020-21"}
{"id": "1354571", "revid": "767487", "url": "https://it.wikipedia.org/wiki?curid=1354571", "title": "Mio zio d'America", "text": "Mio zio d'America (\"Mon oncle d'Am\u00e9rique\") \u00e8 un film del 1980 diretto da Alain Resnais, vincitore del Grand Prix Speciale della Giuria al 33\u00ba Festival di Cannes.\nTrama.\nLe vite di tre personaggi, un'attrice, un uomo importante e un fanatico religioso con famiglia e lavoro tradizionale messo in crisi dalla globalizzazione, sotto forma di apologo etico-scientifico.\nI personaggi e i loro affetti e contatti si muovono secondo la teoria di Henri Laborit, simile a quella religiosa del libero arbitrio, o della mancanza di essi. Secondo il suo \"Elogio della Fuga\", infatti, l'uomo, quando non ben consapevole di s\u00e9 stesso, viene portato alle seguenti reazioni: fuga, inibizione o somatizzazione e aggressivit\u00e0.\nIl tutto con colpi di scena sentimentali, sociali e d'interesse umano.\nProduzione.\nAlla pellicola prende parte anche lo stesso Henri Laborit, scienziato di fama e sintetizzatore dei primi tranquillanti, in un cameo."}
{"id": "1354573", "revid": "34971", "url": "https://it.wikipedia.org/wiki?curid=1354573", "title": "PlayStation Eye", "text": "La PlayStation Eye (registrata con il marchio PLAYSTATION Eye e spesso abbreviata con la sigla PSEye) \u00e8 una fotocamera digitale per PlayStation 3, successore della EyeToy per PlayStation 2. La periferica \u00e8 stata lanciata in bundle col gioco \"The Eye of Judgment\" negli Stati Uniti il 23 ottobre 2007, in Giappone ed Australia il 25 ottobre 2007, infine in Europa il 26 ottobre 2007.\nCaratteristiche tecniche.\nUtilizza una risoluzione di 640\u00d7480 pixel a 60\u00a0Hz, oppure 320\u00d7240 pixel a 120\u00a0Hz. Nello specifico le caratteristiche differenti rispetto al modello precedente sono:\n\u00c8 indispensabile per giocare con i giochi che richiedono la presenza del nuovo motion controller Sony PlayStation Move, ed ha il compito di trasmettere le informazioni alla PS3 con riferimento ai movimenti del controller.\nDriver per PC.\nSono disponibili dei driver non ufficiali per utilizzare la PlayStation Eye come una normale webcam su PC, esistono driver per piattaforma Windows, macOS e Linux (predefinito nel kernel). Essendo dei driver amatoriali, non viene garantito il perfetto funzionamento della periferica."}
{"id": "1354575", "revid": "30297", "url": "https://it.wikipedia.org/wiki?curid=1354575", "title": "Butterfly Roma HCC", "text": ""}
{"id": "1354577", "revid": "767487", "url": "https://it.wikipedia.org/wiki?curid=1354577", "title": "Jean-Pierre Louis de Fontanes", "text": "Biografia.\nSuo padre Marcellin de Fontanes, ispettore di manifattura a Niort, spos\u00f2 Jeanne de S\u00e8de, una vedova con tre figli, che pretese che i due ragazzi nati dalla loro unione - Dominique (1751) e Louis (1757) fossero battezzati, poich\u00e9 era una fervente cattolica. Il padre di Fontanes era invece di origini protestanti. Louis de Fontane ricevette un'educazione molto severa da preti giansenisti a La Foye-Monjault; in seguito torn\u00f2 dalla famiglia e prosegu\u00ec gli studi presso il collegio dell'Oratorio di Niort.\nPerse l'intera famiglia in pochi anni: il fratello mor\u00ec nel 1772, il padre nel 1774 e la madre nel 1776. Venne accolto da amici della famiglia che cercarono di aiutarlo perch\u00e9 riprendesse l'attivit\u00e0 del padre, a cui per\u00f2 Louis non era interessato. Nel 1777 si trasfer\u00ec a Parigi per dedicarsi alla scrittura, da sempre una sua passione. Pubblic\u00f2 le sue poesie e le prime produzioni per l\"'Almanach des Muses\" e il \"Mercure de France\".\nConobbe la zia della futura imperatrice Giuseppina di Beauharnais, Fanny de Beauharnais, che lo present\u00f2 al suo amante Claude Joseph Dorat, poeta alla moda che lo introdusse nei circoli letterari. De Fontanes scrisse molto incontrando un discreto successo e divenendo amico del filosofo Joseph Joubert, del poeta Andr\u00e9 Ch\u00e9nier e di Fran\u00e7ois-Ren\u00e9 de Chateaubriand.\nAllo scoppio della Rivoluzione francese, essendo piuttosto moderato, appoggi\u00f2 la monarchia illuminata. Nel 1792 si ritir\u00f2 a Lione e l\u00ec sposo Chantal Cathelin, una ricca ereditiera. Da questa unione nacquero due figli: Imberthe (1793), morto di vaiolo nel 1794, e Christine (1801). Questo matrimonio mise fine alle sue difficolt\u00e0 finanziarie.\nLione venne conquistata dai monarchici. Scampato ad un bombardamento della citt\u00e0 da parte delle truppe guidate da Joseph Fouch\u00e9, pot\u00e9 fuggire in tempo in Normandia per tornare poi a Parigi. Qui divenne membro dell'Institut de France in seguito alla caduta di Robespierre.\nIl 18 fruttidoro fu costretto a fuggire di nuovo. Si rifugi\u00f2 in Inghilterra, dove ritrov\u00f2 il suo amico Chateaubriand, emigrato dopo il 1792\nRientr\u00f2 a Parigi dopo il Colpo di Stato del 18 brumaio; divenne critico per il \"Mercure de France\" e si conquist\u00f2 il favore del primo console Napoleone Bonaparte. Venne quindi nominato professore di lettere del Coll\u00e8ge des Quatre-Nations e membro dell'Institut de France.\nMassone, fu membro della loggia parigina \"Les Neuf S\u0153urs\" del Grande Oriente di Francia."}
{"id": "1354579", "revid": "73843", "url": "https://it.wikipedia.org/wiki?curid=1354579", "title": "Publio Terenzio Varrone", "text": "Biografia.\nPublio Terenzio Varrone Atacino, originario di Atax, localit\u00e0 presso Narbona, omonima del fiume Atax, nella Gallia Narbonense (odierna Francia meridionale), visse a Roma; ne restano scarsi frammenti e pochissime notizie, fornite da Orazio, Properzio, Macrobio, Velleio Patercolo e San Girolamo, il quale ne situa la nascita nell'82 a.C. e informa che all'incirca nel 57 a.C. si diede allo studio del greco.\nFu il primo poeta non italico della letteratura latina e fece parte del gruppo dei \"poetae novi\", pur non abbandonando il poema epico.\nOpere.\nScrisse, forse prima del 47 a.C., un poema epico-storico, il \"Bellum Sequanicum\", sulla guerra di Cesare contro i Galli Sequani in almeno due libri, e delle satire, che Orazio giudic\u00f2 inadeguate.\nDa poeta neoterico rielabor\u00f2 le \"Argonautiche\" (gr. \u1f08\u03c1\u03b3\u03bf\u03bd\u03b1\u03c5\u03c4\u03b9\u03ba\u03ac) del poeta greco Apollonio Rodio in almeno 4 libri e compose elegie d'amore con il titolo \"Leucadia\", pseudonimo della donna amata, seguendo l'uso inaugurato nella prima met\u00e0 del IV secolo a.C. dal poeta greco Antimaco di Colofone, che aveva intitolato con il nome della donna amata il suo poema elegiaco \"\u039b\u03cd\u03b4\u03b7\" (lat. \"Lyde\"). \nScrisse anche due poemetti, il primo didascalico-geografico, dal titolo \"Chorographia\", il secondo \"Ephemeris\", un calendario poetico.\nMacrobio ci informa che Virgilio nel I libro delle Georgiche rielabor\u00f2 alcuni suoi versi, Properzio, come detto, cita la \"Leucadia\" e Velleio Patercolo lo ricorda ponendolo tra i poeti didascalici accanto a Lucrezio. Queste attestazioni confermano che doveva essere un poeta apprezzato."}
{"id": "1354581", "revid": "30297", "url": "https://it.wikipedia.org/wiki?curid=1354581", "title": "Cus Torino Hockey", "text": ""}
{"id": "1354582", "revid": "1232112", "url": "https://it.wikipedia.org/wiki?curid=1354582", "title": "Ayrton Senna", "text": "Soprannominato \"Magic\", \u00e8 considerato uno dei pi\u00f9 grandi, talentuosi e influenti piloti di tutti i tempi. La figura di Senna \u00e8 una delle pi\u00f9 rappresentative e iconiche della Formula 1, nonch\u00e9 dell'automobilismo in generale.\nCorridore completo in ogni aspetto, dalla messa a punto alla gestione delle gomme, seppe distinguersi nel corso della carriera soprattutto per la guida sul bagnato e la velocit\u00e0 in qualifica, caratteristica, quest'ultima, che gli consent\u00ec di detenere il record di pole position (65) dal 1989 al 2006. Inoltre, con 41 Gran Premi vinti, \u00e8 al quinto posto nella classifica di vittorie nella storia della competizione. Secondo uno studio condotto dalla Formula 1 in collaborazione con AWS, Senna risulta il pilota pi\u00f9 veloce di sempre.\nAbile inoltre nei circuiti cittadini, il pilota brasiliano detiene tuttora il record di vittorie sulla prestigiosa pista di Monte Carlo, sei, di cui cinque consecutive fra il 1989 e il 1993. \nLa sua carriera nella massima categoria automobilistica, iniziata nel 1984 al volante della Toleman, venne contraddistinta dal dualismo con il francese Alain Prost, suo compagno in McLaren nel biennio 1988-1989. Tale rivalit\u00e0 \u00e8 considerata come una delle pi\u00f9 intense e accese della storia della Formula 1, nonch\u00e9 dello sport in generale. \nMolto apprezzato dai colleghi, in un sondaggio a cui hanno partecipato 217 piloti di Formula 1, Senna \u00e8 stato votato come il pi\u00f9 grande pilota di tutti i tempi. \nMor\u00ec a seguito delle ferite riportate in un incidente alla curva Tamburello del circuito di Imola, durante il Gran Premio di San Marino del 1994.\nBiografia.\nVita privata.\nAyrton Senna da Silva nacque a San Paolo, Brasile, il 21 marzo 1960 in una famiglia di agiate condizioni economiche, composta da Milton Da Silva (1927-2021), imprenditore e proprietario di diverse fattorie e Neide Johanna Senna (1935), brasiliana di origini italiane; i nonni materni di Neide (fra loro cugini) erano toscani originari di Porcari in provincia di Lucca, la nonna paterna proveniva da Siculiana in provincia di Agrigento, mentre il nonno paterno (il cui cognome originale era \"Sena\") era di Scisciano in provincia di Napoli. Ayrton aveva una sorella maggiore, Viviane (1957), madre di Bruno ed anch'egli pilota, ed un fratello, Leonardo (1966). \nDiplomatosi presso il \"Colegio Rio Branco\", Senna si spos\u00f2 una sola volta, nel 1981 con Lilian De Vasconcelos, ex compagna di scuola, ma il matrimonio termin\u00f2 dopo soli otto mesi in un divorzio. Successivamente il brasiliano ebbe numerosi flirt, tra cui quelli con le showgirl brasiliane Xuxa e Adriane Galisteu, la top model americana Carol Alt e l'italiana Cristina Pensa (in seguito divenuta moglie di Ruud Gullit)..\nAmante dello sport in tutte le sue declinazioni e tra i primissimi piloti a dedicare tempo alla preparazione fisica, ne praticava molti, tra cui corsa, tennis, bici, nuoto e jet ski. Era, inoltre, un aeromodellista oltre che appassionato di volo e nel 1989 ebbe l'opportunit\u00e0 di volare sul Mirage III biposto, caccia all\u2019epoca utilizzato dalla For\u00e7a A\u00e9rea Brasileira. \nSenna era devoto cattolico. Il suo rapporto profondo con la religione aveva radici lontane derivanti dalla sua famiglia, in particolar modo dall'educazione impartita dalla madre. Nella sua valigetta personale portava sempre con s\u00e9 la Bibbia e spesso ne leggeva un passo. In un'intervista, dichiar\u00f2 di aver visto Dio accanto a lui sullo schieramento di partenza del Gran Premio del Giappone 1988. Sulla sua tomba, nel Cimitero di Morumbi a San Paolo, \u00e8 scolpita una citazione tratta dalla Lettera dell'apostolo Paolo ai Romani 8,39: \u00abNada pode me separar do amor de Deus\u00bb (\"Niente mi pu\u00f2 separare dall'amore di Dio\").\nBeneficenza.\nAyrton Senna spesso dava in beneficenza parte dei guadagni accumulati grazie alla sua attivit\u00e0 di pilota. La sua opera di carit\u00e0 venne rivelata solamente dopo la sua morte dalla sorella Viviane. Nel testamento del campione brasiliano, inoltre, grosse somme furono destinate a opere di beneficenza. \nAll'inizio del 1994 Senna, parlando con la sorella, espresse la volont\u00e0 di dar vita ad un'organizzazione con l'obiettivo di aiutare i bambini poveri del Brasile, al fine di dare loro un'opportunit\u00e0 per il futuro. Tale desiderio rivive oggi nella Fondazione Ayrton Senna, un ente senza scopo di lucro creato proprio dalla sorella Viviane nel Novembre del 1994 e che d\u00e0 la possibilit\u00e0 a molti ragazzi brasiliani poveri di ricevere un'adeguata educazione.\nL'istituto, dalla sua nascita, ha offerto supporto a centinaia di migliaia di assistiti presenti in tutto il Brasile, oltre ad essere stato insignito dall'UNESCO, nel 2004, di una cattedra incentrata sull'educazione e lo sviluppo umano, risultando la prima organizzazione non governativa a ricevere tale riconoscimento.\nCarriera.\nInizi.\nSenna ebbe la possibilit\u00e0 di avvicinarsi precocemente al mondo dell'automobilismo, cominciando nel 1973 a gareggiare nei kart a tredici anni con un Parilla 100\u00a0cm\u00b3 a Interlagos grazie al primo istruttore Lucio Pascual (detto Tsche), vincendo all'esordio e conquistando nello stesso anno il Campionato Junior. Nel 1977 e nel 1978 vinse il Campionato Sudamericano di categoria e dal 1978 per quattro volte consecutive quello brasiliano. Sbarcato in Italia, a Milano, con i colori della Dap fu protagonista dei campionati mondiali del 1979 e del 1980, sfiorando entrambe le volte il titolo. Nel novembre 1980 Ayrton si trasfer\u00ec in Gran Bretagna. Conosceva gi\u00e0 Chico Serra, che viveva nell'isola da tre anni e conosceva l'inglese. Serra present\u00f2 il giovane pilota a Ralph Firman, proprietario della scuderia Van Diemen e, dopo un test, riusc\u00ec ad ottenere un ingaggio. Senna prese casa con la moglie a Norwich, nel Norfolk. Nel 1981 esord\u00ec in Formula Ford 1600, disputando il campionato britannico RAC e il Townsend-Thoresen: li vinse entrambi con 12 vittorie, 3 pole e 10 giri veloci su 19 gare. L'anno seguente pass\u00f2 alla Formula Ford 2000, disputando sia il campionato britannico Pace British sia l'Europeo EFDA: li vinse entrambi con 21 vittorie, 15 pole e 22 giri veloci su 29 gare. A fine stagione esord\u00ec nell'ultima prova del difficile Campionato Britannico di Formula 3 conquistando pole, vittoria e giro pi\u00f9 veloce.\nNel 1983 gareggi\u00f2 nel Campionato Britannico F3 con una Ralt-Toyota del team West Surrey Racing e lo vinse con 12 vittorie, 15 pole e 13 giri veloci su 20 gare. A fine stagione partecip\u00f2 alla prestigiosa gara internazionale di F3 di Macao nella quale si confrontano tutti i pi\u00f9 forti piloti della categoria: part\u00ec dalla pole, domin\u00f2 entrambe le manche e segn\u00f2 il giro veloce. \u00c8 di quest'anno la decisione di adottare il cognome materno Senna, meno comune del Da Silva usato sino all'anno precedente.\nFormula 1.\nI test e il debutto con la Toleman (1983-1984).\n1983.\nNel corso del 1983 Senna svolse i primi test su vetture di Formula 1. Dopo aver svolto una giornata di prove alla guida di una Williams FW08C messagli a disposizione da Frank Williams per curiosit\u00e0 personale, partecip\u00f2 insieme a Martin Brundle e Stefan Bellof a una sessione di prove organizzata dalla McLaren sul circuito di Silverstone, risultando il pi\u00f9 veloce dei tre. Gi\u00e0 dal mese di giugno, per\u00f2, Senna intratteneva stretti contatti con Bernie Ecclestone, patron della Brabham, che aveva individuato nel brasiliano il profilo ideale per sostituire Riccardo Patrese che sarebbe passato all'Alfa Romeo per la stagione successiva. Nel novembre 1983 il giovane brasiliano svolse anche un test a Le Castellet a bordo di una BT52B, in cui tuttavia non entusiasm\u00f2; inoltre il suo possibile ingaggio in Brabham venne bloccato dalla Parmalat, sponsor principale della scuderia, che voleva un pilota italiano come seconda guida. Senna dovette allora accettare la proposta di Alex Hawkridge della Toleman, che gli offr\u00ec un contratto da 100.000 sterline. Esord\u00ec quindi in Formula 1 nel , al Gran Premio del Brasile.\n1984.\nL'inizio stagione si present\u00f2 comunque complicato per il team inglese: la nuova TG184 non era ancora pronta e gli pneumatici Pirelli avevano una resa inferiore rispetto ai Michelin e ai Goodyear. Nonostante ci\u00f2, Senna riusc\u00ec a mettersi in mostra conquistando due sesti posti in Sudafrica e Belgio, quest'ultimo ottenuto in seguito alla squalifica delle Tyrrell dopo i fatti di Detroit. Fall\u00ec per\u00f2 la qualificazione, per la prima e unica volta in carriera, a Imola in seguito a un duro scontro tra Toleman e Pirelli che gli imped\u00ec di scendere in pista il venerd\u00ec. \nIl passaggio agli pneumatici Michelin e il debutto della TG184 segnarono un primo miglioramento nella competitivit\u00e0 della squadra. Lo stesso Senna, nelle gare successive diede subito prova di un talento eccezionale, cogliendo per la piccola scuderia inglese risultati mai registrati prima: su tutti il clamoroso secondo posto nel Gran Premio di Monaco, disputatosi sotto il diluvio. Senna, partito male, riusc\u00ec nel corso della gara a recuperare diverse posizioni, fino a portarsi al secondo posto subito dietro al battistrada Alain Prost su McLaren, a cui stava recuperando tra i quattro e i sei secondi al giro. Al trentunesimo passaggio, il direttore di gara Jacky Ickx interruppe la corsa per l'enorme quantit\u00e0 di acqua che rendeva impraticabile la pista, negando a Senna una vittoria che ai pi\u00f9 sembrava sicura. Inoltre, la vittoria di un debuttante su una monoposto di gran lunga inferiore alle vetture di vertice avrebbe potuto alterare la lotta per il mondiale, che sembrava gi\u00e0 riservata ai grandi team. Il duello con Prost questa volta manc\u00f2, ma Senna e Prost ebbero modo di confrontarsi pi\u00f9 volte negli anni successivi, fomentando un'accesa rivalit\u00e0.\nNelle gare successive ottenne un altro podio giungendo terzo a Brands Hatch, ma fu anche costretto a diversi ritiri dovuti a guasti tecnici. In occasione del Gran Premio d'Olanda, la Lotus annunci\u00f2 l'ingaggio di Senna a partire dalla stagione successiva con un accordo triennale. Il comunicato colse di sorpresa sia la Toleman sia lo stesso Senna, che non era stato preavvisato: Hawkridge, irritato per non essere stato informato dal suo pilota dell'intenzione di rescindere il contratto, decise di appiedare il brasiliano che salt\u00f2 quindi il Gran Premio d'Italia. Tornato in squadra per le ultime due gare, colse l'ultimo podio stagionale in Portogallo dopo essersi qualificato al terzo posto grazie anche all'ottima resa delle gomme da qualifica. Chiuse il Campionato al 9\u00ba posto con tredici punti conquistati.\nGli anni alla Lotus (1985-1987).\n1985.\nNel 1985 Senna pass\u00f2 alla Lotus, dove trov\u00f2 come compagno di squadra il pilota Italiano Elio De Angelis. Entrambi erano considerate prime guide e potevano usufruire in partenza degli stessi materiali. La conoscenza della nuova monoposto per Senna fu per\u00f2 rallentata da un problema di salute che lo tenne lontano dalle piste per tutto l'inverno, consentendogli di eseguire le prime prove solo poche settimane prima dell'inizio del mondiale. Dopo un ritiro all'esordio in Brasile, sul circuito portoghese dell'Estoril, teatro del secondo appuntamento stagionale, Senna ottenne la sua prima vittoria in Formula 1, in una gara caratterizzata dalla pioggia torrenziale. La gara portoghese mostr\u00f2 nuovamente, dopo il Gran Premio di Monaco dell'anno precedente, l'abilit\u00e0 del brasiliano sul bagnato. Senna infatti, (partito dalla \"pole position\" per la prima volta in carriera) vinse il gran premio con oltre un minuto di vantaggio su Michele Alboreto, doppiando tutti gli altri piloti arrivati al traguardo, compreso il terzo classificato Patrick Tambay. Senna non riusc\u00ec a ripetersi due settimane pi\u00f9 tardi a Imola, dove, dopo essere stato in testa per tutta la gara, fu costretto a cedere il comando a pochi giri dal termine dopo aver finito la benzina.\nDopo questo brillante inizio di stagione, il brasiliano incapp\u00f2 in una serie di risultati negativi dovuti alla scarsa affidabilit\u00e0 della Lotus, ma riusc\u00ec comunque a mettersi in luce in qualifica, conquistando diverse Pole Position, compresa quella sullo storico tracciato di Monte Carlo. Proprio sulla pista monegasca, la determinazione e la grinta del brasiliano fecero infuriare piloti ben pi\u00f9 esperti del calibro di Lauda e Alboreto, che accusarono Senna di ostacolare gli avversari nei loro giri di qualificazione, con il fine di mantenere la pole position, fondamentale in un tracciato cittadino come quello di Monaco. Il pilota brasiliano, dopo una prima parte di stagione non facile, riusc\u00ec a raddrizzare il campionato cogliendo quattro podi (Austria, Olanda, Italia e Gran Bretagna) e la seconda vittoria in carriera, ottenuta sul tracciato belga di Spa-Francorchamps, nuovamente in condizioni di bagnato. Senna concluse il campionato in quarta posizione con 38 punti, cinque in pi\u00f9 del compagno de Angelis.\n1986.\nL'anno seguente Senna si ritrov\u00f2 come compagno di squadra l'ex test driver della Ferrari Dumfries. L'arrivo del pilota scozzese fu preceduto da molteplici trattative. Senna spinse molto per avere come compagno il connazionale Maur\u00edcio Gugelmin, ma lo sponsor del Team Lotus, la John Player &amp; Sons, insistette per l'acquisto di un pilota britannico. Il candidato favorito sembr\u00f2 essere Derek Warwick, sostenuto anche dalla stampa inglese, ma Senna pose il suo veto onde evitare che gli sforzi e gli sviluppi della squadra si disperdessero su due piloti e non venisse rispettato l'accordo che lo voleva prima guida. Il campionato inizi\u00f2 molto bene, con due podi nelle prime due gare; un secondo posto in Brasile, dietro al connazionale Piquet e l'incredibile successo a Jerez de la Frontera, in volata su Nigel Mansell, con un vantaggio di soli 14 millesimi. Con questo successo Senna prese la testa della classifica, ma con l'avanzare della stagione la superiorit\u00e0 tecnica di Williams e McLaren prese il sopravvento, con Piquet e Mansell in lotta per il titolo con il campione in carica Alain Prost. Nonostante ci\u00f2, il bottino di Senna a fine stagione era estremamente positivo: otto pole position, otto podi, una seconda vittoria, sul circuito cittadino di Detroit e, per il secondo anno di fila il quarto posto in classifica generale, dietro a Prost, campione per il secondo anno consecutivo e al duo Williams Mansell\u00a0\u2013 Piquet.\n1987.\nNel 1987, dopo il ritiro dalle corse della Renault, la Lotus trov\u00f2 un accordo per la fornitura dei motori con la Honda. L'accordo prevedeva che alla casa inglese fossero forniti i propulsori di penultima generazione, lasciando alla sola Williams i pi\u00f9 moderni RA167E. Senna, in Lotus per il terzo anno consecutivo, venne affiancato dal debuttante Satoru Nakajima, ingaggiato grazie all'appoggio della casa motoristica nipponica. Per questa stagione, la Lotus mise a disposizione dei suoi piloti il modello 99T dotata del rivoluzionario sistema di sospensioni attive; tale sistema permetteva di mantenere sempre l'altezza ideale da terra della monoposto, garantendo flussi aerodinamici migliori, in particolare sui circuiti che avevano un fondo sconnesso, ma assorbiva una parte della potenza del motore e rendeva pi\u00f9 complicato per il pilota capire il limite della vettura stessa. Lo stesso Senna si rivel\u00f2 per\u00f2 molto ottimista sul buon funzionamento dell'innovazione introdotta dal team. \nL'inizio di stagione per\u00f2 caratterizzato da fortune alterne: dopo un ottimo podio al Gran Premio di San Marino, a Spa, terza prova del mondiale, Senna fu protagonista di un controverso contatto con Mansell, il quale, rientrato ai box, corse verso il garage Lotus per fare i conti con il brasiliano, a suo dire responsabile della collisione; la rissa tra i due fu inevitabile. All'episodio del Belgio seguirono due vittorie, a Monaco - la prima di un incredibile record di sei vittorie - e, per il secondo anno consecutivo, sul tracciato cittadino di Detroit.\nSenna, nonostante il notevole divario tecnico con la Williams, riusc\u00ec a sopperire alle difficolt\u00e0, restando in lotta per il mondiale per gran parte della stagione, ma la superiorit\u00e0 del team di Frank Williams divenne evidente con l'avanzare della stagione, con Mansell e Piquet in lotta per il titolo. A Monza, nel frattempo, venne annunciato il passaggio di Senna alla McLaren, come compagno del due volte campione del mondo Alain Prost. Nonostante questo annuncio, Senna riusc\u00ec a finire in maniera convincente la stagione, cogliendo il podio in Giappone e nell'ultima gara in Australia, ad Adelaide, dove per\u00f2 fu squalificato al termine della gara a causa di un'irregolarit\u00e0 tecnica. Concluse la stagione al terzo posto in classifica generale, dietro a Piquet, laureatosi campione per la terza volta in carriera, e Mansell.\nI titoli iridati con la McLaren (1988-1993).\n1988.\nFirmato un nuovo contratto triennale, in Mclaren Senna trov\u00f2 come compagno di squadra il \u201cprofessore\u201d Prost, con cui inizi\u00f2 una rivalit\u00e0 destinata a segnare la storia della Formula 1. La netta superiorit\u00e0 tecnica della McLaren MP4/4, motorizzata Honda, consent\u00ec ai due piloti di dominare il campionato, aggiudicandosi 15 delle 16 gare in programma e riducendo di fatto il mondiale a una lunga lotta tra di loro. L'inizio di stagione del brasiliano fu per\u00f2 altalenante.\nAlla squalifica nel GP di casa in Brasile (a causa dell'utilizzo del muletto, azione vietata dal regolamento di allora) segu\u00ec il ritiro nel GP di Monaco a poche tornate dalla fine; in testa con un vantaggio di 55 secondi, il pilota paulista and\u00f2 a sbattere all'uscita della curva del Portier, regalando a Prost una vittoria ormai certa. Con l'avanzare della stagione, tuttavia, Senna inanell\u00f2 una striscia positiva di sei vittorie in sette gare, portandosi in testa alla classifica con un vantaggio di pochi punti sul rivale. La battaglia tra i due, sempre pi\u00f9 accesa, raggiunse il suo apice al Gran Premio del Portogallo, dove Senna spinse il compagno contro il muretto dei box nel tentativo di mantenere la testa della corsa. Ci\u00f2 nonostante il francese riusc\u00ec a portare a termine la manovra, sorpassando Senna e involandosi verso la vittoria.\nA fine gara, interrogato sull'accaduto, Prost critic\u00f2 ampiamente la manovra, accusando il compagno di aver messo a repentaglio la gara di entrambi. Il campionato si decise alla penultima gara a Suzuka. A causa della regola degli scarti, a Senna bastava una vittoria per diventare campione, nonostante in classifica il francese avesse pi\u00f9 punti. In qualifica il brasiliano ottenne la dodicesima pole position stagionale, ma questa fu vanificata da un'esitazione in partenza che lo fece scivolare a met\u00e0 gruppo. Nonostante ci\u00f2 non si arrese, e si lanci\u00f2 in una rimonta nei confronti del compagno che si concretizz\u00f2 con un sorpasso sul rettilineo del traguardo al 28\u00ba passaggio. Con questo trionfo Senna si laure\u00f2 matematicamente campione del mondo per la prima volta in carriera, con un bottino stagionale di 8 vittorie (e ben 13 pole position) a discapito delle 7 del compagno.\n1989.\nIl 1989 inizi\u00f2 sulla falsariga dell'anno precedente, con un dominio incontrastato della scuderia inglese e con Senna protagonista di tre vittorie nelle prime quattro gare. Al Gran Premio di San Marino, seconda prova del mondiale, la rivalit\u00e0 con Prost esplose definitivamente. La sospensione della gara in seguito al violento incidente di Berger al Tamburello (nel quale l'austriaco riport\u00f2 delle ustioni alle mani) comport\u00f2 l'organizzazione di una seconda procedura di partenza; Prost scatt\u00f2 meglio, portandosi in testa, ma Senna lo pass\u00f2 poche curve dopo non rispettando un accordo preso prima del via.\nA questo punto Senna si invol\u00f2 verso la vittoria, con Prost incapace di avvicinarsi; a fine gara i due si scambiarono accuse reciproche, con il francese che arriv\u00f2 addirittura a minacciare la squadra di non correre il seguente Gran Premio se il brasiliano non si fosse scusato. Nelle gare successive per\u00f2, Senna fu fermato da diversi problemi di affidabilit\u00e0 che permisero al compagno di prendere la testa del campionato con un buon margine. A tre gare dalla fine il brasiliano era distanziato di ben ventiquattro lunghezze. La matematica lo costringeva a vincere tutte le gare rimanenti per confermarsi campione del mondo. Senna vinse in Spagna, dove domin\u00f2 la gara dalla partenza all'arrivo, precedendo sul traguardo Berger e Prost. Mancavano due gare: Giappone e Australia.\nLo scontro per il titolo iridato giunse al punto di maggiore tensione al Gran Premio del Giappone. Senna, partito dalla \"pole position\", fu sopravanzato da Prost al via; il francese guadagn\u00f2 un margine di circa cinque secondi, ma poi il compagno cominci\u00f2 a recuperare terreno, portandoglisi in scia. Al 46\u00ba giro, nel disperato tentativo di mantenere vive le chance iridate, Senna tent\u00f2 un attacco alla Casio Triangle, ma Prost chiuse la traiettoria e i due si agganciarono, terminando la loro corsa nella via di fuga. Il francese, sicuro di aver conquistato il titolo, scese dalla vettura, mentre Senna rimase al volante e, con l'aiuto dei commissari, riusc\u00ec a ripartire.\nLa sua vettura aveva il musetto danneggiato e il brasiliano fu costretto a tornare ai box per sostituirlo; rientrato in pista alle spalle di Alessandro Nannini, rimont\u00f2 velocemente e al 50\u00ba passaggio lo sopravanz\u00f2, conquistando la vittoria. Subito dopo la gara, per\u00f2, Senna fu squalificato per avere tratto vantaggio dalla spinta dei commissari, rientrando in pista attraverso la via di fuga della chicane anzich\u00e9 percorrendo la medesima; Alain Prost diventava cos\u00ec campione del mondo per la terza volta in carriera, mentre la vittoria veniva assegnata ad Alessandro Nannini, che poteva cos\u00ec fregiarsi della sua prima affermazione in Formula 1.\nL'episodio di Suzuka diede avvio a un mare di polemiche tra Senna ed il presidente della FISA Jean-Marie Balestre che si trascin\u00f2 per tutto l'inverno. La McLaren, con Prost in procinto di passare alla Ferrari, prese le difese del brasiliano, presentando ricorso contro la decisione dei commissari al tribunale d'appello. Questo fu respinto, con Senna che anzi fu accusato, nella sentenza del 31 ottobre 1989, di essere pericoloso per l'incolumit\u00e0 degli altri piloti, in riferimento ad altri episodi controversi in cui il pilota era stato coinvolto nelle ultime due stagioni, vedendosi infliggere inoltre una multa di dollari. Senna, profondamente rattristato e scoraggiato, consider\u00f2 il ritiro dalle corse, accusando la federazione di aver manipolato l'esito del campionato. A seguito di queste dichiarazioni, la federazione rispose con la sospensione, per sei mesi, della superlicenza necessaria per correre.\n1990.\nLa polemica tra Senna e Balestre si risolse solo poco prima l'inizio della nuova stagione; alle scuse (via lettera) del brasiliano segu\u00ec il ripristino della superlicenza da parte della federazione. Con l'arrivo di Berger al posto del francese, la situazione in Mclaren si normalizz\u00f2, con Senna al centro del progetto tecnico del Team. Tuttavia, il leitmotiv della stagione era sempre lo stesso: Prost contro Senna. A due gare dalla fine i due contendenti erano distaccati di sole nove lunghezze in favore del brasiliano. Suzuka era nuovamente la sede dello scontro decisivo; con Prost fuori dalla zona punti, Senna poteva fregiarsi del secondo titolo iridato.\nIl brasiliano domin\u00f2 le qualifiche proprio davanti all'acerrimo rivale, ma al termine delle prove l'attenzione si focalizz\u00f2 sul posizionamento della prima casella di partenza. Senna infatti, chiese agli steward il riposizionamento della Pole Position sul lato pi\u00f9 pulito della pista, dopo che questi avevano deciso di spostare i numeri dispari (compresa la prima posizione) sul lato sporco. La richiesta del pilota Mclaren venne rigettata, con il brasiliano che accus\u00f2 nuovamente Balestre di agire in favore di Prost.\nAlla partenza, il pilota della Ferrari prese il comando, sfruttando il lato pi\u00f9 pulito della pista. Arrivati alla prima curva, mentre il francese si accingeva a rallentare per impostare correttamente la traiettoria, Senna non alz\u00f2 il piede dall'acceleratore, speronando Prost ad oltre 270\u00a0km/h. La corsa era finita per entrambi. La manovra del brasiliano dest\u00f2 grandi polemiche, ma la Fia, contrariamente a quanto fatto l'anno precedente, non sanzion\u00f2 il pilota, considerando l'accaduto come un incidente di gara. Senna era campione del mondo per la seconda volta in carriera. Commentando l'episodio a caldo, il pilota brasiliano afferm\u00f2, alludendo all'episodio dell'anno precedente: a volte le gare finiscono a sei giri dal termine, a volte alla prima curva. Un anno dopo, Senna ammise pubblicamente di aver provocato volontariamente l'incidente, affermando che in quel gesto avevano avuto una forte influenza il controverso episodio del 1989 ed il comportamento della federazione guidata da Jean Marie Balestre, a suo dire sostenitore di Prost.\n1991.\nScaduto il contratto triennale con la McLaren, Senna si trov\u00f2 nelle condizioni di rinnovarlo ogni volta a durata annuale fino al 1993, poich\u00e9 ogni anno fu caratterizzato da una serie d'incertezze sul suo futuro in Formula 1.\nNel 1991 Senna divenne campione del mondo per la terza volta in carriera. L'inizio di stagione fu decisivo per la vittoria del campionato; al trionfo sul cittadino di Phoenix seguirono le vittorie ad Interlagos (la prima davanti al pubblico di casa), Imola e Monaco, che sommate ai problemi tecnici dei rivali consentirono al brasiliano di prendere un margine rassicurante. Particolare fu la vittoria in Brasile; sul tracciato di Interlagos, il brasiliano dovette lottare con problemi al cambio dal 60\u00ba giro in poi, perdendo tutte le marce ad eccezione della sesta. Nonostante tutto vinse, riuscendo a gestire un vantaggio di 40 secondi su Patrese, ma a fine gara svenne a causa dell'immane stress fisico, accusando dolori lancinanti alle spalle e alle mani.\nCon il passare delle gare, tuttavia, il britannico Mansell al volante della Williams inizi\u00f2 ad opporsi al dominio del pilota Mclaren, ravvivando il campionato. Non appena lo sviluppo della vettura di Frank Williams si perfezion\u00f2, questa divenne la macchina da battere, con Mansell che in estate colse tre vittorie consecutive (Magny Cours, Silverstone e Hockenheim). Tuttavia, i trionfi di Senna a Budapest e Spa, sommati al clamoroso errore dei meccanici Williams durante il Gran Premio del Portogallo consentirono al brasiliano di incrementare, in maniera decisiva, il vantaggio nei confronti del pilota Inglese.\nIl titolo arriv\u00f2 alla penultima gara a Suzuka. Con Mansell obbligato a vincere, a Senna bastava un secondo posto per aggiudicarsi il mondiale. La lotta per il campionato si risolse nelle prime battute di gara, quando Mansell, nel tentativo di rimanere in scia a Senna, and\u00f2 lungo alla prima curva, finendo nella ghiaia e dovendosi ritirare. Sicuro della vittoria, Senna rallent\u00f2 nelle ultime fasi di gara, lasciando il successo al compagno Berger. Da dimenticare invece la stagione per Prost. Alle prese con una Ferrari poco competitiva, il francese non fu mai in grado di lottare per il titolo, venendo addirittura licenziato dalla scuderia di Maranello proprio al termine del Gran Premio di Suzuka, dopo aver pubblicamente definito la macchina un \"camion\".\n1992.\nNel 1992 Senna e la McLaren non poterono nulla contro lo strapotere della Williams FW14B guidata da Nigel Mansell. Nelle prime cinque gare il brasiliano arriv\u00f2 al traguardo solo due volte, terzo in Sudafrica ed a Imola, accusando in pi\u00f9 occasioni problemi di affidabilit\u00e0. Il tempo perso per risolvere i problemi, la tardiva introduzione del cambio al volante oltre alla scelta sbagliata di adottare il nuovo motore Honda V12, impedirono a Senna di lottare per il titolo, relegandolo, al termine della stagione, in quarta posizione, dietro anche all'astro nascente della Benetton, Michael Schumacher.\nFu proprio con il giovane tedesco che Senna durante la stagione si ritrov\u00f2 a discutere pi\u00f9 volte. I rapporti tra i due si deteriorarono gi\u00e0 in Brasile, secondo appuntamento stagionale, dove il tedesco accus\u00f2 pubblicamente Senna di averlo ostacolato con comportamenti poco corretti, mentre in realt\u00e0, come ammesso dallo stesso brasiliano al termine della gara, la sua vettura soffriva di problemi di elettronica che causavano continui rallentamenti. Nel Gran Premio di Francia l'accusa cadde invece su Schumacher, dopo che questi tampon\u00f2 nel corso del primo giro Senna, costringendolo al ritiro. Dopo l'interruzione della gara Senna, gi\u00e0 in borghese, prese da parte il tedesco, spiegandogli il suo punto di vista riguardo ai rapporti con la stampa\u00a0\u2013 alludendo a quanto era accaduto in Brasile\u00a0\u2013 e con gli altri piloti.\nI contrasti degenerarono infine durante dei test ad Hockenheim, dove i due si sfiorarono pi\u00f9 volte con le ruote in pista ed ai box arrivarono quasi alle mani. I problemi relativi alla competitivit\u00e0 della McLaren e la decisione di abbandonare la Formula 1 da parte della Honda al termine della stagione, misero in discussione la permanenza di Senna nel team inglese, spingendolo ad intraprendere contatti con la Williams, che per\u00f2 furono interrotti dall'ingaggio di Prost (al rientro in Formula 1 dopo un anno sabbatico), che pose il veto su un eventuale ingaggio del brasiliano al suo fianco.\nSi riapr\u00ec, inoltre, un dibattito sul possibile passaggio di Senna alla Ferrari, del quale gi\u00e0 si era ipotizzato prima d'inizio campionato 1988: infatti Senna, al termine della stagione 1990, avrebbe potuto passare alla scuderia del \"Cavallino\" a fianco di Prost, nonostante le vicende dei Gran Premi del Giappone 1989 e 1990, ma per via di altri piloti sotto contratto il suo trasferimento a Maranello (nuovamente discusso per inizio campionato 1992 ma respinto) fu rimandato invano al 1993 e poi, forse, dopo il 1994. Indeciso sul da farsi, Senna medit\u00f2 anche il passaggio nella serie CART, ottenendo un test con il Team Penske del connazionale Emerson Fittipaldi sul Firebird International Raceway di Chandler, in Arizona: il test fu positivo, con Senna che ferm\u00f2 il cronometro sul 49.0 contro il 48.5 del ben pi\u00f9 esperto Fittipaldi, alimentando sempre di pi\u00f9 le voci su un possibile passaggio nel campionato nordamericano per l'anno successivo.\n1993.\nNei primi mesi dell'anno, dopo aver pensato al passaggio nella CART o ad un eventuale ritiro dalla Formula 1, Senna decise di firmare un accordo \"in extremis\" con la McLaren. Il contratto, per\u00f2, era a gettone: Senna avrebbe deciso di volta in volta se correre e al termine di ogni Gran Premio gli spettava la cifra di un milione di dollari. La Mclaren, nel frattempo, dopo l'uscita di scena della Honda, intavol\u00f2 trattative per la fornitura dei motori con Renault e Lamborghini, ma alla fine decise di optare per i propulsori Ford. Senna venne affiancato a Woking dallo statunitense Michael Andretti, proveniente dal campionato CART, che prendeva il posto di Berger ritornato alla Ferrari.\nNonostante l'evidente inferiorit\u00e0 di mezzo e un rapporto con il team che andava sempre pi\u00f9 deteriorandosi durante la stagione, la prima parte di campionato fu incredibilmente positiva, con Senna che colse due vittorie, a Donington e a Monaco, che lo proiettarono in testa alla classifica davanti al suo eterno rivale Prost. In particolare, nella gara di Donington, Senna ottenne una delle vittorie pi\u00f9 belle della sua carriera: sotto l'acqua effettu\u00f2 quattro sorpassi nel solo primo giro e domin\u00f2 la gara, dando quasi un minuto e mezzo di distacco al secondo, Damon Hill, e pi\u00f9 di un giro a Prost. A Monaco invece, Senna colse la sesta vittoria nel principato (la quinta consecutiva), superando il record di Graham Hill di 5 successi e diventando il pilota pi\u00f9 vittorioso sul tracciato monegasco. Un mese dopo questo successo tra l'altro, con grande stupore di Ron Dennis, accett\u00f2 un rinnovo del contratto fino al termine della stagione.\nContemporaneamente, per\u00f2, inizi\u00f2 a trattare con la Williams il suo ingaggio per il 1994. Nella seconda parte del campionato, tuttavia, Senna dovette lasciare spazio allo strapotere tecnico della Williams, che con Prost colse quattro vittorie consecutive e, approfittando delle disavventure tecniche del brasiliano, riusc\u00ec a laurearsi per la quarta volta campione del mondo gi\u00e0 sul tracciato portoghese dell'Estoril, dopo aver annunciato, nello stesso week end, il ritiro definitivo dalla Formula 1. Senna riusc\u00ec a vincere le restanti gare della stagione 1993 a Suzuka e ad Adelaide, consolidando il secondo posto in classifica generale ai danni del pilota britannico della Williams Damon Hill. Al termine della corsa Australiana, in particolare, Senna sorprese tutti, complimentandosi con Prost nel Parc Ferm\u00e9 e abbracciandolo successivamente sul podio, quasi a voler celebrare la conclusione di una delle lotte sportive pi\u00f9 intense degli ultimi anni.\nIl passaggio alla Williams e il drammatico fine settimana di Imola (1994).\n1994.\nDopo la conquista dell'ultimo titolo iridato, Prost conclude la propria carriera. Nel Senna lascia la McLaren per trasferirsi proprio alla Williams campione del mondo in carica. Da quell'anno il regolamento vieta tutti i dispositivi elettronici (come le sospensioni attive e il controllo di trazione), un punto di forza della Williams nel 1992 (FW14B) e 1993 (FW15C). Con il nuovo regolamento, la Williams perde competitivit\u00e0. La monoposto progettata da Adrian Newey non \u00e8 solo meno competitiva che in passato; \u00e8 anche troppo stretta nella zona dell'abitacolo, e Senna fatica a calarvisi e di conseguenza fatica nella guida (lo stesso Senna, dopo le prime prove effettuate con la vettura, afferma: \"Se mangio un panino non entro pi\u00f9 in questa macchina\"). La vettura \u00e8 inoltre instabile e difficile da guidare, a causa dell'eliminazione dei dispositivi elettronici.\nSenna comincia i lavori di collaudo, ma servirebbe del tempo per risolvere tutti i problemi della vettura; \u00e8 con questi presupposti che comincia il mondiale. Nelle prime due prove Senna conquista due pole position, per\u00f2 in gara colleziona due ritiri (le due gare sono vinte dal futuro campione Michael Schumacher). Anche nella terza prova del mondiale, il Gran Premio di San Marino, Senna conquista la pole position, la terza di fila, ma a caratterizzare la gara sar\u00e0 ben altro. Le prove, cominciate in malo modo il venerd\u00ec con l'incidente di Rubens Barrichello alla variante bassa (senza gravi conseguenze), e funestate il sabato dall'incidente mortale di Roland Ratzenberger alla curva Villeneuve, segneranno profondamente lo stato d'animo di Ayrton e lo porteranno a correre con la bandiera austriaca nella monoposto, pensando di sventolarla in caso di vittoria in segno di solidariet\u00e0 (tale bandiera fu poi rinvenuta all'interno dei resti della Williams dopo l'incidente, intrisa del sangue del pilota brasiliano).\nLa corsa comincia con un incidente alla partenza tra JJ Lehto e Pedro Lamy, in cui i rottami delle vetture provocano il ferimento di alcuni spettatori. La safety car, entrata in pista a seguito dell'incidente, vi rimane fino alla fine del 5\u00ba giro. Dopo la ripartenza, durante il 7\u00ba giro, Senna esce di pista ad altissima velocit\u00e0 alla curva del Tamburello, a causa del cedimento del piantone dello sterzo, che era stato modificato per consentire la guida del mezzo in quanto le nocche del pilota toccavano l'abitacolo. Sono le 14:17. Il piantone era stato modificato e allungato nella notte dopo le prove cronometrate, dopo che Senna aveva chiesto di migliorare la visibilit\u00e0 della strumentazione. La saldatura manuale si mostra per\u00f2 insufficiente a reggere le sollecitazioni della gara, togliendo al pilota il controllo totale della vettura durante la percorrenza della curva. Secondo la perizia dell'Alenia, per conto della Williams, la saldatura non cedette, ma si ruppe il raccordo dello sterzo con i leveraggi delle ruote, ma questo solo dopo la collisione che avvenne per l'instabilit\u00e0 della vettura causata dal cattivo rifacimento del manto stradale.\nSenna infatti, praticamente passeggero di una vettura ingovernabile, pot\u00e9 solo frenare (come si vede anche dalle immagini riprese dalla videocamera montata sulla monoposto), ma non riusc\u00ec a evitare il muro a bordo pista. L'impatto fu tremendo, coinvolgendo la parte anteriore destra della monoposto, e fu reso ancora pi\u00f9 letale da un gradino d'asfalto coperto d'erba all'ingresso della via di fuga, che fece sobbalzare la vettura facendole conservare la velocit\u00e0.\nIl puntone della sospensione anteriore destra, spezzatosi, penetr\u00f2 nella visiera del casco del pilota, dal bordo superiore. Ci\u00f2 caus\u00f2 lo sfondamento della regione temporale destra e provoc\u00f2 gravissime lesioni, che si riveleranno fatali. In seguito il pilota brasiliano perse oltre 3 litri di sangue e, dopo i primi soccorsi a bordo pista prestatigli dall'\u00e9quipe medica guidata dal medico della FIA Sid Watkins, fu deciso di trasportarlo via elicottero all'Ospedale Maggiore di Bologna. Qui il pilota venne ricoverato nel reparto di rianimazione, dove si accert\u00f2 che il danno pi\u00f9 rilevante era il trauma cranico provocato proprio dal puntone della sospensione.\nOgni sforzo per salvargli la vita fu vano e Senna spir\u00f2 alle 18:40, all'et\u00e0 di 34 anni, senza aver mai ripreso conoscenza. Poche ore dopo, la magistratura italiana ordin\u00f2 l'autopsia sul corpo del campione, nel quale non furono riscontrati altri danni fisici di particolare gravit\u00e0. Ci\u00f2 \u00e8 spiegabile col fatto che l'angolo d'impatto, di soli 22\u00ba, aveva permesso una progressiva dissipazione dell'energia cinetica, prima contro il muretto e quindi nella sabbia. Analoghi incidenti ad alta velocit\u00e0 nello stesso punto, come quello di Nelson Piquet nel 1987, quello di Gerhard Berger nel 1989 o quello di Michele Alboreto nel 1991, si erano risolti senza particolari traumi da decelerazione al pilota.\nDopo la morte.\nIn Brasile furono proclamati tre giorni di lutto nazionale, mentre, a seguito delle indagini sulla morte del brasiliano, il circuito di Imola fu posto sotto sequestro. Il fotografo Angelo Orsi, collaboratore del settimanale \"Autosprint\" e amico di Ayrton, \u00e8 stato l'unico a scattare una foto in cui \u00e8 visibile il volto del pilota dopo i primissimi soccorsi successivi all'incidente. Tuttavia egli ha deciso di non pubblicare n\u00e9 mostrare a nessuno tale foto, decidendo subito di distruggerla una volta arrivato nella redazione di \"Autosprint\". Molte migliorie sono state successivamente apportate a livello tecnico, dopo che in un primo momento la Federazione aveva varato un piano d'emergenza per il prosieguo della stagione.\nIl rientro del corpo di Senna in Brasile, sollecitato dall'allora presidente della repubblica brasiliana al suo omologo italiano Oscar Luigi Scalfaro, avvenne con un volo sull'aereo presidenziale italiano sino a Parigi e da l\u00ec a San Paolo su un McDonnell Douglas MD-11 per conto della Varig, nel quale - per esplicita decisione del comandante dell'aereo - la bara non venne inserita in stiva ma in cabina, in uno spazio ricavato dalla rimozione di alcuni sedili passeggeri. Durante il volo il giornalista Livio Oricchio - connazionale del pilota - e altri amici restarono sempre vicino al feretro.\nRimpatriata la salma di Senna, dopo i funerali di Stato questa venne inumata nel cimitero di Morumbi, nella citt\u00e0 natale di San Paolo il 5 maggio 1994. Sedici fra amici, rivali ed ex piloti lo accompagnarono al luogo della sepoltura: Emerson Fittipaldi, Christian Fittipaldi, Wilson Fittipaldi, Roberto Moreno, Rubens Barrichello, Raul Boesel, Maurizio Sandro Sala (rivale di Ayrton ai tempi dei kart), Alain Prost (che aveva seguito la gara di Imola come commentatore per TF1), Jackie Stewart, Johnny Herbert, Thierry Boutsen, Gerhard Berger, Michele Alboreto, Hans-Joachim Stuck, Derek Warwick e Damon Hill.\nIl 26 aprile 1997 fu eretto un monumento in memoria del pilota all'interno della curva del Tamburello (oggi trasformata in variante), pressappoco nel punto in cui Ayrton ebbe l'incidente mortale. La statua, alta circa due metri, \u00e8 un corpo bronzeo che poggia su un prezioso basamento di marmo grigio e pesa quasi 380 chili. Commissionata dal Comune di Imola, proprietario dell'autodromo, e dalla Sagis, la societ\u00e0 che all'epoca aveva in gestione l'impianto, l'opera \u00e8 stata realizzata dallo scultore Stefano Pierotti di Pietrasanta (LU).\nIl processo.\nSuccessivamente, nel 1997, si apr\u00ec il processo sulla morte di Senna, che port\u00f2 nel 2005 all'assoluzione sia del patron della Scuderia Williams F1 Frank Williams, sia del progettista della vettura Adrian Newey, in tutti i tre gradi di giudizio. La Corte di cassazione ha invece sentenziato nel medesimo anno, il \"non luogo a procedere\" per la richiesta di assoluzione rivolta al direttore tecnico del team Patrick Head, in quanto egli, gi\u00e0 riconosciuto colpevole di omicidio colposo, non era condannabile essendosi estinto il reato per prescrizione. Il processo ha consentito di portare alla luce numerose anomalie nell'atteggiamento della Williams e della Federazione, nel caso ad esempio della misteriosa sparizione delle centraline elettroniche della FW16 o nel caso della cancellazione degli ultimi fotogrammi del camera-car di Ayrton.\nNumeri e statistiche.\nAyrton Senna ha preso il via in 161 GP (su 162 partecipazioni), cogliendo 41 vittorie (35 McLaren e 6 Lotus), 65 pole position (46 McLaren, 16 Lotus e 3 Williams), 19 giri pi\u00f9 veloci (15 McLaren, 3 Lotus e 1 Toleman), 7 Hat Trick (6 McLaren e 1 Lotus), in gara e 610 punti iridati validi (su 614 totali). \u00c8 partito per 87 volte in prima fila e ha ottenuto 96 piazzamenti a punti, 80 dei quali sul podio, percorrendo 13672\u00a0km al comando di una corsa, vale a dire 2931 giri. Memorabili e ricche di pathos furono le sue vittorie commentate dal famoso telecronista brasiliano Galv\u00e3o Bueno, che per Ayrton aveva un'autentica predilezione. Proprio Galv\u00e3o comment\u00f2 in diretta e con grande emozione, la gara in cui Ayrton perse la vita per la rete televisiva brasiliana Rede Globo.\nDopo il tragico incidente, tutti i circuiti di Formula 1 furono oggetto di controlli e successive revisioni dei tracciati, ove necessarie, per garantire maggior sicurezza ai piloti. La curva del Tamburello, nella fattispecie, fu modificata e, nel tratto centrale, sostituita con una variante. Furono anche prese misure, sia immediate sia a lungo termine, per aumentare la sicurezza delle vetture e diminuirne le velocit\u00e0, tanto che dopo l'incidente di Senna per 20 anni non ci sono stati pi\u00f9 incidenti mortali in Formula 1, fino al Gran Premio del Giappone 2014, nel corso del quale Jules Bianchi and\u00f2 a sbattere contro una gru presente a bordo pista per rimuovere una vettura incidentata. Entrato in coma, il pilota italo-francese \u00e8 poi deceduto il 18 luglio 2015.\nConfronto con i compagni di squadra.\nIn tutte le stagioni in F1 tranne che nel 1988 e nel 1989 Senna ha sempre totalizzato pi\u00f9 punti rispetto ai suoi compagni di squadra. Nell'unico anno in cui fu sconfitto nello scontro diretto fu superato dal francese Alain Prost di 16 punti (76-60). Va segnalato che anche l'anno precedente Senna ottenne meno punti di Prost, ma poich\u00e9 nel periodo 1985-1990 il regolamento permetteva che venissero contati solo i migliori undici risultati su sedici gran premi disputati, Senna in quella stagione ha potuto scartare meno punti del compagno (e si \u00e8 aggiudicato il titolo iridato) per 90-87 pur avendo totalizzato un minor numero di punti totali di Prost (94 a 105)."}
{"id": "1354586", "revid": "2373", "url": "https://it.wikipedia.org/wiki?curid=1354586", "title": "Michele Guard\u00ec", "text": "Biografia.\nLaureatosi in Giurisprudenza in Sicilia, si trasferisce in seguito a Roma. Nel 1969 inizia a collaborare con la sede regionale della \"Rai Sicilia\", scrivendo, in coppia con il cugino Enzo Di Pisa, i testi delle trasmissioni: \"L'altosparlante\", \"La domenica del villaggio\", \"Per\u00f2 che bella gita...\" e altre.\nNel 1977 debutta come autore televisivo in Rai, dove con Enzo Di Pisa, scrive i testi del programma della domenica pomeriggio \"Secondo voi\" legato alla lotteria di capodanno, condotto da Pippo Baudo.\n\u00c8 anche autore alle trasmissioni: \"Due come noi\", \"Palcoscenico\", \"Studio 80\" e \"Come Alice\", firmate in coppia con Antonello Falqui, che ne \u00e8 anche il regista.\nNel 1980 ottiene un grande successo di ascolto col programma, scritto proprio con Falqui (che lo dirige pure), \"Giochiamo al variet\u00e9\", a cui seguono tre edizioni dello show \"Al Paradise\", in onda il sabato sera su Rai 1 nella stagione invernale, condotto da Oreste Lionello e Milva con la partecipazione di Heather Parisi, in seguito sostituita da Franca D'Amato.\nNel 1985-1986 \u00e8 autore di \"Domenica in\", condotta da Mino Damato ed Elisabetta Gardini.\nNel dicembre del 1986 insieme a Piero Badaloni, Giorgio Calabrese e Nino Criscenti crea \"Unomattina\", il primo programma mattutino della Rai, di cui sar\u00e0 autore fino al 1990, la prima edizione della trasmissione sar\u00e0 condotta da Piero Badaloni ed Elisabetta Gardini.\nDal 1988 al 1990 idea e dirige tre edizioni del variet\u00e0 \"Europa Europa\" nel quale fa debuttare come conduttore di prima serata un giovane Fabrizio Frizzi, affiancato da Elisabetta Gardini e Alessandra Martines.\nNella fascia pomeridiana del sabato di Rai 1 realizza il programma \"Buona fortuna\" presentato nel primo anno da Elisabetta Gardini e poi da Claudio Lippi.\nA fine decennio, sulla scia del successo di \"Unomattina\", da lui curato come autore nelle prime edizioni, realizza per Rai 2 \"Mattina due\", un programma che si propone come prosieguo festivo del contenitore di Rai 1, con l'aggiunta di rubriche pi\u00f9 leggere, come quella del giardinaggio, affidata a Luca Sardella e quella della critica televisiva affidata a Claudia Vinciguerra. La trasmissione \u00e8 condotta da Alberto Castagna e Isabel Russinova, che rimangono alla conduzione per le prime tre stagioni, venendo poi sostituiti nel 1992 da Alessandro Cecchi Paone e Paola Perego.\nNel 1990 idea il contenitore del mezzogiorno di Rai 2, \"I fatti vostri\" che dal 1991 fino al 1996 dato il grande successo, andr\u00e0 in onda anche al venerd\u00ec in prima serata con il titolo \"I fatti vostri - Piazza Italia di sera\". La trasmissione, che nei primi anni di messa in onda ottiene ottimi indici d'ascolto, ha rappresentato un trampolino di lancio per i conduttori Fabrizio Frizzi, Giancarlo Magalli, Alberto Castagna e Massimo Giletti; altri conduttori sono stati Gigi Sabani, Rita Dalla Chiesa, Enrica Bonaccorti, Paola Saluzzi e Stefania Orlando. Durante la trasmissione, interagisce come voce fuori campo con il pubblico a casa e con gli stessi conduttori, utilizzando lo pseudonimo \"Il comitato\".\nNella primavera del 1991, adattando il format tedesco \"Wetten Dass?\", d\u00e0 vita allo show del sabato sera di Rai 1 \"Scommettiamo che...?\" condotto da Fabrizio Frizzi e Milly Carlucci. Visto il successo ottenuto, il variet\u00e0, viene riproposto anche nella primavera del 1992 e a partire dall'autunno dello stesso anno, per quattro stagioni, abbinato alla Lotteria Italia. In tali stagioni, lo stesso Guard\u00ec idea e dirige anche la striscia quotidiana \"Prove e provini a Scommettiamo che...?\". Durante la trasmissione, interviene come voce fuori campo, utilizzando lo pseudonimo \"La commissione\".\nNell'autunno del 1993 il programma \"Mattina Due\", cambia titolo in \"Mattina in famiglia\", con la confermata conduzione di Alessandro Cecchi Paone e Paola Perego. Gli stessi conduttori sono al timone anche degli spin-off \"Mezzogiorno in famiglia\" in onda nella fascia di mezzogiorno del sabato e della domenica e \"Pomeriggio in famiglia\". Durante la trasmissione del mezzogiorno, Guard\u00ec interviene come voce fuori campo, usando lo pseudonimo \"Il condominio\".\nNel 1995 idea e cura la regia del variet\u00e0 \"Papaveri e papere\" seguito nel 1996 da \"Mille lire al mese\". Entrambe le trasmissioni, in onda al sabato sera su Rai 1, sono condotte da Pippo Baudo e Giancarlo Magalli. Durante \"Papaveri e papere\" interviene come voce fuori campo, utilizzando lo pseudonimo \"La giuria demoscopica\".\nDal 1994 al 2000 cura e dirige diverse edizioni della maratona benefica delle reti Rai \"Telethon\".\nNella stagione 1997/1998, torna a curare e dirigere \"Domenica in\", la cui conduzione \u00e8 affidata a Fabrizio Frizzi.\nEsclusivamente per la stagione 1998/1999, il programma \"Mezzogiorno in famiglia\", viene sostituito da un nuovo gioco a quiz, ideato da Guard\u00ec, dal titolo \"Vent'anni\" condotto da Simonetta Martone coadiuvata da Andrea Roncato sempre nella fascia di mezzogiorno di Raidue del sabato e della domenica; anche qui Guard\u00ec interviene come voce fuori campo con lo pseudonimo \"Signor Vent'anni\". Dalla stagione successiva torn\u00f2 in onda \"Mezzogiorno in famiglia\".\nNello stesso anno prende il via sempre su Rai 2 il gioco preserale \"Il lotto alle otto\", spin off de \"I fatti vostri\", legato al gioco del Lotto condotto da Massimo Giletti ed in seguito da Tiberio Timperi con la partecipazione di Stefania Orlando e Flavia Vento, in cui interviene come voce fuori campo utilizzando lo stesso pseudonimo de \"I fatti vostri\" (\"Il comitato\"), in onda anche nelle stagioni successive prima del TG2 delle 20:30 fino al 2001.\nNella stagione 1999/2000 e 2000/2001 ripropone lo show \"Scommettiamo che...?\" condotto ancora una volta da Fabrizio Frizzi affiancato in queste due edizioni rispettivamente da Afef e da Valeria Mazza. Nei primi mesi del 2001 debutta invece come conduttore del variet\u00e0 \"Nientepopodimenoche\", programma con ottimi ascolti trasmesso in seconda serata per l'assegnazione del premio \"Mario Riva\".\nNella stagione 2003/2004 il programma \"I fatti vostri\" cambia titolo in \"Piazza Grande\", pur mantenendo pressoch\u00e9 invariata la formula ed in cui il regista inizialmente non \u00e8 presente come voci fuori campo.\nNell'autunno del 2003 ritorna a dirigere anche la nuova edizione di \"Scommettiamo che...?\" in onda sempre in prima serata su Rai 1 condotta questa volta da Marco Columbro e Lorella Cuccarini.\nNella primavera del 2008 propone una nuova edizione di \"Scommettiamo che...?\", in onda non pi\u00f9 su Rai 1, ma su Rai 2, con la conduzione di Alessandro Cecchi Paone e Matilde Brandi.\nNell'autunno dello stesso anno \"Piazza Grande\" viene sostituito da un nuovo programma di attualit\u00e0 e cronaca da lui ideato e diretto, \"Insieme sul Due\" condotto da Milo Infante.\nNell'autunno 2009, Guard\u00ec decide di riproporre il suo storico programma, che torna in onda con il suo titolo originario \"I fatti vostri\", riconfermato con successo anche nelle stagioni successive e in onda ancora oggi.\nNei primi mesi del 2010 ripropone su Rai 2 \"Il lotto alle otto\" condotto da Tiberio Timperi e Stefania Orlando. Nello stesso anno mette in scena il musical \"I promessi sposi - Opera moderna\", tratto dal capolavoro manzoniano. Sua la riduzione teatrale, il testo e la regia. Il musical viene trasmesso in prima serata su Rai 1 il 1\u00ba settembre.\nNel settembre del 2017 pubblica il primo romanzo dal titolo \"Fimminedda\", che gi\u00e0 a gennaio 2018 viene ristampato in seconda edizione.\nNel 2021 rilascia un'intervista nella quale si dichiara cattolico e devoto di san Calogero.\nCuriosit\u00e0.\n\u00c8 stato consigliere d'amministrazione della \"Fondazione Teatro Pirandello\" di Agrigento, di cui \u00e8 stato fino al 2007 coordinatore artistico. Fa parte della giuria del Premio Pirandello.\nStile.\nI suoi programmi, durante tutta la settimana, vengono trasmessi in diretta. La sua modalit\u00e0 di lavoro \u00e8 caratterizzata da alcuni tratti significativi come ad esempio il fatto di intervenire sistematicamente in audio aperto (cio\u00e8 non in cuffia, ma attraverso i monitor audio, cosicch\u00e9 senta anche tutto il pubblico in studio e a casa) durante le messe in onda, impartendo direttive tanto ai cameraman e agli ispettori di studio quanto ai conduttori."}
{"id": "1354588", "revid": "57342", "url": "https://it.wikipedia.org/wiki?curid=1354588", "title": "Michelangelo Guard\u00ec", "text": ""}
{"id": "1354589", "revid": "767487", "url": "https://it.wikipedia.org/wiki?curid=1354589", "title": "Claude-Emmanuel de Pastoret", "text": "Biografia.\nPastoret fu eletto membro dell'Acad\u00e9mie des inscriptions et belles-lettres dopo la pubblicazione del suo \"Zoroastre, Confucius et Mahomet compar\u00e9s comme sectaires, legislateurs et moralistes\".\nMassone, fu Maestro venerabile della loggia parigina \"Les Neuf S\u0153urs\" del Grande Oriente di Francia dal 1788 al 1789.\nNel 1790 a Pastoret, che allora era presidente del corpo elettivo parigino dell'Assemblea Nazionale, vennero offerte le cariche di Ministro degli Interni e di Ministro della Giustizia da un ormai disperato Luigi XVI. Egli rifiut\u00f2 e venne eletto Procuratore generale del dipartimento della Senna. Fu durante questo incarico che si rese artefice della trasformazione della chiesa di Sainte-Genevi\u00e8ve nel tempio dove i resti dei futuri parigini illustri sarebbero stati onorati: il Pantheon di Parigi.\nEgli sostenne inoltre nell'Assemblea Nazionale Francese l'abolizione della schiavit\u00f9 e la secolarizzazione dello Stato.\nDopo il colpo di Stato del 18 fruttidoro un certo V. Pastoret venne incluso nel Consiglio dei Cinquecento (\"les Cinq-Cents\").\nDurante il Primo Impero Francese si dedic\u00f2 alla carriera universitaria e sotto Luigi XVIII gli venne assegnato il titolo di Pari di Francia per i suoi estesi lavori sulla Carta Costituzionale.\nNel 1830 si rifiut\u00f2 di prestare giuramento di fedelt\u00e0 a Luigi Filippo e venne esautorato da tutte le sue funzioni.\nOpere.\nTra gli altri lavori pubblicati ci sono il \"Trait\u00e9 des lois p\u00e9nales\" e una ponderosa \"Histoire de la l\u00e9gislation\" (11 volumi)."}
{"id": "1354596", "revid": "767487", "url": "https://it.wikipedia.org/wiki?curid=1354596", "title": "Sophie Cottin", "text": "Biografia.\nSposatasi a 17 anni con un ricco banchiere di Bordeaux, che la lasci\u00f2 vedova a 20 anni, si trasfer\u00ec a Parigi, dove trascorse il resto della sua vita. Durante il Terrore vers\u00f2 tutti i suoi beni a Monsieur Fouquier-Tinville, pubblico accusatore del tribunale rivoluzionario, per tentare invano di salvare due membri della sua famiglia dalla condanna a morte.\nAccolta dal conte di Vaublanc perch\u00e9 a ottobre 1795 era stata condannata a morte in contumacia per aver partecipato all'insurrezione realista del 13 vendemmiaio dell'anno IV, malgrado le sue vicissitudini coltivava le lettere ma senza aver intenzione di pubblicare nulla.\nOpere.\nDi lei abbiamo dei romanzi pubblicati in forma anonima e raccolti da Alexandre Petitot:"}
{"id": "1354612", "revid": "1543377", "url": "https://it.wikipedia.org/wiki?curid=1354612", "title": "Hockey Club Eur", "text": "La H.C. Eur, \u00e8 una societ\u00e0 italiana di hockey su prato con sede a Roma.\nDisputa i suoi incontri allo Stadio Tre Fontane di Roma.\nStoria.\nLa H.C. Eur nasce nel 1975 reclutando giocatori da altre squadre laziali."}
{"id": "1354613", "revid": "30297", "url": "https://it.wikipedia.org/wiki?curid=1354613", "title": "HC Eur", "text": ""}
{"id": "1354617", "revid": "99064", "url": "https://it.wikipedia.org/wiki?curid=1354617", "title": "L'uomo Del Secolo", "text": ""}
{"id": "1354620", "revid": "767487", "url": "https://it.wikipedia.org/wiki?curid=1354620", "title": "Rayl", "text": "Il rayl \u00e8 un'unit\u00e0 di misura dell'impedenza acustica, ovvero il rapporto tra la pressione sonora e la velocit\u00e0 delle particelle del mezzo messe in vibrazione dall'onda sonora che lo attraversa.\nL'impedenza vale un rayl se un'unit\u00e0 di pressione produce un'unit\u00e0 di velocit\u00e0.\nLe unit\u00e0 di misura \u00e8 cos\u00ec chiamata in onore di Lord Rayleigh (1875\u20131947), il nome \u00e8 invariato sia nel sistema CGS sia in quello MKS ma il valore \u00e8 differente:\nSi ha che un rayl (CGS) equivale a 10\u00a0 rayl (MKS)."}
{"id": "1354621", "revid": "116375133", "url": "https://it.wikipedia.org/wiki?curid=1354621", "title": "John Fletcher", "text": "Si form\u00f2 nella citt\u00e0 di Cambridge, ma poco si conosce del suo passato. In seguito al trasferimento a Londra, intraprese l'attivit\u00e0 di drammaturgo.\n\u00c8 celebre per la sua collaborazione con Francis Beaumont e con molti altri celebri esponenti del teatro elisabettiano, tra cui William Shakespeare, assieme al quale compose la tragicommedia \"I due nobili cugini\" e, probabilmente, la perduta \"Cardenio\".\nTra le sue opere figurano:"}
{"id": "1354625", "revid": "2151778", "url": "https://it.wikipedia.org/wiki?curid=1354625", "title": "GeForce 8", "text": "La serie GeForce 8 \u00e8 l'ottava generazione di schede video a marchio NVIDIA. Sono state pubblicate nel novembre del 2006.\nLa loro principale caratteristica \u00e8 di avere il pieno supporto alle API DirectX 10, infatti sono le prime schede video che supportano lo shader model 4.0 introdotto con questa versione delle DirectX.\nLa gamma \u00e8 composta dalle seguenti schede:"}
{"id": "1354628", "revid": "819508", "url": "https://it.wikipedia.org/wiki?curid=1354628", "title": "Ratpoison", "text": "Ratpoison \u00e8 un window manager per X Window. Si differenzia rispetto alle altre interfacce grafiche per il fatto che il controllo del sistema avviene tramite istruzioni digitate esclusivamente tramite la tastiera.\nQuesta interfaccia ha esigenze di sistema estremamente contenute e si presta all'utilizzo in sistemi (client e server) con risorse estremamente modeste, fornendo una notevole usabilit\u00e0 senza sottrarre risorse ad altre applicazioni."}
{"id": "1354629", "revid": "466539", "url": "https://it.wikipedia.org/wiki?curid=1354629", "title": "Expo 1992 (Siviglia)", "text": "L'Esposizione universale del 1992 si \u00e8 svolta a Siviglia dal 20 aprile al 12 ottobre con il tema \"L'era delle scoperte\". La data di conclusione della Expo venne scelta per celebrare il quinto centenario della scoperta dell'America. L'esposizione raggiunse quasi i 42 milioni di visitatori.\nSito.\nIl sito espositivo dell'esposizione fu un'area di circa 240 ettari situata sulla cosiddetta isola della \"Cartuja\", una fetta di terra compresa tra il fiume Guadalquivir e il canale della Cartuja, nella zona nord della citt\u00e0, ai confini con il municipio di Santiponce.\nPer l'ingresso al sito furono previsti sette ingressi, elencati qui di seguito a partire da quello posto pi\u00f9 a sud e in senso antiorario:\nL'area dell'Expo venne suddivisa in cinque settori:\nPartecipanti.\nParteciparono all'esposizione di Siviglia 113 Paesi, tutte le comunit\u00e0 autonome spagnole, e numerose organizzazioni internazionali e aziende.\nPadiglioni nazionali.\nI padiglioni dei partecipanti vennero costruiti nella zona compresa tra l'ingresso di \"Puerta del Aljarafe\" e il lago di Spagna. Tra questi, i seguenti furono collettivi, ovvero ospitavano pi\u00f9 nazioni nella stessa struttura:\nImmagine della Expo.\nMascotte.\nLa mascotte ufficiale di Expo '92 fu \"Curro\" (diminutivo del nome Francisco) un pappagallo con becco e cresta multicolore.\nDopo la Expo.\nAl termine dell'Esposizione universale l'area che ospit\u00f2 i padiglioni venne trasformata in un parco tecnologico chiamato \"Cartuja 93\" e in un parco tematico chiamato \"Isla M\u00e1gica\" (Isola Magica), oltre che in zona ad uso amministrativo e universitario. Ampie parti della zona per\u00f2 sono ora in completo degrado come il Parco del Guadalquivir o il Giardino delle Americhe, e strutture presenti durante il periodo di esposizione, come la monorotaia e la teleferica, sono rimaste inutilizzate."}
{"id": "1354640", "revid": "11182647", "url": "https://it.wikipedia.org/wiki?curid=1354640", "title": "Colle Finestre", "text": ""}
{"id": "1354641", "revid": "110157", "url": "https://it.wikipedia.org/wiki?curid=1354641", "title": "Division d'Honneur 1925-1926", "text": "La Division d'Honneur 1925-1926 \u00e8 stata la 26\u00aa edizione della massima serie del campionato belga di calcio disputata tra il 13 settembre 1925 e il 13 giugno 1926 e conclusa con la vittoria del Beerschot AC, al suo quarto titolo.\nCapocannoniere del torneo fu Laurent Grimmonprez (RC de Gand), con 28 reti.\nFormula.\nCome nella stagione precedente le squadre partecipanti furono 14 e disputarono un turno di andata e ritorno per un totale di 26 partite.\nLe ultime tre classificate retrocedettero in Promotion.\nClassifica finale.\nLegenda:\nNote:"}
{"id": "1354646", "revid": "110157", "url": "https://it.wikipedia.org/wiki?curid=1354646", "title": "Division d'Honneur 1926-1927", "text": "La Division d'Honneur 1926-1927 \u00e8 stata la 27\u00aa edizione della massima serie del campionato belga di calcio disputata tra il settembre 1926 e il giugno 1927 e conclusa con la vittoria del RCS Brugeois, al suo secondo titolo.\nCapocannoniere del torneo fu Lucien Fabry (Standard CL), con 28 reti.\nFormula.\nCome nella stagione precedente le squadre partecipanti furono 14 e disputarono un turno di andata e ritorno per un totale di 26 partite.\nLe ultime due classificate retrocedettero in Division 1.\nClassifica finale.\nLegenda:\nNote:"}
{"id": "1354648", "revid": "1226", "url": "https://it.wikipedia.org/wiki?curid=1354648", "title": "Il Capriccio", "text": "Il Capriccio \u00e8 un edificio progettato nel 1883 dall'architetto catalano Antoni Gaud\u00ed e costruito sotto la direzione dell'architetto Cristobal Cascante nella localit\u00e0 cantabrica di Comillas. Il suo vero nome \u00e8 Villa Quijano, ma gli fu attribuito il nome \"capriccio\", tenendo conto della passione per la musica di M\u00e1ximo D\u00edaz de Quijano (era un musicante dilettante), committente della villa e cognato del marchese di Comillas.\nLa pianta dell'edificio fu concepita in modo che le attivit\u00e0 quotidiane seguissero gli spostamenti del sole. L'artista stabil\u00ec infatti che gli spazi destinati alle attivit\u00e0 mattutine fossero orientati verso sud, mentre quelli occupati nel pomeriggio fossero orientati verso ponente. In questo l'architetto riprende il comportamento dei girasoli che ruotano verso il sole. Girasoli che ritornano spessissimo tra gli elementi decorativi.\nIl pian terreno fu adibito ad abitazione, mentre il sottotetto, raggiungibile tramite due scale a chiocciola, all'uso dei domestici. Il seminterrato era adibito a cantina e deposito delle carrozze.\nNella struttura spiccano le colonne del portico e la torre cilindrica dalle sembianze di albero. L'influenza araba e mud\u00e9jar \u00e8 un tratto caratteristico della prima epoca architettonica di Antoni Gaud\u00ed ed \u00e8 qui testimoniata dalla mescolanza di materiali quali pietra, mattoni, ceramica, coppi e ferro. Grazie alla mescolanza di questi materiali sorse una facciata estremamente dinamica e variopinta, dove l'orizzontalit\u00e0 trasmessa dalle strisce di piastrelle in ceramica \u00e8 contrapposta alla verticalit\u00e0 dei modiglioni della cornice e soprattutto dall'alta e slanciata torre-belvedere.\nPer la decorazione degli elementi in ferro battuto prevalgono forme naturali nonch\u00e9 evocazioni del linguaggio musicale, come la chiave di sol."}
{"id": "1354649", "revid": "131358", "url": "https://it.wikipedia.org/wiki?curid=1354649", "title": "RCS Brugeois", "text": ""}
{"id": "1354650", "revid": "106356", "url": "https://it.wikipedia.org/wiki?curid=1354650", "title": "Garret Augustus Hobart", "text": ""}
{"id": "1354654", "revid": "1711941", "url": "https://it.wikipedia.org/wiki?curid=1354654", "title": "Girion", "text": ""}
{"id": "1354655", "revid": "701660", "url": "https://it.wikipedia.org/wiki?curid=1354655", "title": "Siringomielia", "text": "La siringomielia (nota in passato come malattia di Morvan) \u00e8 una mielopatia che consiste nella formazione anomala di una o pi\u00f9 cisti o di cavit\u00e0 di liquido all'interno del midollo spinale. Questa cavit\u00e0 viene chiamata \"siringa\". La siringa dilata il midollo stirando i tessuti nervosi. Essa pu\u00f2 essere cronica, stazionaria o progressiva. La progressione della malattia \u00e8 generalmente lenta.\nLa gravit\u00e0 della malattia dipende da quanto \u00e8 allungata e pu\u00f2 provocare la perdita della sensibilit\u00e0 dolorifica e termica degli arti, disturbi nella deglutizione e pi\u00f9 in generale nella contrazione muscolare.\nLa malattia pu\u00f2 portare inoltre dolore, indolenzimento nella zona colpita, ma anche in braccia e gambe.\nOgni paziente sperimenta una diversa combinazione di sintomi con un quadro clinico estremamente variegato, dipendente dalla sede della siringa nel midollo spinale.\nLa siringomielia ha una prevalenza stimata di 8.4 casi ogni 100000 persone, e si manifesta generalmente nei giovani adulti.\nEziologia.\nIl liquido cefalorachidiano in condizioni normali scorre nello spazio subaracnoideo che avvolge il midollo spinale e l'encefalo, e nel sistema dei ventricoli cerebrali, dei quali il canale midollare rappresenta il prosieguo caudale. Il liquido cefalo-rachidiano veicola sostanze nutrienti e prodotti di scarto e serve anche con sistema di ammortizzazione per l'encefalo. Un eccesso di liquido nel canale midollare prende il nome di idromielia. Quando il liquido determina una dissezione della circostante sostanza bianca e penetra nel midollo spinale formando una cavit\u00e0 cistica allora si parla di siringomielia. Dal momento che le due condizioni spesso coesistono si parla spesso di siringoidromielia.\nIl flusso pulsatile del liquido cefalo-rachidiano \u00e8 il risultato della differenza di fase fra il flusso in ingresso ed il flusso in uscita dai ventricoli cerebrali. Per ogni ciclo cardiaco mediamente in un individuo normale 1 cc di liquido cefalo-rachidiano viene escreto nei ventricoli cerebrali e da qui fluisce nel canale midollare.\n\u00c8 stato osservato che l'ostruzione del flusso del liquido cefalo-rachidiano nel canale midollare determina la formazione di siringhe. Questo si verifica ad esempio in caso di malformazione di Chiari, aracnoidite midollare, scoliosi, disallineamento delle vertebre, neoplasie midollari, spina bifida ed altro.\nDifferenti eziologie.\nGeneralmente, i distinguono due forme di siringomielia: congenita ed acquisita. Peraltro, una variante della malattia coinvolge il bulbo o midollo allungato, una parte del tronco encefalico. Il tronco encefalico controlla molte delle funzioni vitali, come la respirazione e la termoregolazione e presiede alla regolazione dell'attivit\u00e0 cardiaca. Quando la malattia interessa il bulbo si parla di siringobulbia.\nMalattia congenita.\nLa \"Siringomielia Idiopatica\", pu\u00f2 essere conseguenza di una trazione anomala del Filum Terminale. Il \"Filum Terminale\" \u00e8 un legamento che si estende dalla parte finale del midollo spinale fino al coccige, e che in alcune persone, per un\u2019anomalia congenita, provoca una trazione su tutto il sistema nervoso, manifestandosi sotto forma di malattie del midollo spinale, del cranio e della colonna vertebrale, che sono espressioni della \"Malattia del Filum.\" Nel caso della Siringomielia idiopatica, causa\u00a0 la mancanza di circolazione sanguigna nel midollo spinale e le cavit\u00e0. \u00a0\nAlcuni pazienti soffrono anche di idrocefalo, condizione nella quale il liquido cefalo-rachidiano si accumula nel sistema dei ventricoli cerebrali, o di aracnoidite.\nSi osservano casi, di trasmissione ereditaria di questo tipo di siringomielia, in quanto la Malattia del Filum pu\u00f2 essere ereditaria.\nMalattia acquisita.\nLe forme acquisite di siringomielia come complicanza di trauma, meningite, emorragie, neoplasie, scoliosi e cifosi con danno vertebrale, ernia discale.\nIn queste circostanze la siringa si forma nella porzione di midollo spinale danneggiato dal primo insulto.\nIn seguito la cisti si espande.\nQuesta forma viene talvolta definita siringomielia non comunicante.\nI sintomi possono comparire mesi o addirittura anni dopo la lesione iniziale, a partire da dolore, debolezza e compromissione sensoriale originati nel sito del trauma.\nIl sintomo iniziale pi\u00f9 importante della siringomielia post-traumatica \u00e8 il dolore.\nUna delle cause tipiche di siringomielia post-traumatica \u00e8 un incidente stradale o un simile trauma che determinano un colpo di frusta (ad esempio una caduta).\nCi\u00f2 che pu\u00f2 rendere difficile la diagnosi di siringomielia post-traumatica \u00e8 il fatto che i sintomi possono comparire per la prima volta molto dopo che si \u00e8 verificata la causa effettiva della patologia (ad es. dopo un incidente d'auto, molti mesi dopo il paziente pu\u00f2 accusare sintomi come dolore, perdita di sensibilit\u00e0 e riduzione della capacit\u00e0 di sentire le varie sfumature di caldo e freddo sulla cute).\nSintomi.\nLa siringomielia causa un'ampia variet\u00e0 di sintomi neurologici, a volte simile a quella di altre mielopatie (es. discopatia). I pazienti possono soffrire di dolore cronico simile a quello neuropatico, parestesie, rigidit\u00e0 del rachide e perdita di sensibilit\u00e0, in particolar modo alle mani. Alcuni pazienti sperimentano una paralisi oppure una paresi temporanea o permanente. La siringomielia pu\u00f2 danneggiare anche la funzione del sistema nervoso autonomo conducendo ad un'alterata regolazione della temperatura corporea, della sudorazione (iperidrosi o ipersudorazione), e della motilit\u00e0 intestinale. Sintomi possibili sono anche mioclono, fascicolazione, debolezza muscolare, perdita di massa muscolare (atrofia in casi gravi, o segni di sofferenza neurogena), affaticabilit\u00e0, tremore da movimento, crampi e contratture, spasmi, distonia.\nIn caso di siringobulbia si possono osservare paralisi delle corde vocali, atrofia ipsilaterale della lingua, nevralgia trigeminale o perdita di sensibilit\u00e0 nel territorio di innervazione del nervo trigemino. Una calcolosi pu\u00f2 raramente facilitare l'insorgenza di debolezza nelle estremit\u00e0 inferiori.\nClassicamente, la siringomielia risparmia il lemnisco mediale del midollo, lasciando intatte la sensibilit\u00e0 pressoria, vibratoria e tattile e la propriocezione degli arti superiori.\nDiagnosi.\nI sintomi della siringomielia sono comuni a diverse altre malattie, il che portava a tempi lunghi per formulare una corretta diagnosi. Con l'uso della risonanza magnetica si riesce ora ad individuare precocemente la siringomielia, diagnosticandola gi\u00e0 nello stadio iniziale. Questa metodica \u00e8 in grado di dimostrare la presenza delle siringhe. Spesso si esegue anche l'elettromiografia, in caso di sintomi neurologici periferici.\nTrattamento.\nAlla Malattia del Filum con Siringomielia Idiopatica si applica la Sezione del Filum terminale. Quest\u2019intervento chirurgico si pu\u00f2 realizzare tramite un procedimento mini-invasivo finalizzato alla liberazione di questa struttura fibrosa, il filum terminale, direttamente al di sopra della sua inserzione coccigea, come alternativa alla siringostomia, procedimento pi\u00f9 complesso e rischioso, che non elimina la causa della patologia.\nSi interviene chirurgicamente con l'inserzione di un shunt nei casi gravi. L'intervento chirurgico, effettuato esclusivamente da un neurochirurgo, consente di drenare la siringa, abbassando la pressione sul midollo spinale, mediante il posizionamento di shunt fra la siringa ed il canale midollare.\nLa procedura non \u00e8 esente da rischi per danni in acuto sul midollo spinale o di infezioni.\nIn caso di malformazione di Chiari, la terapia \u00e8 diretta alla correzione chirurgica delle ossa della fossa cranica posteriore cos\u00ec come in occasione di siringomielia conseguente a traumi o neoplasie l'intervento deve mirare a correggere l'eventuale anomalia anatomica residua o all'asportazione della neoplasia.\nIn casi \"stazionari\", in cui la malattia non progredisce si pu\u00f2 optare per una terapia di controllo del dolore, tramite oppiacei pi\u00f9 o meno forti, farmaci specifici per il dolore neuropatico come gabapentin oppure pregabalin e paracetamolo, terapia sintomatica, oltre a fisioterapia, evitare sforzi sulla colonna vertebrale (specie sul collo) e ginnastica adatta."}
{"id": "1354656", "revid": "131358", "url": "https://it.wikipedia.org/wiki?curid=1354656", "title": "Liersche SK", "text": ""}
{"id": "1354657", "revid": "729019", "url": "https://it.wikipedia.org/wiki?curid=1354657", "title": "Hispano-Suiza HS26", "text": "La HS26 \u00e8 un'autovettura prodotta dal 1931 al 1932 dalla Casa automobilistica franco-spagnola Hispano-Suiza.\nProfilo e storia.\nNel 1930 la Hispano-Suiza rilev\u00f2 la Ballot, una Casa francese trovatasi in enormi difficolt\u00e0 economiche dopo la grande crisi economica del 1929. Potendo disporre delle linee di montaggio della Ballot, la Casa spagnola port\u00f2 avanti un progetto cominciato dalla Ballot stessa e rimasto poi arenato in seguito alla crisi. Era un progetto che calzava a pennello con il programma della Hispano-Suiza, che aveva da poco tolto di produzione la T49, una vettura da 3.8 litri di cilindrata, e che era in procinto di rimettersi al lavoro per una nuova vettura che la sostituisse. In realt\u00e0, quello della Ballot era pi\u00f9 di un semplice progetto, dal momento che era gi\u00e0 fisicamente presente un prototipo denominato Junior: in questo modo, la Hispano-Suiza si ritrov\u00f2 praticamente con la vettura gi\u00e0 pronta. Nel 1931 la nuova vettura fu pronta: nacque cos\u00ec la HS26, una vettura direttamente derivante dal prototipo Junior e che and\u00f2 a pieno titolo a raccogliere l'eredit\u00e0 della T49.\nCome per le altre Hispano-Suiza, anche della HS26 veniva venduto solo il telaio, che poi sarebbe stato carrozzato dai migliori atelier automobilistici dell'epoca.\nLa HS26 montava un motore a 6 cilindri da 4580 cm\u00b3, in grado di erogare una potenza massima di 95 CV a 3000 giri/min. La distribuzione era a due valvole per cilindro. La trazione era posteriore ed il cambio era a 3 marce. La velocit\u00e0 massima era di 130\u00a0km/h.\nLa HS26 ottenne per\u00f2 un successo abbastanza moderato, a causa di una concorrenza molto agguerrita, che schierava vetture come la Bugatti Tipo 50.\nFu pertanto tolta di produzione gi\u00e0 alla fine del 1932, dopo poco pi\u00f9 di un anno di produzione."}
{"id": "1354658", "revid": "110157", "url": "https://it.wikipedia.org/wiki?curid=1354658", "title": "Division d'Honneur 1927-1928", "text": "La Division d'Honneur 1927-1928 \u00e8 stata la 28\u00aa edizione della massima serie del campionato belga di calcio disputata tra il settembre 1927 e il 1\u00ba luglio 1928 e conclusa con la vittoria del Beerschot AC, al suo quinto titolo.\nCapocannoniere del torneo fu Raymond Braine (Beerschot AC), con 35 reti.\nFormula.\nCome nella stagione precedente le squadre partecipanti furono 14 e disputarono un turno di andata e ritorno per un totale di 26 partite.\nLe ultime due classificate retrocedettero in Division 1.\nClassifica finale.\nLegenda:\nNote:"}
{"id": "1354660", "revid": "1833487", "url": "https://it.wikipedia.org/wiki?curid=1354660", "title": "Ruta del Toro", "text": "La Ruta del Toro \u00e8 un percorso turistico del \"Campo de Gibraltar\" che passa attraverso le zone di allevamento del toro da corrida (\"toro de lidia\") e del \"retinta\" autoctono, quest'ultimo rinomato per le sue carni.\n\u00c8 possibile osservare il totemico animale nel suo habitat naturale, il pascolo, nelle zone del Campo de Gibraltar, La Janda o le campagne di Jerez, che posseggono inoltre un enorme valore paesaggistico e culturale.\nLa \"Ruta\" va da Jerez de la Frontera fino a Tarifa, passando per i comuni di San Jos\u00e9 del Valle, Paterna de Rivera, Medina-Sidonia, Benalup-Casas Viejas, Alcal\u00e1 de los Gazules, Jimena de la Frontera, Castellar de la Frontera, San Roque e Los Barrios."}
{"id": "1354667", "revid": "110157", "url": "https://it.wikipedia.org/wiki?curid=1354667", "title": "Division d'Honneur 1928-1929", "text": "La Division d'Honneur 1928-1929 \u00e8 stata la 29\u00aa edizione della massima serie del campionato belga di calcio disputata tra il 2 settembre 1928 e il 9 giugno 1929 e conclusa con la vittoria del , al suo primo titolo.\nCapocannoniere del torneo fu Raymond Braine (Beerschot AC), con 30 reti.\nFormula.\nCome nella stagione precedente le squadre partecipanti furono 14 e disputarono un turno di andata e ritorno per un totale di 26 partite.\nLe ultime due classificate retrocedettero in Division 1.\nClassifica finale.\nLegenda:\nNote:"}
{"id": "1354669", "revid": "131358", "url": "https://it.wikipedia.org/wiki?curid=1354669", "title": "RFC Malinois", "text": ""}
{"id": "1354672", "revid": "1858760", "url": "https://it.wikipedia.org/wiki?curid=1354672", "title": "I'm a Flirt", "text": "I'm a Firlt \u00e8 una canzone di Bow Wow, presente come traccia fantasma nell'album \"The Price of Fame\" del 2006.\nI'm a Flirt (Remix) \u00e8 la versione remixata di R. Kelly, primo singolo estratto dall'album \"Double Up\", con la collaborazione di T-Pain e T.I..\nLa versione di R. Kelly ha avuto pi\u00f9 successo dell'originale, riscuotendo pi\u00f9 download e ascolti su radio. Ne esistono altre due: una con Twista e Ludacris e una con T-Pain e Trey Songz."}
{"id": "1354674", "revid": "75435", "url": "https://it.wikipedia.org/wiki?curid=1354674", "title": "Lettere di Pietro a Giacomo il Minore", "text": ""}
{"id": "1354690", "revid": "76963", "url": "https://it.wikipedia.org/wiki?curid=1354690", "title": "John Spencer (attore)", "text": "Biografia.\nVita privata.\nJohn Spencer, figlio di John Speshock, un camionista di origini irlandesi e di Mildred, casalinga e occasionalmente cameriera di origini ucraine.\nNato a New York \u00e8 cresciuto vicino a Paterson, in New Jersey, in una famiglia appartenente alla classe sociale medio-bassa.\nJohn ha lasciato il New Jersey all'et\u00e0 di 16 anni, quando si trasfer\u00ec a Manhattan per frequentare una scuola professionale (Professional Children's School), dove frequentava i corsi con Liza Minnelli e con il violinista Pinchas Zukerman.\nHa quindi frequentato prima la Fairleigh Dickinson University, quindi la New York University, che per\u00f2 abbandon\u00f2 prima di raggiungere la laurea per dedicarsi alla recitazione. \nSeppur in maniera meno visibile pubblicamente, John Spencer ha condiviso molte delle cause nelle quali credeva e per le quali ha combattuto Martin Sheen. In particolar modo, Spencer ha lavorato duramente contro l'AIDS.\nEgli inoltre, considerava Franklin Delano Roosevelt come uno dei suoi eroi.\n\u00c8 morto a Los Angeles il 16 dicembre 2005 per un attacco cardiaco, all'et\u00e0 di 58 anni. \u00c8 ora sepolto nel Laurel Grove Memorial Park, a Totowa, nel New Jersey.\nCarriera.\nJohn Spencer ha cominciato la sua carriera televisiva nel 1963 con The Patty Duke Show. \nNel 1981 Spencer ha vinto un Obie Award per la produzione off-Broadway di \"Still life\", incentrata su un veterano del Vietnam.\nHa recitato, inoltre, nel thriller legale Presunto innocente, dove interpretava il miglior amico di Harrison Ford.\nTra il 1990 ed il 1994 ha partecipato alla serie televisiva Avvocati a Los Angeles, nel ruolo di Tommy Mullaney, un combattivo avvocato.\nNel 1995 ha recitato nella commedia romantica Forget Paris, al fianco di Billy Crystal.\nA partire dal 1999, John Spencer ha raggiunto una grande notoriet\u00e0 entrando nel cast della pluripremiata serie televisiva \"West Wing - Tutti gli uomini del Presidente\", ideata dal noto sceneggiatore Aaron Sorkin. \nIn \"West Wing - Tutti gli uomini del Presidente\", Spencer ha interpretato il ruolo di Leo McGarry, amico, nonch\u00e9 capo dello staff della Casa Bianca al servizio del Presidente Bartlet. Proprio nel ruolo di Leo McGarry, nel 2002 John Spencer vince un Emmy Award, dopo due precedenti nomination, grazie alla sua interpretazione negli episodi \"Bartlet for America\" (in cui Leo \u00e8 chiamato a testimoniare davanti alla Commissione d'inchiesta riguardo alla sclerosi multipla del Presidente) e \"We Killed Yamamoto\".\nCos\u00ec come il suo personaggio in \"West Wing - Tutti gli uomini del Presidente\", anche John Spencer ha avuto problemi di dipendenza dall'alcol e ha divorziato."}
{"id": "1354692", "revid": "1117982", "url": "https://it.wikipedia.org/wiki?curid=1354692", "title": "Elio Sparziano", "text": "Elio Sparziano (in latino: \"Aelius Spartianus\") \u00e8 un personaggio storico (o pseudostorico, in quanto la sua reale esistenza \u00e8 dubbia) forse vissuto nella tarda antichit\u00e0 romana.\nIl personaggio storico.\nSu Elio Sparziano come personaggio storico le notizie sono scarse e poco attendibili. Di lui in pratica si conoscono soltanto due cose - il nome e il presunto ruolo di scrittore - entrambe legate all'esistenza di quell'opera complessa e criticamente discussa che \u00e8 la \"Historia Augusta\".La \"Historia Augusta\" \u00e8 una raccolta di biografie imperiali (comprese quelle di alcuni cesari ed usurpatori) che copre il periodo fra il 117 e il 284 d.C.: va dunque dal regno dell'imperatore Adriano a quelli di Caro, Carino e Numeriano. Presenta un'ampia lacuna fra il 244 e il 253 d.C., corrispondente al tempo intercorso tra i regni dell'imperatore Filippo l'Arabo e quello dell'imperatore Valeriano.In base ad alcune indicazioni interne al testo, le varie biografie sono state attribuite a sei diversi autori: Elio Sparziano, Giulio Capitolino, Volcacio Gallicano, Elio Lampridio, Trebellio Pollione, Flavio Vopisco. Ma a livello storico, nessuno di loro \u00e8 pi\u00f9 di un semplice nome: rimane pertanto lecito dubitare della reale esistenza dei sei personaggi, o ipotizzare l'uso di pseudonimi da parte di uno o pi\u00f9 autori rimasti ignoti.Tradizionalmente Elio Sparziano viene considerato come l'autore delle biografie di Adriano, Lucio Elio Cesare, Didio Giuliano, Settimio Severo, Pescennio Nigro, Caracalla e Geta.\nCitazioni.\nNella sua qualit\u00e0 di storico, Elio Sparziano viene citato nel romanzo \"Il Nome della Rosa\" di Umberto Eco, durante una delle numerose discussioni sul riso. A parlare in quel frangente \u00e8 Guglielmo da Baskerville: \nLa citazione ovviamente non avalla la reale esistenza del personaggio; in ambito romanzesco ne sottolinea piuttosto la fama, persistente in epoche successive a quella antica."}
{"id": "1354697", "revid": "133271", "url": "https://it.wikipedia.org/wiki?curid=1354697", "title": "Lost in la mancha", "text": ""}
{"id": "1354707", "revid": "767487", "url": "https://it.wikipedia.org/wiki?curid=1354707", "title": "Live to Die", "text": "Live to Die \u00e8 un album pubblicato dalla heavy/christian metal band Bride nel 1988."}
{"id": "1354708", "revid": "296631", "url": "https://it.wikipedia.org/wiki?curid=1354708", "title": "Pandemonium (gruppo musicale)", "text": "I Pandemonium sono un gruppo musicale e teatrale italiano formato nel 1976.\nStoria.\nIl Laboratorio Pandemonium nasce nel 1976 alla RCA Italiana con l'idea di mettere insieme in una sorta di coabitazione dei nuovi talenti emergenti in Italia (attori, cantanti, autori...) e creare una sorta di interazione artistica.\nGli artisti erano seguiti da famosi autori ed arrangiatori quali Piero Pintucci e coreografi quali Franco Miseria. Dopo un paio di anni di \"palestra\" alcuni elementi del laboratorio cercano nuove strade e tra questi Dario Farina (uno degli autori pi\u00f9 importanti degli anni ottanta. Sono suoi tutti i successi dei Ricchi e Poveri e di altri artisti), Michele Paulicelli, autore di musical di grande successo (\"Forza venite gente\"), Giorgio Bettinelli, Amedeo Minghi, cantautore e autore che insieme al gruppo incise \"L'immenso\", suo primo successo.\nTra il 1978 e il 1979 i Pandemonium iniziano la collaborazione con due grandi artisti italiani: Gabriella Ferri e Gigi Proietti. L'ex laboratorio Pandemonium che sta prendendo pian piano i connotati, che poi porter\u00e0 avanti fino agli anni attuali, di gruppo teatro-canzone, porta avanti prima con Gabriella Ferri un progetto televisivo, discografico e teatrale con lo spettacolo \"...E adesso andiamo a incominciare\". Successivamente con Gigi Proietti nasce una collaborazione discografica ed artistica con lo spettacolo scritto e diretto da Luigi Magni: La \"Commedia di Gaetanaccio\", successo di pubblico e critica di Gigi Proietti.\nCon la partecipazione al Festival di Sanremo del 1979 con un brano dissacrante e provocatorio (apripista di molti artisti successivi) dal titolo \"Tu fai schifo sempre\", il gruppo teatro-canzone I Pandemonium ottiene una notevole popolarit\u00e0, vende centinaia di migliaia di dischi e trova una precisa identit\u00e0 nel panorama artistico italiano. \nIl Gruppo si \u00e8 successivamente autogestito, affidando la leadership a Mariano Perrella e Gianni Mauro, autori di gran parte dei brani eseguiti.\n\"Barista\", \"Sexy Cola\" 1977 (autore Michele Paulicelli, ex componente del gruppo), \"Tu fai schifo sempre\" (Festival di Sanremo 1979), \"Fatte cur\u00e0\" (Festival di Napoli 1981), \"La colpa \u00e8 di Maria\" (Azzurro 1982), \"Canzone scartata\" (1\u00aa classificata al Festival della Canzone Comica di Viareggio - Premio Burlamacco 1990). Questi i brani pi\u00f9 rappresentativi del loro percorso musicale.\nI Pandemonium hanno inciso, tra le altre cose, sotto gli pseudonimi \"Galaxy Group\", \"Il Piccolo Coro di Lilly\" e \"Angelo e Gruppo Clown\", diverse sigle di cartoni animati di successo tra cui \"Mazinga Z\", \"Astroganga\", \"I bon bon di Lilly\" e \"Piccola Lulu\".\nAlternando tra musica e teatro la propria attivit\u00e0, grazie ad una notevole professionalit\u00e0 oltre che ad una buona dose di ironia, occupano uno spazio tutto personale nel panorama dello spettacolo italiano che li ha portati a frequenti collaborazioni con prestigiosi artisti oltre a Gigi Proietti e Gabriella Ferri: Renato Rascel, Gino Bramieri, Pippo Franco e altri artisti di spessore.\nNel 1998 vincono il Premio \"Quartetto Cetra\" per i gruppi vocali nel settore Cabaret musicale. La critica li considera come i naturali eredi del Quartetto Cetra."}
{"id": "1354716", "revid": "287204", "url": "https://it.wikipedia.org/wiki?curid=1354716", "title": "Pericolo imminente", "text": "Pericolo imminente \u00e8 il quarto romanzo in ordine di uscita della serie di spionaggio-tecnopolitica di Tom Clancy, in cui si narra la vita di Jack Ryan.\nTrama.\nIl presidente degli Stati Uniti, per contrastare l'afflusso di droga nel paese, decide di dare il via a un'operazione antidroga coperta, nella quale aerei con carichi di droga vengono costretti ad atterrare o abbattuti. I trafficanti colombiani reagiscono effettuando a Bogot\u00e0 un attentato che costa la vita al direttore dell'FBI. La reazione americana \u00e8 improntata alla massima durezza e portata attraverso il dispiegamento di squadre speciali che attaccano gli aeroporti e le centrali di raffinazione della droga sul territorio colombiano con l'appoggio di un MH53 Pave Low del 160\u00b0 SOAR. Inoltre alcuni capi vengono uccisi attraverso l'uso di bombe a guida laser sganciate da un aereo della US Navy durante un'esercitazione di un gruppo da battaglia al largo della costa del Pacifico, dove la bomba viene diretta da un puntatore laser gestito da Clark, un uomo della CIA infiltrato nel paese.\nLa cosa dura fin quando il cartello di Medell\u00edn non scopre la trama e un suo infiltrato, il colonnello Cortez, ex spia cubana della DGI (Direcci\u00f3n General de Inteligencia, il servizio segreto cubano), ricatta il consigliere della sicurezza nazionale, ammiraglio Cutter, facendogli interrompere l'operazione e lasciando indifese le squadre sul campo. Ma non tutti gli uomini della CIA, a partire da Ryan che era stato tenuto all'oscuro di tutto, e dell'Aeronautica accettano l'imposizione e Clark torna in Colombia insieme a Ryan con l'elicottero e riesce a recuperare due delle squadre mentre le altre vengono sopraffatte dagli uomini del Cartello che davano loro la caccia; nell'azione un sergente dell'aeronautica, Buck Zimmer, viene colpito a morte e Ryan promette di avere cura dei suoi figli, rischiando egli stesso la morte per un colpo di fucile mitragliatore che si infrange sul suo casco. Con un'imboscata Clark, aiutato dalle squadre recuperate, riesce anche ad impadronirsi del colonnello Cortez e a portarlo alla base americana di Guantanamo. Durante l'evacuazione, l'MH53 \u00e8 costretto ad uno spettacolare e problematico atterraggio su un cutter della Guardia Costiera statunitense, il \"Panache\", mentre \u00e8 in corso un uragano nel Golfo del Messico. Scoperta la trama complessiva, lo stesso Clark invita Cutter a suicidarsi per evitare imbarazzanti inchieste, cosa che avviene, e il presidente americano deve presentare delle imbarazzate scuse al governo colombiano per l'accaduto.\nAdattamenti.\nIl romanzo ha ispirato la sceneggiatura del film \"Sotto il segno del pericolo\" diretto da Phillip Noyce, con protagonista Harrison Ford nel ruolo di Jack Ryan."}
{"id": "1354719", "revid": "436907", "url": "https://it.wikipedia.org/wiki?curid=1354719", "title": "David Gilmour (album)", "text": "David Gilmour \u00e8 il primo album in studio del cantautore britannico David Gilmour, pubblicato il 25 maggio 1978 dalla Harvest Records e dalla EMI.\nIl disco.\nViene registrato presso i SuperBear Studios, situati in Francia, nei quali Gilmour si serv\u00ec di alcuni componenti del suo vecchio gruppo lasciato prima dell'ingresso nei Pink Floyd, i Jokers Wild, quali Rick Wills e Willie Wilson. Nel 2006 \u00e8 uscita una versione rimasterizzata dell'album con dei fade out pi\u00f9 estesi per un totale di 2 minuti e 22 secondi in pi\u00f9 rispetto alla prima edizione.\nTracce.\nTesti e musiche di David Gilmour, eccetto dove indicato."}
{"id": "1354723", "revid": "642594", "url": "https://it.wikipedia.org/wiki?curid=1354723", "title": "Principato del Pindo e di Moglena", "text": ""}
{"id": "1354734", "revid": "124524642", "url": "https://it.wikipedia.org/wiki?curid=1354734", "title": "Antonino Fa\u00e0 di Bruno (attore)", "text": "Biografia.\nI primi anni e la carriera militare.\nAppartenente alla nobile dinastia piemontese dei marchesi Fa\u00e0 di Bruno, da cui provenivano anche il beato Francesco Fa\u00e0 di Bruno ed il capitano di vascello Emilio Fa\u00e0 di Bruno, eroe deceduto nella battaglia di Lissa del 1866, Antonino era figlio del marchese Alessandro Fa\u00e0 di Bruno (1873-1967), console generale a Londra fra il 1900 ed il 1915, e di sua moglie Fanny Cost\u00ec (1881-1975). Il suo nome era derivato da un antenato omonimo che nel Settecento era stato vescovo di Asti. Un altro suo antenato, Carlo Luigi Buronzo del Signore, era stato arcivescovo di Torino in epoca napoleonica. Sempre per parte della famiglia di suo padre, era discendente diretto dello scrittore illuminista Pietro Verri e del nobile Giberto Borromeo, conte di Arona. Suo fratello fu lo scrittore e giornalista Gianluigi Fa\u00e0 di Bruno.\nIntrapresa la carriera militare, fu membro dell'esercito, tenente dei granatieri nell\u2019Africa Orientale Italiana dove, ad Asmara nel 1941, si guadagn\u00f2 una decorazione. Terminata la guerra, nel 1947, prese in moglie Anna Maria Andreini, vedova di suo cugino Emilio (deceduto nel 1943), dalla quale quest'ultimo aveva avuto due figlie, che Antonino adott\u00f2.\nLa carriera cinematografica.\nQuando and\u00f2 in pensione, congedato col rango di generale di brigata dei granatieri, nel 1964, cominci\u00f2 una fortunata carriera da attore cinematografico, che intraprese per puro diletto: Carlo Lizzani lo chiam\u00f2 per interpretare una piccola parte nel film \"La vita agra\", a cui seguono \"Porcile\" (1969) di Pier Paolo Pasolini, \"Amarcord\" (1973) di Federico Fellini, e \"Come una rosa al naso\" (1976) di Franco Rossi.\nTuttavia i ruoli pi\u00f9 ricordati furono quello del militare in pensione e golpista Ribaud in \"Vogliamo i colonnelli\" (1973) di Mario Monicelli e quello del duca conte Semenzara nel \"Secondo tragico Fantozzi\" di Luciano Salce (1976).\nUomo di notevole statura (misurava 1 metro e 96 centimetri), dalla voce baritonale e ben impostata, dai lineamenti marcati e particolarmente aristocratici, Fa\u00e0 di Bruno fu un caratterista perfetto per ruoli di personaggi dell'alta nobilt\u00e0, cui ader\u00ec con innegabile abilit\u00e0 e mestiere.\nAccanto alle numerose partecipazioni cinematografiche, che fece sino alla fine dei suoi giorni, Antonino Fa\u00e0 di Bruno amava trascorrere la maggior parte del suo tempo nella dimora di campagna di famiglia, ad Istia d'Ombrone, Grosseto, fuori dai clamori e dalla vita pubblica.\nMor\u00ec ad Alessandria il 5 maggio 1981, per complicazioni dovute a un trauma cranico, che si era procurato venendo investito da un autobus nei pressi della sua abitazione. Solo qualche mese prima aveva finito di girare il suo ultimo film, \"Una vacanza bestiale\" (1980) di Carlo Vanzina. La sua ultima apparizione fu nella terza puntata del film tv \"Il minestrone\" (1981) di Sergio Citti. Alla sua morte lasci\u00f2 la moglie e le due figlie adottive Camilla e Costanza, gi\u00e0 sposate all'epoca dei fatti. Il suo nome torn\u00f2 agli onori della cronaca alcuni mesi dopo la sua scomparsa, quando la moglie Anna Maria denunci\u00f2 una colossale truffa plurimilionaria di cui il marito sarebbe stato vittima poco tempo prima della morte."}
{"id": "1354736", "revid": "72396", "url": "https://it.wikipedia.org/wiki?curid=1354736", "title": "Out (poker)", "text": "Nel poker sono detti outs le carte che fanno aumentare le proprie probabilit\u00e0 di vincere la mano. Infatti in molti giochi del poker \u00e8 previsto che un giocatore possa migliorare la propria mano con la calata di nuove carte:\nOgni volta che la mano evolve \u00e8 importante che ogni giocatore sia in grado di valutare la propria situazione, fra i fattori che influenzano il giudizio vi sono appunto gli outs: bisogna valutare infatti le probabilit\u00e0 che la carta che verr\u00e0 in seguito calata possa migliorare il punto a disposizione.\nIn realt\u00e0, durante il gioco, non conoscendo tutte le carte dell'avversario il giocatore pu\u00f2 solo fare delle ipotesi sui propri OUTS: questo richiede una grande abilit\u00e0.\nSemplice esempio.\nIl gioco che useremo come esempio \u00e8 il semplice 5 card draw: ogni giocatore riceve 5 carte con la facolt\u00e0 di cambiarne alcune o tutte dopo un giro di scommesse.\nIl giocatore ha 5 carte in mano: \nAdesso il giocatore pu\u00f2 cambiare alcune carte per migliorare il suo punto.\nEgli pu\u00f2 puntare a legare (ossia a fare) un colore: ossia cambiare il suo \"10 di fiori\" sperando di ricevere una carta di quadri.\nSe ci\u00f2 si realizza allora il giocatore ha tutte le carte di seme quadri: ha un \"colore\", un punto non indifferente.\nIn questo caso i suoi outs erano 9; poich\u00e9:\nProbabilit\u00e0 e outs.\nContare gli outs \u00e8 necessario per capire come agire.\nRiutilizzando il precedente esempio possiamo benissimo dire che il giocatore poteva cambiare 2 carte cercando di legare una coppia oppure una doppia coppia o anche un tris. Ma:\nQuindi conveniva cambiare una carta."}
{"id": "1354737", "revid": "46931", "url": "https://it.wikipedia.org/wiki?curid=1354737", "title": "Out", "text": ""}
{"id": "1354742", "revid": "123599342", "url": "https://it.wikipedia.org/wiki?curid=1354742", "title": "Falcetto", "text": "Il falcetto \u00e8 un attrezzo manuale usato in agricoltura e nel giardinaggio.\n\u00c8 una piccola falce che si tiene in una mano, mentre l'altra tiene il gruppo di steli da recidere (mannello di spighe). La denominazione \u00abfalce messoria\u00bb distingue questo strumento a manico corto, usato per la mietitura, dalla \u00abfalce fienaia\u00bb o \u00abfrullana\u00bb, a manico lungo, usata per tagliare il foraggio.\nIn Italia esistono due famiglie di falce a manico corto: la falce liscia o fienaia e la falce dentata o dentellata. La falce dentata \u00e8 da considerare il tipo arcaico, il cui uso persiste soltanto nel Mezzogiorno e nelle isole. Secondo Bravo, nella Sardegna degli anni Settanta, la falce liscia importata dal continente \u00e8 largamente diffusa veniva denominata \u00abfalce forestiera\u00bb.\nIl falcetto \u00e8 visto come simbolo della classe contadina; nella simbologia comunista si parla di falce e martello, poich\u00e9 il falcetto, nonostante la crescente preferenza per detto nome, pu\u00f2 storicamente ritenersi la falce per antonomasia; cos\u00ec per esempio in Pascoli, che nella celebre lirica \"Le Armi\", sugli attrezzi da lavoro distingue \u00abfalce\u00bb, il falcetto a una mano, e la \u00abfrullana\u00bb, la falce \u00abfienaia\u00bb."}
{"id": "1354743", "revid": "30857", "url": "https://it.wikipedia.org/wiki?curid=1354743", "title": "Burj al Arab", "text": ""}
{"id": "1354746", "revid": "1318658", "url": "https://it.wikipedia.org/wiki?curid=1354746", "title": "W\u0142adys\u0142aw Reymont", "text": "Le sue opere, spesso di carattere autobiografico, sono legate alla realt\u00e0 polacca e il suo stile, assimilabile al naturalismo e al realismo, rende l'attaccamento alla realt\u00e0 ancor pi\u00f9 forte. Per la sua epopea \"I contadini\" vinse il Premio Nobel per la Letteratura nel 1924.\nIl certificato di battesimo di Reymont riporta il suo cognome originale, Rejment. Reymont decise di cambiare il proprio cognome al suo debutto editoriale durante l'occupazione russa della Polonia, probabilmente perch\u00e9 in Galizia la censura zarista non approvava lavori di quel genere. \nBiografia.\nReymont nacque a Kobiele Wielkie, un villaggio vicino a Radomsko, come figlio di J\u00f3zef Rejment, un organista. Pass\u00f2 l'infanzia assieme agli otto fratelli a Tuszyn, vicino a \u0141\u00f3d\u017a, localit\u00e0 in cui suo padre si trasfer\u00ec per lavorare nella ricca chiesa parrocchiale. Frequent\u00f2 per qualche anno la scuola locale, ma, per il suo carattere irrequieto e insofferente, fu affidato dal padre alla famiglia della sorella maggiore a Varsavia perch\u00e9 diventasse un sarto come lei. Nel 1885, dopo aver passato gli esami e aver presentato un \"frac ben fatto\", consegu\u00ec il titolo di \"sarto specializzato\", il suo unico titolo scolastico.\nTuttavia Reymont non fece mai quel mestiere. Negli anni passati a Tuszyn si era appassionato molto alla lettura, ma fu a Varsavia che nacque la sua passione per il palcoscenico ed inizi\u00f2 a recitare in una compagnia teatrale itinerante, viaggiando cos\u00ec per qualche tempo. Ritorn\u00f2 a Varsavia l'estate successiva per i \"garden teathers\". Dopo un anno, e senza un soldo in tasca, torn\u00f2 a Tuszyn dove, grazie alle conoscenze di suo padre, inizi\u00f2 a lavorare come casellante in un passaggio a livello vicino a Koluszki. Scapp\u00f2 altre due volte: nel 1888 a Parigi e Londra, come medium di uno spiritista tedesco, e poi ancora in una troupe teatrale. Data la mancanza di successo (non era un attore talentuoso) torn\u00f2 di nuovo a casa. Reymont risiedette per qualche tempo a Krosnowa vicino a Lipce (in suo onore oggi rinominata Lipce Reymontowskie) e consider\u00f2 l'idea di diventare monaco paolino nel monastero di Cz\u0119stochowa. Durante la sua giovinezza fece anche l'impiegato e il telegrafista.\nQuando la rivista \"G\u0142os\" (\"La voce\") decise di pubblicare le sue \"Korespondencje\" da Rogowo, Koluszki e Skierniewice nel 1892 Reymont ritorn\u00f2 a Varsavia, portando con s\u00e9 alcuni racconti inediti e and\u00f2 nelle redazioni di vari giornali fino a quando incontr\u00f2 qualcuno interessato al suo talento. Su consiglio del signor \u015awi\u0119tochowski and\u00f2 in pellegrinaggio al Santuario di Cz\u0119stochowa nel 1894 e scrisse \"Pielgrzymka do Jasnej G\u00f3ry\", tutt'oggi un classico esempio di diario di viaggio.\nReymont continu\u00f2 a spedire i suoi racconti a vari periodici e, incoraggiato dalle buone recensioni, scrisse due romanzi: \"Komediantka\" (1895) e \"Fermenty\" (1896). Il miglioramento delle sue condizioni economiche gli permise di assecondare la sua passione per i viaggi e visit\u00f2 Berlino, Londra, Parigi e l'Italia. In quel periodo pass\u00f2 del tempo a \u0141\u00f3d\u017a, a raccogliere materiale per un nuovo romanzo richiesto dal \"Kurier Codzienny\", un giornale di Varsavia. Coi proventi della vendita del nuovo romanzo, \"La terra promessa\" (1897), pot\u00e9 tornare in Francia, dove conobbe altri polacchi esiliati (Jan Lorentowicz, Stefan \u017beromski, Przybyszewski, Rydel ecc.).\nI suoi guadagni per\u00f2 non gli permettevano quel tipo di vita sempre in viaggio. Nel 1900 fu risarcito dalle ferrovie con 40.000 rubli, per essere stato picchiato durante un viaggio in treno sulla linea Vienna-Varsavia. Durante le cure fu assistito da Aurelia Szacnajder Szab\u0142owska, che spos\u00f2 nel 1902, dopo aver pagato l'annullamento del precedente matrimonio della donna. Dopo un periodo di riposo ripart\u00ec per la Francia (dove scrisse alcune parti dell'opera \"I contadini\" tra il 1901 e il 1908) e poi per Zakopane. Nel 1919 Reymont viaggi\u00f2 anche negli Stati Uniti a spese del governo polacco. Reymont tent\u00f2 anche di diventare un latifondista e nel 1912 compr\u00f2 delle propriet\u00e0 vicino a Sieradz, ma la gestione si rivel\u00f2 infruttuosa e rinunci\u00f2 a quell'ambizione.\nNel novembre del 1924 fu insignito del Premio Nobel per la letteratura superando rivali come Thomas Mann, Maksim Gor'kij e Thomas Hardy. L'opinione pubblica polacca sostenne la candidatura di Stefan \u017beromski, ma il premio and\u00f2 a Reymont \"Per la sua grande epopea nazionale, \"I contadini\"\". \u017beromski, considerato il miglior candidato, secondo le cronache fu rifiutato dall'Accademia Svedese per i suoi sentimenti antitedeschi. Il premio e l'assegno (116.718 corone) gli vennero consegnati in Francia, dove Reymont si stava rimettendo da alcuni problemi cardiaci.\nNel 1925 si riprese dalla malattia e volle partecipare ad un raduno di contadini a Wierzchos\u0142awice, vicino a Cracovia, dove Wincenty Witos lo accolse come membro del PSL \"Piast\", il partito dei contadini polacchi, ed elogi\u00f2 la sua scrittura. Subito dopo quell' evento la salute di Reymont si deterior\u00f2 nuovamente. Mor\u00ec a Varsavia il 5 dicembre del 1925 e fu seppellito nel cimitero Pow\u0105zki. L'urna che contiene il suo cuore \u00e8 conservata in una colonna della Chiesa di Sacra Croce a Varsavia.\nOpere maggiori.\nLa critica ammette un certo numero di similitudini tra Reymont e i naturalisti, sottolineando per\u00f2 che non si trattava di un naturalismo \"preso in prestito\", ma del resoconto delle proprie esperienze di una vita. Reymont non formul\u00f2 alcuna estetica della sua scrittura, similmente ad altri autodidatti come Miko\u0142aj Rej o Aleksander Fredro. Con una ridotta educazione superiore e incapace di leggere le lingue straniere, Reymont si rese conto che il suo punto di forza non era la teoria letteraria, ma la conoscenza della realt\u00e0.\n\"Komediantka\" e \"Fermenty\".\nIl suo primo romanzo, \"Komediantka\" (1896) descrive il dramma di una ribelle ragazza di provincia che entra in una compagnia di teatro itinerante, trovandovi riparo dalle falsit\u00e0 e dagli intrighi dell'ambiente in cui viveva. In \"Fermenty\" (1897), il seguito, l'eroina, reduce da un tentato suicidio, ritorna alla sua famiglia ed accetta il peso della sua esistenza. Consapevole del fatto che i suoi sogni e le sue idee non sarebbero mai diventati realt\u00e0, sposa un uomo ricco che si \u00e8 innamorato di lei.\n\"La terra promessa\".\n\"La terra promessa\" (1898), ambientato durante la rivoluzione industriale, \u00e8 una spietata descrizione della societ\u00e0 di \u0141\u00f3d\u017a, una citt\u00e0 presentata come un'arena per la lotta per la sopravvivenza. Nel romanzo la citt\u00e0 distrugge sia quelli che accettano la regola di vivere sempre di corsa sia quelli che non l'accettano. La cancrena morale affligge i tre personaggi principali, un tedesco, un ebreo e un polacco. Questa oscura visione del cinismo, illustrata dalle bestiali qualit\u00e0 degli uomini che sottostanno alla legge del pi\u00f9 forte, dove l'etica, i nobili ideali e i sentimenti religiosi vanno contro quello in cui credono, sono, secondo l'autore, una denuncia dell'industrializzazione e dell'urbanizzazione. \"La terra promessa\" \u00e8 stato tradotto in quindici lingue e ne sono stati tratti due film, il primo nel 1927 da A. W\u0119gierski e A. Hertz e il secondo nel 1975 da Andrzej Wajda.\n\"I contadini\".\nNell'opera \"I contadini\", Reymont crea una completa e suggestiva descrizione della vita di campagna, come nessun altro scrittore polacco fino ad allora. Il romanzo impressiona il lettore per l'autenticit\u00e0 della realt\u00e0 materiale, del costumi, del comportamento e della cultura spirituale del popolo. Non solo Reymont usa il dialetto locale nei dialoghi, ma anche nella narrazione, creando un linguaggio universale polacco. Grazie a questo presenta una colorita realt\u00e0 della dialettica del popolo meglio di ogni altro autore polacco. Il romanzo \u00e8 ambientato a Lipce, un villaggio divenuto famoso durante i lavori per la costruzione della ferrovia vicino a Skierniewice, e si svolge per una durata di dieci mesi in un momento imprecisato del diciannovesimo secolo. La storia non \u00e8 determinata dal ritmo della vita di campagna, ma da un non specificato ciclo eterno. La composizione della storia \u00e8 rigorosamente semplice e funzionale. I titoli dei quattro volumi di cui \u00e8 composto il romanzo corrispondono alle quattro stagioni che regolano l'eterno e ripetibile ciclo della vita rurale. Parallelamente al ritmo delle stagioni c'\u00e8 quello della religione e del costume. In questo genere di ambientazione Reymont mette una colorita comunit\u00e0 rurale descritta attraverso vividi ritratti individuali. Il repertorio dell'esperienza di vita e ricchezza spirituale, che pu\u00f2 essere riscontrato col repertorio dei libri biblici e dei miti greci, non ha dottrine ideologiche o esemplificazioni didattiche. Reymont non credeva nelle dottrine, ma alla propria conoscenza della vita, alla mentalit\u00e0 delle persone descritte e al suo senso della realt\u00e0. \u00c8 facile riscontrare in quest'opera alcuni tratti naturalisti (ad esempio qualche elemento erotico) o alcune caratteristiche del simbolismo. \u00c8 egualmente facile provare il realismo del romanzo. Nessuna dottrina \u00e8 comunque sufficiente a descriverlo. Dal romanzo sono stati tratti due film (diretti da E. Modzelewski nel 1922 e da J. Rybkowski nel 1973) ed \u00e8 stato tradotto in ventisette lingue.\n\"Bunt\".\nL'ultimo libro di Reymont, \"Bunt\" (\"La rivolta\", nell'edizione italiana), uscito a puntate nel 1922 e in volume nel 1924, descrive una rivolta di animali, che per\u00f2 degenera rapidamente in violenza. La storia \u00e8 una metafora della rivoluzione bolscevica del 1917 e il romanzo fu bandito dalla vendita in Polonia dal 1945 fino al crollo del muro di Berlino, nel 1989, insieme a \"La fattoria degli animali\" di George Orwell, opera che affronta tematiche similari, anche se non \u00e8 certo che Orwell conoscesse il romanzo di Reymont. \"Bunt\" \u00e8 stato ristampato in Polonia solo nel 2004. La sua prima edizione italiana \"(La rivolta)\" \u00e8 uscita nel 2018 (traduzione e cura di Laura Pillon)."}
{"id": "1354759", "revid": "287204", "url": "https://it.wikipedia.org/wiki?curid=1354759", "title": "Wladyslaw Reymont", "text": ""}
{"id": "1354760", "revid": "729019", "url": "https://it.wikipedia.org/wiki?curid=1354760", "title": "Formazioni commissurali interemisferiche", "text": "Si definiscono formazioni commissurali interemisferiche quei sistemi di fibre nervose, appartenenti per la maggior parte alla sostanza bianca telencefalica, che servono a collegare formazioni corticali perlopi\u00f9 omologhe (cio\u00e8 con una simile struttura e con funzioni diverse) dei due emisferi telencefalici.\nAppartengono a questo tipo di formazioni il corpo calloso, il setto pellucido, il fornice e la commessura anteriore, tutti impari e mediani. Possono inoltre essere incluse in questo elenco, sebbene non appartenenti alla sostanza bianca del telencefalo, la commessura abenulare e la commessura posteriore, di pertinenza epitalamica.\nCorpo calloso.\nIl corpo calloso \u00e8 una voluminosa lamina situata nella scissura interemisferica, a decorso sagittale ed incurvata alle estremit\u00e0 anteriore e posteriore, costituito da fibre tese trasversalmente fra i due emisferi. Procedendo in direzione anteroposteriore, nel corpo calloso si individuano le seguenti porzioni:\n\u00c8 la commissura pi\u00f9 importante del cervello poich\u00e9 collega tra loro i quattro lobi cerebrali (lobo frontale, temporale, parietale e occipitale). Il corpo calloso garantisce quindi il trasferimento di informazioni tra i due emisferi e quindi la loro coordinazione.\nSetto pellucido.\nIl setto pellucido \u00e8 un sottile sepimento trasparente di sostanza bianca, che si inserisce anteriormente tra il corpo calloso ed il fornice nel punto in cui queste due formazioni divergono l'una dall'altra e che ad esse \u00e8 funzionalmente connesso.\nIl setto pellucido pu\u00f2 essere descritto considerando le sue due facce, i tre margini ed i tre angoli:\nLa struttura del setto pellucido comprende diversi elementi nervosi, cio\u00e8 neuroni, cellule gliali e fibre nervose: queste ultime sono collegate alle vie olfattive e, in particolare, alla stria midollare che conduce poi alla commessura abenulare.\nFornice.\nIl fornice \u00e8 una lamina bianca impari e mediana, a direzione sagittale, situata al di sotto del corpo calloso, alla cui faccia ventrale esso aderisce nella sua porzione posteriore. Anteriormente, nel punto in cui il fornice maggiormente si distanzia dal corpo calloso, si viene a formare uno spazio nel quale si dispone il setto pellucido. La faccia inferiore del fornice costituisce il tetto del terzo ventricolo.\nIl fornice \u00e8 formato da un \"corpo\" centrale, che segue la direzione del tronco del corpo calloso, dal quale si distaccano quattro fasci (o \"pilastri\") pari e simmetrici di sostanza bianca:\nLe fibre a decorso longitudinale che costituiscono il fornice provengono per la maggior parte dall'ippocampo, e terminano il proprio decorso nel corpo mammillare omolaterale. Un particolare fascio che attraversa il fornice, il fascio olfattivo dell'ippocampo (di Zuckerkandl) si stacca dalle colonne e, dopo essere passato sotto al setto pellucido e davanti alla commessura anteriore, si dirige fino alla circonvoluzione dell'ippocampo dove termina.\nCommessura anteriore.\nLa commessura anteriore \u00e8 un piccolo fascio di sostanza bianca, filogeneticamente antico ed associato pertanto all\"archipallium\", che svolge le sue funzioni di connessione tra i due emisferi al davanti delle colonne del fornice. Essa pu\u00f2 essere suddivisa in due porzioni anatomicamente e funzionalmente distinte:\nCommessura abenulare.\nLa commessura abenulare forma il labbro superiore del peduncolo epifisario, cio\u00e8 del cordone di sostanza bianca che mantiene in sede la ghiandola epifisi. Essa \u00e8 costituita da una sottile stria mediana dove passano fibre, prevalentemente di provenienza olfattiva, che connettono i due nuclei dell'abenula.\nCommessura posteriore.\nLa commessura posteriore costituisce il labbro inferiore del peduncolo epifisario e, come la commessura abenulare, \u00e8 un cordone di sostanza bianca nel quale passano fibre che collegano i due emisferi. Queste fibre riuniscono in gran parte formazioni mesencefaliche, quali i tubercoli quadrigemini superiori, i nuclei pretettali, il nucleo interstiziale di Cajal ed i nuclei somatomotori e visceroeffettori del 3\u00b0 paio di nervi cranici; altre fibre di sostanza bianca originano dal nucleo della commessura posteriore (di Darkschewitsch) di entrambi i lati. Fibre discendenti dalla commessura posteriore entrano inoltre nella costituzione del fascicolo longitudinale mediale."}
{"id": "1354762", "revid": "1543377", "url": "https://it.wikipedia.org/wiki?curid=1354762", "title": "Parrocchie dell'Isola di Man", "text": "Le parrocchie dell'Isola di Man (\"insular parishes\") sono 17 suddivisioni territoriali di secondo ordine dell'isola.\nLe 17 parrocchie (dette \u00abinsulari\u00bb per distinguerle da quelle religiose che hanno oggi un diverso assetto) sono raggruppate in sei sheading.\nSono amministrativamente indipendenti dalle parrocchie le quattro citt\u00e0 o parrocchie urbane (Douglas, Castletown, Ramsey e Peel), e i villaggi con status di distretto (Laxey, Port Erin e Port Saint Mary; in passato anche Michael e Onchan, poi unificati alle omonime parrocchie).\nEntrambi possono includere uno o pi\u00f9 borghi rurali che sono da essi dipendenti.\nLa carica pubblica rappresentativa di ciascuna parrocchia \u00e8 il Capitano (\"Captain\"), figura le cui origini risalgono al sistema difensivo dell'isola nell'epoca vichinga."}
{"id": "1354764", "revid": "151034", "url": "https://it.wikipedia.org/wiki?curid=1354764", "title": "W\u0142adys\u0142aw Stanis\u0142aw Reymont", "text": ""}
{"id": "1354766", "revid": "174852", "url": "https://it.wikipedia.org/wiki?curid=1354766", "title": "Elio Spartiano", "text": ""}
{"id": "1354767", "revid": "59086192", "url": "https://it.wikipedia.org/wiki?curid=1354767", "title": "Distretti dell'Isola di Man", "text": ""}
{"id": "1354770", "revid": "110157", "url": "https://it.wikipedia.org/wiki?curid=1354770", "title": "Teresa e Claudio", "text": "Teresa e Claudio \u00e8 una farsa in due atti del compositore Giuseppe Farinelli su libretto di Giuseppe Maria Foppa.\nFu rappresentata per la prima volta il 9 settembre 1801 al Teatro San Luca di Venezia. Im quell'occasione i cantanti che si esibirono furono:\nL'opera fu successivamente ripresa a Londra nel 1810."}
{"id": "1354771", "revid": "125948903", "url": "https://it.wikipedia.org/wiki?curid=1354771", "title": "Golden Harvest", "text": "Golden Harvest (cinese: \u5609\u79be\u5a1b\u6a02\u516c\u53f8) \u00e8 un produttore di film e distributore con sede ad Hong Kong. \u00c8 stata la prima casa produttrice di film cinesi ad avere pieno successo anche nel mercato occidentale.\nLa Golden Harvest cess\u00f2 la produzione cinematografica nel 2003.\nStoria.\nTra i nomi pi\u00f9 famosi della societ\u00e0 ci sono quello del vecchio produttore Raymond Chow (cinese: \u9112\u6587\u61d0) e quello di Leonard Ho Koon Cheung (cinese: \u4f55\u51a0\u660c). \nChow e Ho erano dirigenti in societ\u00e0 con un altro famoso studio, Shaw Brothers, esperienza terminata nel 1970. Golden Harvest ebbe successo grazie ad un diverso approccio organizzativo rispetto al modello centralizzato di Shaw Brothers. La Golden Harvest contratt\u00f2 con produttori indipendenti e acquist\u00f2 vari talenti e libert\u00e0 creativa investendo bene il proprio denaro. Nel 1971 fece un accordo con la superstar delle arti marziali Bruce Lee, rifiutando l'offerta della Shaws per la scarsa paga.\nNel 1972 , entr\u00f2 in accordo con la Concord Production Inc. per i film L'urlo di chen terrorizza anche l'occidente, l'ultimo combattimento di chen e nel 1973 entr\u00f2 in una pionieristica coproduzione con Hollywood per il film in lingua inglese I 3 dell'Operazione Drago (cinese: \u9f8d\u722d\u864e\u9b25), un successo al livello mondiale in partnership con la Warner Bros. e la Concord Production Inc.\nLa Golden Harvest sostitu\u00ec la Shaw Brothers al vertice delle case di produzione di Hong Kong, a partire dalla fine degli anni settanta fino agli anni novanta.\nDal 1980 ha prodotto quasi tutti i film di Jackie Chan, star da botteghino in Asia. La Golden Harvest ha anche prodotto un certo numero di film per Jet Li e Donnie Yen.\nLa societ\u00e0 fu quotata al mercato di scambio di Hong Kong nel 1994. La Li Ka-shinge la EMI divennero azionisti della societ\u00e0 nel 2004.\nL'attivit\u00e0 della Golden Harvest ha subito un declino negli ultimi anni. Nel 2003, venne abbandonata la produzione di film per concentrarsi sui finanziamenti, la distribuzione e il management, ad Hong Kong e nella Cina continentale.\nI cinema.\nLa Harvest ha sale e multisale cinematografiche non solo ad Hong Kong ma anche in Cina continentale, Taiwan, Malesia e Singapore. Molte di queste sono in compropriet\u00e0. Per esempio, la Golden Village \u00e8 in compropriet\u00e0 con la Village Roadshow e insieme possiedono un cinema di prima classe ed il primo multisala dell'Asia. In Malesia, possiede due nomi importanti: uno \u00e8 il Golden Screen in compropriet\u00e0 con la Malaysia's PPB group, l'altro \u00e8 TGV Cinemas (formalmente \"Tanjong Golden Village\"), che \u00e8 in compropriet\u00e0 con la Tanjong plc e la GEMS of Malaysia. Ha recentemente acquistato la Warner Village di Taiwan.\nSolo ad Hong Kong, la Golden Harvest possiede:\nFilm prodotti.\nI film prodotti dalla Golden Harvest sono:"}
{"id": "1354776", "revid": "22475", "url": "https://it.wikipedia.org/wiki?curid=1354776", "title": "Localit\u00e0 dell'Isola di Man", "text": "Le localit\u00e0 dell'Isola di Man (in corsivo il nome in mannese).\nVillaggi.\nAltre localit\u00e0 senza statuto particolare:"}
{"id": "1354781", "revid": "62748", "url": "https://it.wikipedia.org/wiki?curid=1354781", "title": "Fides Stagni", "text": "Biografia.\nFides Stagni nasce nel 1904 a Milano, da un militare di professione di una famiglia altolocata. Frequenta l'Accademia di belle arti a Bologna. Sposatasi con il pittore coetaneo Carlo Vittorio Testi, giunge a Roma a 24 anni, ove ha sviluppato la sua arte non solo come pittrice, ma anche come decoratrice e progettista di mobili.\nConosciuta principalmente come pittrice, ha vissuto il suo periodo di celebrit\u00e0 nel corso del ventennio fascista, dipingendo opere che le permisero notoriet\u00e0 internazionale, aderendo al cosiddetto \"secondo futurismo\". Esegue numerosi quadri usando l'aerografo. Le opere di questo periodo sono conservate presso i figli, nel museo di Roma (galleria di arte moderna) e in collezioni private. Separatasi dal primo marito, inizi\u00f2 una convivenza trasformatasi in un secondo matrimonio, con il critico d'arte ed architetto Giuseppe Pensabene Perez.\nNel dopoguerra continua la sua attivit\u00e0 di pittrice e nello stesso tempo comincia a recitare come attrice. Federico Fellini rimane colpito dal suo volto incredibilmente buffo e la chiama per interpretare una piccola parte nel capolavoro \"Amarcord\", nel ruolo dell'insegnante di storia dell'arte. Interpreter\u00e0 qualche altra pellicola, prima di morire per un improvviso attacco di cuore, nel 2002, all'et\u00e0 di novantotto anni.\nNell'episodio \"Toby Dammit\" del film \"Tre passi nel delirio\" appare in un piccolo cameo, nei panni di s\u00e9 stessa: si presenta al protagonista (interpretato da Terence Stamp) come pittrice Stagni."}
{"id": "1354782", "revid": "122939659", "url": "https://it.wikipedia.org/wiki?curid=1354782", "title": "RIMPAC", "text": "La RIMPAC, cio\u00e8 Rim of the Pacific Exercise \u00e8 l'esercitazione marittima internazionale pi\u00f9 grande al mondo. Viene organizzata principalmente dalla US Navy con la collaborazione delle marine di altri paesi partecipanti. Sono coinvolti nell'organizzazione anche il Corpo dei Marines e la Guardia Costiera e anche lo stato delle Hawaii e la Guardia Nazionale di quello stato. Sono inoltre coinvolte altre forze militari alleate delle nazioni del Pacifico. L'esercitazione ha cadenza biennale e viene tenuta a Honolulu, nelle Hawaii, sotto la guida del comando statunitense del Pacifico.\nLe partecipazioni negli anni.\nLa prima di queste esercitazioni si \u00e8 tenuta nel 1971 e coinvolse le forze navali di Stati Uniti, Australia, e Canada, che da allora vi hanno sempre preso parte. Altre nazioni che vi partecipano regolarmente sono Cile, Giappone, Per\u00f9, Corea del Sud e Regno Unito. Sono molte le nazioni che vi partecipano in qualit\u00e0 di osservatori, tra cui India, Ecuador, Francia, Malaysia, Messico, Filippine, Russia, Singapore e Thailandia. Le nazioni che sono coinvolte in qualit\u00e0 di osservatori senza contribuirvi con forze navali vi partecipano a livello strategico con la eventuale prospettiva di parteciparvi con un maggiore coinvolgimento nel futuro.\nIl contingente americano da solo arriva a comprendere diverse portaerei e sottomarini, fino a cento aerei e a dodicimila uomini. Il numero delle nazioni che ne prendono parte pu\u00f2 variare negli anni.\nNel 2006 le nazioni partecipanti furono Australia, Canada, Cile, Giappone, Per\u00f9, Corea del Sud, Regno Unito e Stati Uniti. Le nazioni che hanno partecipato in qualit\u00e0 di osservatori sono state Ecuador, India, Malesia, e Singapore.\nNel 2016 si sono aggiunte nuove nazioni all'esercitazione, tra cui Italia, Brasile e Germania.\nNel gennaio 2018 la Cina annunci\u00f2 di essere stata invitata. Il 23 maggio dello stesso anno comunque il Pentagono annunci\u00f2 la cancellazione dell'invito a causa della recente militarizzazione delle isole nel sud del Mar Cinese. La Repubblica Popolare Cinese aveva assistito precedentemente alle esercitazioni del 2014 e del 2016.\nIl 30 maggio 2018, la US Navy annunci\u00f2 che circa 25.000 persone della Marina e 52 tra navi di superficie e sottomarini di 26 paesi avrebbero participato. \nCon la RIMPAC il comando del Pacifico della US Navy cerca di rafforzare la interoperabilit\u00e0 tra le forze armate dell'area del Pacifico per raggiungere una stabilit\u00e0 in quell'area con beneficio delle nazioni partecipanti.\nIn questa edizione del RIMPAC, la Marina del Cile era responsabile di condurre l'esercitazione navale, essendo la prima Marina di lingua non inglese a condurre l'esercitazione. L'elezione del Cile a capo dell'esercitazione fu il riconoscimento dell'elevato livello ottenuto nelle ultime esercitazioni e per la qualit\u00e0 del suo personale, che fin dalla sua prima partecipazione nel 1996 dimostr\u00f2 la sua preparazione e professionalit\u00e0. Questo incarico ha anche posto questo Paese in una posizione di guida nell'America Latina e gli ha assegnato un livello mondiale nella preparazione ed esecuzione di operazioni navali congiunte.\nIsraele, Vietnam e Sri Lanka fecero il loro debutto nel RIMPAC. Il Brasile stava per fare anch'esso il suo debutto ma cancell\u00f2 la sua partecipazione in un secondo momento. L'esercitazione comprese, per la prima volta, anche un effettivo lancio di missili a lunga gittata AGM-158C LRASM.\nLe esercitazioni sono viste in chiave di lettura politico-militare su come le nazioni dell'area si dispongono ad affrontare le questioni calde che potrebbero essere la causa di un potenziale conflitto armato, come: "}
{"id": "1354783", "revid": "718859", "url": "https://it.wikipedia.org/wiki?curid=1354783", "title": "Esoterismo nazista", "text": ""}
{"id": "1354787", "revid": "174852", "url": "https://it.wikipedia.org/wiki?curid=1354787", "title": "Antonino Fa\u00e0 Di Bruno", "text": ""}
{"id": "1354792", "revid": "106356", "url": "https://it.wikipedia.org/wiki?curid=1354792", "title": "John Cabell Breckinridge", "text": ""}
{"id": "1354794", "revid": "339392", "url": "https://it.wikipedia.org/wiki?curid=1354794", "title": "James Middleton Cox", "text": ""}
{"id": "1354795", "revid": "226458", "url": "https://it.wikipedia.org/wiki?curid=1354795", "title": "Sheading", "text": "Uno sheading \u00e8 una suddivisione territoriale di primo ordine dell'Isola di Man. I sei sheadings sono divisi in 24 distretti di cui quattro citt\u00e0, tre villaggi e diciassette parrocchie.\nEtimologia.\nIl termine \"sheading\" sembra derivare da una parola norrena dal significato di \u00abdivisione di vascello\u00bb; ogni distretto dell'isola era, verosimilmente, responsabile della produzione di un certo numero di navi da guerra. Un'altra ipotesi tende a dare alla parola un'origine celtica che significa \u00absesta parte\u00bb.\nInfine, secondo certi esperti, la forma del nome era \"shedding\" nel XVI secolo, variazione dell'inglese \"shed\" (\u00abcapanna\u00bb, \u00abhangar\u00bb).\nElenco.\nI sei sheading sono i seguenti:\nAyre, Garff, Glenfaba, Michael, Middle, Rushen"}
{"id": "1354796", "revid": "106356", "url": "https://it.wikipedia.org/wiki?curid=1354796", "title": "John William Davis", "text": ""}
{"id": "1354797", "revid": "339392", "url": "https://it.wikipedia.org/wiki?curid=1354797", "title": "Charles Gates Dawes", "text": ""}
{"id": "1354801", "revid": "486946", "url": "https://it.wikipedia.org/wiki?curid=1354801", "title": "Rutherford Birchard Hayes", "text": ""}
{"id": "1354805", "revid": "1318658", "url": "https://it.wikipedia.org/wiki?curid=1354805", "title": "Paul Belmondo (scultore)", "text": "Biografia.\nNato ad Algeri, nell'allora Algeria francese, da genitori italiani, figlio di Paolo Belmondo, originario di Borgo San Dalmazzo (in provincia di Cuneo), e di Rosa Cerrito, originaria di Cefal\u00f9 (in provincia di Palermo), dopo gli studi primari in Algeria si trasfer\u00ec a Parigi. Ottenne molti successi in Francia, specialmente negli anni cinquanta e sessanta.\nSepolto nel cimitero di Montparnasse, Paul Belmondo era il padre dell'attore Jean-Paul Belmondo e nonno del pilota di Formula 1 Paul Belmondo.\nOpere.\nL'italo-algerino Paul Belmondo ottenne inizialmente numerosi successi in Francia negli anni trenta. Infatti fu incaricato dal governo francese di lavorare nel \"Palazzo Chaillot\" con Leo-Ernest Drivier e Marcel Gimond.\nDurante la seconda guerra mondiale fu un membro del \"Groupe Collaboration\", un gruppo di artisti francesi che promuoveva il collaborazionismo della Francia di Vichy con le autorit\u00e0 tedesche d'occupazione. Fu vicepresidente della sezione artistica di detta organizzazione tra il 1941 ed il 1944 (e viaggi\u00f2 anche in Germania nel 1942 in un tour di artisti francesi organizzato da Goebbels).\nDopo la guerra non fu accusato di collaborazionismo e tradimento dalle autorit\u00e0 francesi di De Gaulle, forse per le sue origini italiane, divenendo professore all'\"Accademia delle Belle Arti\" di Parigi nel 1956 e membro direttivo dell'istituzione nel 1960.\nTra i suoi maggiori successi spicca il Prix de Rome, ottenuto nel 1956.\nLa famiglia ha donato 259 sculture e 900 dipinti e disegni di Paul Belmondo, opere esposte dal 2010 al \"Museo Paul Belmondo\" nel Chateau Buchillot a Boulogne-Billancourt."}
{"id": "1354808", "revid": "1505830", "url": "https://it.wikipedia.org/wiki?curid=1354808", "title": "Aleksej Borisovi\u010d Miller", "text": "Biografia.\nMiller \u00e8 nato a Leningrado (ora San Pietroburgo) da una famiglia russo-tedesca assimilata. Si \u00e8 laureato all'Istituto di Finanza e Economia di Leningrado ottenendo anche un Phd in economia.\nCarriera.\nIl primo ruolo di Miller fu quello di economista nella divisione di pianificazione generale dell'Istituto di ricerca di Leningrado sull'edilizia civile \"LenNIIProekt\". \nNel 1990, \u00e8 diventato capo sezione del Comitato di riforma economica presso il Comitato esecutivo del Consiglio comunale di Leningrado. Dal 1991 al 1996, Miller ha fatto parte del Comitato per le relazioni esterne dell'ufficio del sindaco di San Pietroburgo sotto Vladimir Putin. Durante questo periodo, \u00e8 stato capo della divisione di monitoraggio dei mercati presso la Direzione delle relazioni economiche estere ed \u00e8 stato anche vicepresidente del Comitato per le relazioni esterne. \nDal 1996 al 1999 \u00e8 stato Direttore per lo Sviluppo e gli Investimenti del Porto di San Pietroburgo. Dal 1999 al 2000 \u00e8 stato direttore generale del Baltic Pipeline System.\nNel 2000 \u00e8 stato nominato Vice Ministro dell'Energia della Federazione Russa, e Direttore generale del sistema di condotti baltici; dal 2001 \u00e8 Presidente del Comitato direttivo di Gazprom, dal 2002 vicepresidente del consiglio di amministrazione di Gazprom. Putin si \u00e8 assicurato la nomina di Miller in quell'incarico in modo che il suo ex collega ponesse fine ai timori che alcuni dei dirigenti di Gazprom avessero relazioni dannose con terze parti. \nIl 6 aprile 2010 \u00e8 stato insignito dell'onorificenza di Grande Ufficiale della Repubblica Italiana da Vittorio Claudio Surdo, ambasciatore italiano a Mosca, nomina decretata il 12 febbraio dello stesso anno.\nNell'aprile 2018, gli Stati Uniti hanno inserito Miller nella lista dei \"specially designated nationals\" (SDN) insieme ad altri 23 cittadini russi. La sanzione impedisce a individui ed entit\u00e0 statunitensi di avere rapporti con lui. Le entit\u00e0 al di fuori della giurisdizione degli Stati Uniti possono anche essere puniti se il governo degli Stati Uniti ritiene di aiutare un'entit\u00e0 sanzionata. In risposta alla sanzione, Miller dichiar\u00f2 attraverso un portavoce: \"Sono finalmente incluso. Questo significa che stiamo facendo tutto bene\"."}
{"id": "1354811", "revid": "78273", "url": "https://it.wikipedia.org/wiki?curid=1354811", "title": "Vincent Richard Impellitteri", "text": ""}
{"id": "1354820", "revid": "106356", "url": "https://it.wikipedia.org/wiki?curid=1354820", "title": "George Catlett Marshall", "text": ""}
{"id": "1354822", "revid": "106356", "url": "https://it.wikipedia.org/wiki?curid=1354822", "title": "Joseph Raymond McCarthy", "text": ""}
{"id": "1354824", "revid": "287204", "url": "https://it.wikipedia.org/wiki?curid=1354824", "title": "William Lewis Manly", "text": "Ha scritto la propria autobiografia, pubblicata in un primo tempo col titolo \"Dal Vermont alla California\" e in un secondo tempo, col titolo \"Death Valley '49\", che racconta la graduale conquista delle province americane all'Ovest e in particolare la corsa all'oro della California nel 1848. Notevole il capitolo 10\u00ba che racconta l'avventuroso attraversamento della Valle dei Timbisha, dai coloni chiamata Valle Profonda e da lui nel suo libro definitivamente ribattezzata, Valle della Morte.\nPrimi anni.\nNel 1829, all'et\u00e0 di nove anni, Manly part\u00ec per l'Ohio con la sua famiglia.\nIn seguito come pioniere and\u00f2 nel Michigan quando non era ancora uno Stato; poi in Wisconsin e nel Dakota, dove fece il cacciatore di pelli, poi generico cacciatore esperto e conoscitore di indiani, navigando nel Fiume Colorado.\nCorsa all'oro.\nNel 1848 a gennaio, fu scoperto l'oro in California e inizi\u00f2 l'esodo verso la California, chiamata Gold Rush.\nNel 1849, all'et\u00e0 di 29 anni, Manly viaggi\u00f2 attraverso la Valle della Morte per raggiungere i campi d'oro in California.\nAgricoltore.\nNel 1850 a 30 anni Manly ritorn\u00f2 nella Valle di Santa Clara e compr\u00f2 101 ettari (250 acri) a Sud di San Jose, pagando 16 dollari all'acro, 4.000 dollari in tutto. Impiant\u00f2 una fattoria e fece l'agricoltore.\nNel 1862, all'et\u00e0 di 42 anni, Manly spos\u00f2 Mary Jane Woods di Lodi, California.\nScrittore.\nGli appunti autobiografici scritti da Manly in giovent\u00f9 andarono perduti in un incendio.\nNel 1886, all'et\u00e0 di 66 anni, Manly pubblic\u00f2 per la prima volta \"Dal Vermont alla California\" su una rivista mensile, chiamata \"La Valle di Santa Clara\", un periodico agricolo.\nNella compilazione dei suoi ricordi, Manly si mise in contatto con tutte le persone possibili, poi con l'aiuto di un assistente editoriale che ha redatto la maggior parte dello scritto, il \"Death Valley '49\" fu pubblicato come libro nel 1894, a San Jose da Pacific Tree and Vine Company.\nUltimi anni.\nNel 1903, all'et\u00e0 di 83 anni, William Lewis Manly mor\u00ec vicino a Lodi, in California.\nL'autobiografia \"Death Valley '49\".\nIl titolo pi\u00f9 appropriato dell'autobiografia di Manly era \"Dal Vermont alla California\", della prima edizione. Venne cambiato in \"La Valle della Morte nel '49\" (Death Valley in '49) per motivi pubblicitari nella seconda edizione. In realt\u00e0 in questo libro della Valle della Morte, si parla soltanto nel capitolo 10\u00ba.\nQuesto libro insieme a tanti altri sullo stesso argomento, sono importanti perch\u00e9 attraverso racconti, aneddoti, ci si fa un'idea precisa della vecchia affascinante epoca del Far West, in particolare in questo libro si parla della corsa dell'oro in California del 1849. Questo libro ha avuto molto successo ed \u00e8 stato molto citato su altri libri negli anni successivi fino ad oggi, soprattutto perch\u00e9 la brutta avventura successa ai \"forty-niners\" nella Valle dei Timbisha, chiamata dai coloni Valle Profonda, le ha fatto cambiare nome proprio in Valle della Morte, anche se poi nella Valle della Morte non \u00e8 mai morto quasi nessuno, perch\u00e9 salvati proprio dall'azione del Manly insieme al suo compagno John H. Rogers.\nRiconoscimenti.\nWilliam Lewis Manly ha salvato parecchie famiglie di pionieri riuscendo a condurle fuori dalla Valle della Morte, durante la corsa all'oro in California nel 1849. Perci\u00f2 sono intitolati a suo nome il Manly Beacon nei pressi di Zabriskie Point, il Manly Peak, situato a Sud fra la Valle del Panamint e la Valle della Morte e il Lago Manly, l'antico lago prosciugatosi nella Valle della Morte."}
{"id": "1354827", "revid": "106356", "url": "https://it.wikipedia.org/wiki?curid=1354827", "title": "James Schoolcraft Sherman", "text": ""}
{"id": "1354829", "revid": "106356", "url": "https://it.wikipedia.org/wiki?curid=1354829", "title": "Alfred Emanuel Smith", "text": ""}
{"id": "1354830", "revid": "106356", "url": "https://it.wikipedia.org/wiki?curid=1354830", "title": "James Gaius Watt", "text": ""}
{"id": "1354833", "revid": "106356", "url": "https://it.wikipedia.org/wiki?curid=1354833", "title": "Dean Gooderham Acheson", "text": ""}
{"id": "1354834", "revid": "1707789", "url": "https://it.wikipedia.org/wiki?curid=1354834", "title": "Circuito di Motegi", "text": "Motegi (pronuncia italiana \"Moteghi\") \u00e8 un circuito giapponese costruito nel 1997 nelle vicinanze della citt\u00e0 di Motegi.\n\u00c8 denominato ufficialmente \"Twin Ring Motegi\" poich\u00e9 all'interno della stessa struttura ospita due circuiti diversi, un ovale da 2.493\u00a0m e un percorso stradale da 4.801\u00a0m con 3 differenti configurazioni.\nCostruito e di propriet\u00e0 della Honda, dopo l'entrata della casa stessa nelle competizioni di questo tipo, ha ospitato dapprima la Champ Car e attualmente la Indy Racing League e il Super GT giapponese. Oltre che per le gare di moto \u00e8 conosciuto anche per aver ospitato nel 1998 una delle poche gare NASCAR disputate al di fuori dei confini degli Stati Uniti d'America.\nUno degli usi principali \u00e8 per il motomondiale; vi si corre dal 1999. Dal 2000 al 2003 venne riconosciuto come Gran Premio motociclistico del Pacifico, in seguito sar\u00e0 il Gran Premio motociclistico del Giappone."}
{"id": "1354835", "revid": "709406", "url": "https://it.wikipedia.org/wiki?curid=1354835", "title": "Lirone", "text": ""}
{"id": "1354836", "revid": "767487", "url": "https://it.wikipedia.org/wiki?curid=1354836", "title": "Le donne cambiate", "text": "Le donne cambiate \u00e8 una farsa in un atto del compositore Marcos Ant\u00f3nio Portugal su libretto di Giuseppe Maria Foppa.\nFu rappresentata per la prima volta il 22 ottobre 1797 al Teatro San Mois\u00e8 di Venezia. Generalmente considerata tra i migliori lavori comici di Portugal, \"Le donne cambiate\" fu successivamente ripresa pi\u00f9 volte con diversi nomi: \"La bacchetta portentosa\", \"Il calzolaio\", \"Il ciabattino\", \"Il diavolo a quattro\", \"Die verwandelten Weiber, oder Der Teufel ist los, Der lustige Schuster\" e \"O Mestre Biajo sapateiro, O sapateiro\"."}
{"id": "1354845", "revid": "122791851", "url": "https://it.wikipedia.org/wiki?curid=1354845", "title": "I racconti di padre Brown", "text": "I racconti di padre Brown \u00e8 uno sceneggiato televisivo prodotto dalla Rai nel 1970 e diretto da Vittorio Cottafavi. La riduzione televisiva, curata da Edoardo Anton, era tratta dagli omonimi racconti dello scrittore inglese Gilbert Keith Chesterton.\nDescrizione.\nIl formato originario \u00e8 quello della miniserie televisiva composta da sei puntate, che vennero trasmesse in prima visione dal canale nazionale Rai dal 29 dicembre 1970 al 2 febbraio 1971. La fiction incontr\u00f2 un grande successo di pubblico (una puntata totalizz\u00f2 circa 21 milioni di spettatori) grazie soprattutto alle qualit\u00e0 dei due attori protagonisti: Renato Rascel, perfetto (anche fisicamente) nel ruolo di padre Brown e Arnoldo Fo\u00e0, nei panni di Flambeau, l'inafferrabile ladro convertito e riportato sulla retta via da padre Brown fino a diventarne il fidato e validissimo compagno di avventure. Nel 2010 lo sceneggiato \u00e8 stato trasmesso in replica da TV2000.\nAlcuni brani della colonna sonora sono stati utilizzati anche nel film d'animazione Un burattino di nome Pinocchio, sempre con Renato Rascel nel ruolo di narratore.\nPuntate.\nLa croce azzurra.\nPer mezzo del suo segretario personale, il Vescovo informa Padre Brown di volergli affidare una missione delicata: dovr\u00e0 affrontare un lungo viaggio attraverso l'Europa, raggiungere Cortona, dove si tiene il congresso eucaristico internazionale e consegnare al cardinale Dominicis la famosa Croce Azzurra, un sacro oggetto di enorme valore, composto di 11 zaffiri da 22 carati l'uno. Padre Brown suggerisce una scorta armata, ma il vescovo si fida pi\u00f9 dell'intelligenza del messaggero. Ma si d\u00e0 il caso che Flambeau, il ladro pi\u00f9 famoso e pi\u00f9 inafferrabile del mondo, sia proprio alla caccia della Croce Azzurra e per questo il piccolo sacerdote dovr\u00e0 ingegnarsi per evitare il furto.\nLe colpe del principe Saradine.\nPadre Brown e Flambeau hanno programmato una piacevole escursione. I due decidono di dirigersi verso l'isola delle Canne, per fare visita ad un vecchio ammiratore di Flambeau, il principe Saradine. Degli eventi inquietanti disturbano la pace della traversata, finch\u00e9 i due approdano sull\u2019isola. Puntuale, Saradine fa il suo arrivo. Poco dopo approda anche la misteriosa canoa incontrata per mare: l'uomo in tuba accusa Saradine di aver ucciso a tradimento suo padre, lo sfida a duello e lo finisce con un colpo di sciabola. Sembra una banale vendetta, ma Padre Brown \u00e8 convinto che le cose non siano affatto come sembrano.\nIl duello del dottor Hirsch.\nPadre Brown e Flambeau sono in visita turistica a Parigi. Passeggiando per le strade della citt\u00e0, i due si imbattono in un curioso personaggio, il colonnello Du Bosch, che sta tentando di sobillare la folla. Da due giorni il dottor Hirsch, scienziato parigino di fama riconosciuta, si \u00e8 barricato in casa e rifiuta di riceverlo per dargli le dovute spiegazioni. A detta di Du Bosch, infatti, Hirsch sarebbe un traditore della patria: ha scoperto la formula di un potentissimo esplosivo silenzioso, depositata presso il ministero della guerra. Il colonnello Du Bosch dice di avere le prove che Hirsch, colto dal rimorso, ha venduto allo straniero la sua stessa formula. Lo scandalo provoca la reazione dei vertici politici e militari: il prefetto di Parigi viene incaricato di assoldare Flambeau per indagare: proprio colui che, anni prima, lo aveva beffato mentre era un ricercato della polizia.\nIl re dei ladri.\nLuned\u00ec dell\u2019Angelo del 1925 (il 13 aprile di quell'anno): Padre Brown viene invitato a casa del banchiere Barrow, la cui figlia Ethel \u00e8 di fede cattolica, per assistere ad una pantomima allestita dalla stessa Ethel con l\u2019aiuto dello zio James, appena arrivato dal Canada. Tra gli spettatori c'\u00e8 anche il socio di Barrow, sir Arthur Baker: i due sono proprietari della famosa B. B. Bank. Al termine della rappresentazione, uno degli attori dello spettacolo rimane steso a terra. Padre Brown corre verso di lui e scopre che l'attore \u00e8 stato narcotizzato dopo aver preso un colpo in testa. In pochi secondi, Barrow scopre anche che, durante lo spettacolo, la cassaforte \u00e8 stata svaligiata e, come se non bastasse, lo zio James \u00e8 sparito. \nI tre strumenti di morte.\nGrazie alla mediazione di Padre Brown, Lady Dorothy riesce a riavere un prezioso tappeto che le era stato rubato dal domestico Charles. Colto dal rimorso, Charles aveva infatti subito confessato il furto a Padre Brown, che ora lo restituisce alla legittima proprietaria, consigliandole peraltro di riassumere Charles - licenziato dopo il furto - come servitore. Nel frattempo, Charles , sotto falso nome, si era fatto assumere come cameriere da un certo Sir Aaron, un filantropo puritano che tiene allegri comizi contro l'alcolismo. Sir Aaron vive in una torre con la figlia, il segretario, un lugubre maggiordomo e, appunto, Charles. La notte successiva Sir Aaron viene ucciso, e tutti i sospetti dell'ispettore Gilder ricadono su Charles. Ma i risultati dell\u2019autopsia e soprattutto i tre strumenti di morte constatati sul luogo del delitto (una pistola, una corda e la spinta dalla finestra) fanno capire a Padre Brown l\u2019esatto svolgimento degli eventi mortali, convincendo le autorit\u00e0 a non perseguire l\u2019autrice morale di quanto accaduto.\nLa forma sbagliata.\nPadre Brown e il suo amico Flambeau sono ospiti del poeta Quinton, ricco e originale cultore di pratiche orientali. Un gioved\u00ec, mentre padre Brown e Flambeau passeggiano nel giardino di Quinton, si accorgono che sulla casa di Quinton aleggia una strana aria che fa presagire al prete qualcosa di orrendo. N\u00e9 meno inquietanti risultano il rinvenimento di uno strano coltello, caduto improvvisamente dalla parete sulla quale era inchiodato, e il comportamento di un bizzarro ind\u00f9, ospite del poeta. I sospetti di padre Brown trovano una risposta quando viene rinvenuto il corpo del poeta: dapprima si pensa ad un suicidio, ma padre Brown non ne \u00e8 convinto. Dovr\u00e0 affrontare un caso simile al tradizionale enigma della camera chiusa. \nAttori.\nDel cast facevano parte:\nFra le \"guest star\" (attori ospiti impegnati in una sola o pi\u00f9 puntate) figurano Mario Piave, Franco Castellani, Massimo Serato.\nL'edizione in DVD.\nLa fiction \u00e8 stata anche distribuita in DVD nel 2005 dalla Multimedia San Paolo e da Rai Trade. Il cofanetto comprende 3 dischi contenenti le versioni originali delle 6 puntate della miniserie TV, per una durata complessiva di circa 360 minuti."}
{"id": "1354847", "revid": "104265", "url": "https://it.wikipedia.org/wiki?curid=1354847", "title": "Francesco Saverio Garaguso", "text": "Esperto di economia e di politica dei trasporti si \u00e8 occupato di \"motori\" sia a livello di prodotto, sia nel settore sportivo. \nIn RAI dal 1979, vicecaporedattore del gr2 e conduttore del giornale radio nel 1994 viene nominato vicedirettore della TGR (testata Giornalistica Regionale. Nel 1998 passa a Rai Sport come responsabile del Coordinamento. Nel 1999 \u00e8 stato team leader dell'\u00e9quipe giornalistica che segue la Formula 1 e dal 2000 al 2005 ha curato la trasmissione \"Pole Position\". Appassionato di Aeronautica ha ideato e curato \"Azzurro Tricolore\" format dedicato alle giornate dell'aria divenuta un appuntamento annuale con la esibizione delle \"Frecce Tricolori\" la pattuglia acrobatica della Aeronautica Militare Italiana. Esperto di auto d'epoca si \u00e8 dedicato a questo settore a partire dagli anni 80, partecipando come concorrente ad alcune delle grandi gare del settore, e realizzando per la RAI una serie di \"Speciali\". Lasciata la RAI ha ideato e diretto \"Dinamica Channel\" canale televisivo digitare dedicato al mondo dei motori. \u00c8 stato anche docente in corsi per gli specialisti dell'Aeronautica Militare dedicati al restauro ed al trasporto di aerei d'epoca. Con altri soci ha fondato una societa' per il restauro che ha gi\u00e0 tenuto un primo corso presso l'Ordine degli Ingegneri del Lazio. Socio del Circolo Romano la Manovella \u00e8 commissario tecnico del club per il settore auto\nEsperto anche di auto storiche ha seguito alcune tra le pi\u00f9 note manifestazioni del settore con servizi filmati e speciali."}
{"id": "1354848", "revid": "729019", "url": "https://it.wikipedia.org/wiki?curid=1354848", "title": "$wingin' Utter$/UK Subs split", "text": "$wingin' Utter$/UK Subs split \u00e8 un EP split tra le punk rock band statunitensi $wingin' Utter$ ed UK Subs pubblicato nel 1995."}
{"id": "1354853", "revid": "74801", "url": "https://it.wikipedia.org/wiki?curid=1354853", "title": "Chi\u0219ineu-Cri\u0219", "text": "Chi\u0219ineu-Cri\u0219 (in ungherese \"Kisjen\u0151\") \u00e8 una citt\u00e0 della Romania di abitanti, ubicata nel distretto di Arad, nella regione storica della Transilvania.\n\u00c8 situato nella parte nord-occidentale del distretto e dista da Arad e da Oradea. Confina ad ovest con Socodor, a sud con \u0218imand, a nord con Zerind e ad est con Z\u0103rand\nSociet\u00e0.\nEvoluzione demografica.\nAl censimento del 2002 la popolazione risulta cos\u00ec suddivisa dal punto di vista etnico:"}
{"id": "1354856", "revid": "19580", "url": "https://it.wikipedia.org/wiki?curid=1354856", "title": "Aree naturali protette in Finlandia", "text": ""}
{"id": "1354858", "revid": "287204", "url": "https://it.wikipedia.org/wiki?curid=1354858", "title": "Chisineu-Cris", "text": ""}
{"id": "1354863", "revid": "793215", "url": "https://it.wikipedia.org/wiki?curid=1354863", "title": "\u00d6zalp Babao\u011flu", "text": "Biografia.\nSuo padre, Nazif Babao\u011flu, \u00e8 stato un diplomatico per il Ministro degli Esteri Turco. Babao\u011flu \u00e8 attualmente professore di informatica presso l'Universit\u00e0 di Bologna. Ha ricevuto un dottorato nel 1981 presso l'Universit\u00e0 della California di Berkeley, dove fu uno dei progettisti principali del sistema operativo BSD. Ha ricevuto il Sakrison Memorial Award nel 1982, lo UNIX International Recognition Award nel 1989 e lo USENIX Association Lifetime Achievement Award nel 1993 per il suo contributo alla comunit\u00e0 del sistema Unix e all'Open Industry Standards.\nPrima di spostarsi a Bologna nel 1988, Babao\u011flu \u00e8 stato professore associato al dipartimento di informatica della Cornell University. \u00c8 attivo in diversi progetti di ricerca europei sul calcolo distribuito e sui sistemi complessi adattivi. Babao\u011flu \u00e8 un Fellow dell'ACM, membro residente dell'Istituto di Studi Avanzati dell'universit\u00e0 di Bologna e collabora alla redazione di ACM Transactions on Computer Systems, ACM Transactions on Autonomous and Adaptive Systems e Springer-Verlag Distributed Computing.\nBSD Unix.\nDurante il perseguimento del suo dottorato all'Universit\u00e0 di Berkeley, Babao\u011flu fu tra i principali progettisti di BSD Unix, conosciuto anche come BSD, da cui derivano molte moderne versioni di Unix, incluse FreeBSD, NetBSD, e OpenBSD. La versione di Berkeley di Unix divenne lo standard nella didattica e nella ricerca, ottenendo supporto per lo sviluppo da DARPA, e fu celebre per aver introdotto la memoria virtuale ed internet attraverso TCP/IP in Unix. \nBSD fu ampiamente diffuso sotto forma di codice sorgente in modo tale che altri potessero imparare da esso e migliorarlo; questo stile di distribuzione del software ha condotto all'odierno movimento open source, di cui BSD \u00e8 riconosciuto essere uno dei primissimi esempi. Con Bill Joy, il cofondatore di Sun Microsystems, ha concepito l'idea di memoria virtuale."}
{"id": "1354865", "revid": "1305772", "url": "https://it.wikipedia.org/wiki?curid=1354865", "title": "Circuito di Phillip Island", "text": "Il circuito per competizioni motociclistiche e automobilistiche di Phillip Island \u00e8 situato sull'omonima isola, nei pressi della localit\u00e0 di Ventnor, nella Regione di Victoria in Australia; fu costruito nel 1956 ed \u00e8 lungo 4448\u00a0m. Tra gli appassionati di moto \u00e8 celebre perch\u00e9 dal 1997 vi si corre il Gran Premio motociclistico d'Australia per il motomondiale, mentre fin dal 1990 vi corre il Campionato mondiale Superbike, poi affiancato dalla Supersport.\nCaratteristiche.\nSi tratta di un circuito altamente spettacolare posto su un terreno ondulato sul ciglio di una scogliera, formato da un continuo susseguirsi di curve veloci e di ampio raggio spezzato solo da due tornantini, dove si possono ammirare audacissimi sorpassi. L'unico rettilineo degno di nota, quello dei box, \u00e8 in discesa e vi si raggiungono velocit\u00e0 di punta molto elevate. Caratteristici i vari tratti vicini al mare, suggestivi e amati dai fotografi di tutto il mondo. Da segnalare la costante presenza di gabbiani nell'area del circuito, che spesso rappresentano un rischio di impatto per i concorrenti.\nUso.\nOltre ai citati campionati motociclistici iridati, il circuito di Phillip Island ospita anche molte competizioni internazionali e australiane su quattro ruote, tra cui la Formula Holden, il Supercars e i campionati nazionali della Formula 3, della Formula Ford."}
{"id": "1354866", "revid": "990473", "url": "https://it.wikipedia.org/wiki?curid=1354866", "title": "Daihatsu Rocky", "text": "La Daihatsu Rocky \u00e8 un fuoristrada costruito dalla Daihatsu tra il 1984 e il 2002. La Rocky era chiamata Rugger e Wildcat in alcuni mercati, Fourtrak in Gran Bretagna.\nIl Rocky ha sostituito il Taft, ma in Indonesia, il Daihatsu Rocky \u00e8 ancora oggi commercializzato come Daihatsu Taft GT.\nVenne commercializzata in versione a passo corto e lungo con motori diesel e benzina.\nPrima Serie.\nLa prima serie fu venduta dal 1984 al 1993 in queste versioni:\nSeconda Serie.\nLa seconda serie fu venduta dal 1993 al 2002.\nModelli derivati.\nNel 1989 la Bertone ne costru\u00ec una variante sulla base della versione a passo lungo chiamata Bertone Freeclimber."}
{"id": "1354867", "revid": "6923", "url": "https://it.wikipedia.org/wiki?curid=1354867", "title": "Phillip Island", "text": ""}
{"id": "1354868", "revid": "547034", "url": "https://it.wikipedia.org/wiki?curid=1354868", "title": "Ineu (Arad)", "text": "Ineu (in ungherese \"Borosjen\u0151\") \u00e8 una citt\u00e0 della Romania di abitanti, ubicata nel distretto di Arad, nella regione storica della Transilvania.\nLa citt\u00e0 \u00e8 situata sulle rive del fiume Cri\u015ful Alb, a circa 57 km da Arad."}
{"id": "1354876", "revid": "22414", "url": "https://it.wikipedia.org/wiki?curid=1354876", "title": "L'imperatore di Roma (film)", "text": ""}
{"id": "1354878", "revid": "110157", "url": "https://it.wikipedia.org/wiki?curid=1354878", "title": "Pamela (Farinelli)", "text": "Pamela \u00e8 una farsa per musica in un atto del compositore Giuseppe Farinelli su libretto di Gaetano Rossi. Il testo del lavoro \u00e8 basato sulla commedia goldoniana \"Pamela maritata\", la quale a sua volta s'ispira all'omonimo romanzo (\"Pamela, o la virt\u00f9 premiata\") dello scrittore inglese Samuel Richardson.\nFu rappresentata per la prima volta il 22 settembre 1802 al Teatro San Luca di Venezia.\nRappresentazione in tempi moderni e registrazione.\nLa farsa, in tempi moderni, fu rappresentata per la prima volta (e registrata) il 29 dicembre 1993 al Teatro Comunale Treviso sotto la direzione di Peter Maag."}
{"id": "1354881", "revid": "242434", "url": "https://it.wikipedia.org/wiki?curid=1354881", "title": "And also the trees", "text": ""}
{"id": "1354886", "revid": "125227756", "url": "https://it.wikipedia.org/wiki?curid=1354886", "title": "Antonio Allocca", "text": "Biografia.\nCarriera.\nComincia la sua attivit\u00e0 di attore gi\u00e0 nel 1956. Nel 1958, dopo aver vinto un concorso organizzato da Eduardo De Filippo, \u00e8 al Piccolo di Milano con \"Pulcinella in cerca della sua fortuna per Napoli\". Nel 1959 \u00e8 diretto da Mario Mangini in un testo di Eduardo Scarpetta per la prosa tv; pi\u00f9 tardi, nel 1962, \u00e8 nel cast di due adattamenti cinematografici per la televisione, Ditegli sempre di s\u00ec e Napoli milionaria!, entrambi di Eduardo De Filippo. Negli anni sessanta costituisce una sua compagnia di rivista e avanspettacolo cambiando il suo nome d'origine con quello d'arte \"Toni Al\". Partecip\u00f2 alla manifestazione \"Eden Teatro\" di Raffaele Viviani diretto da Roberto De Simone con Lina Sastri e Peppe Barra.\nNel 1975 riceve un riconoscimento alla carriera, il \"Premio Antonio De Curtis\", targa speciale del Consiglio di Presidenza per Il Teatro. Alterna al teatro il cinema collaborando con attori del calibro di Nino Taranto (rester\u00e0 oltre 10 anni nella sua compagnia), Macario, Tognazzi, Gian Maria Volont\u00e8, Villaggio, Banfi, Enrico Maria Salerno, Boldi, Mario Scaccia, Pozzetto, Monica Vitti, Lando Buzzanca e registi come Rosi, Salce, Steno, Nanni Loy, De Crescenzo. L'esordio cinematografico arriva nel 1974 con \"Farfallon\", diretto da Riccardo Pazzaglia, con Franco Franchi e Ciccio Ingrassia; da allora ha interpretato numerose pellicole in ruoli di supporto. In televisione \u00e8 stato l'inflessibile professore di italiano nella fortunata serie \"I ragazzi della 3\u00aa C\" per tre stagioni. Nel 1988 partecipa al film giallo per bambini \"Operazione pappagallo\" di Marco Di Tillo.\nMorte.\nMuore il 31 dicembre 2013 all'et\u00e0 di 76 anni, malato da tempo di Alzheimer, nella sua casa di Marcianise dove si era stabilito da tempo."}
{"id": "1354894", "revid": "287204", "url": "https://it.wikipedia.org/wiki?curid=1354894", "title": "Conchobar mac Donnchada", "text": "Conchobar era figlio di Donnchad Midi mac Domnaill, re supremo d'Irlanda (733\u2013797), e di Fuirseach, una nobile dei D\u00e1l nAraidi. Conchobar spos\u00f2 Land, figlia dell'ex re supremo \u00c1ed Oirdnide mac N\u00e9ill. Ebbero un figlio di nome Atr\u00ed, che divenne un ecclesiastico ad Armagh, come anche i tre altri figli: Cathal, Eoch\u00f3can e Cin\u00e1ed.\nConchobar fece la sua comparsa sulla scena storica nell'802, quando il re supremo \u00c1ed Oirdnide mac N\u00e9ill dei Cen\u00e9l n\u00c9ogain, cognato di Conchobar, divise la signoria del clan Cholm\u00e1in tra Conchobar e Ailill, fratello di Conchobar. Nell'anno seguente, per\u00f2, a Rathconnell Conchobar uccise Ailill, impossessandosi cos\u00ec dell'intera signoria. Cinque anni dopo Conchobar, alleatosi col re del Connacht, affront\u00f2 e sconfisse in battaglia \u00c1ed Oirdnide, anche se fu riconosciuto re supremo solo dopo la morte di quest'ultimo nell'819. Cochobar mor\u00ec in circostanze sconosciute nell'833, ma comunque legate a nuovi raid vichinghi, e fu sepolto a Clonard."}
{"id": "1354896", "revid": "486946", "url": "https://it.wikipedia.org/wiki?curid=1354896", "title": "Museo del Burcardo", "text": ""}
{"id": "1354899", "revid": "486946", "url": "https://it.wikipedia.org/wiki?curid=1354899", "title": "Biblioteca teatrale del Burcardo", "text": ""}
{"id": "1354901", "revid": "486946", "url": "https://it.wikipedia.org/wiki?curid=1354901", "title": "Museo teatrale del Burcardo", "text": ""}
{"id": "1354903", "revid": "547034", "url": "https://it.wikipedia.org/wiki?curid=1354903", "title": "Lipova", "text": "Lipova (in ungherese \"Lippa\", in serbo \"\u041b\u0438\u043f\u043e\u0432\u0430\"), \u00e8 una citt\u00e0 della Romania di abitanti, ubicata nel distretto di Arad, nella regione storica del Banato.\nLa citt\u00e0 ha raggiunto le dimensioni attuali dopo che, all'originaria Lipova, situata sulla riva sinistra del fiume Mure\u0219, sono state unite le localit\u00e0 di Radna e \u015eoimo\u015f, situate sulla riva destra."}
{"id": "1354907", "revid": "108107", "url": "https://it.wikipedia.org/wiki?curid=1354907", "title": "Indice di borsa", "text": ""}
{"id": "1354909", "revid": "287204", "url": "https://it.wikipedia.org/wiki?curid=1354909", "title": "Kaputt", "text": "Kaputt \u00e8 un libro scritto da Curzio Malaparte tra il 1941 ed il 1943. \u00c8 difficile definirlo un romanzo nel senso comune del termine: non ha uno sviluppo di trama prevedibile.\n\u00c8 piuttosto un insieme di episodi, in parte autobiografici, tenuti assieme dal riferimento alla cornice bellica in cui si dipana il racconto.\nIl titolo.\nCome \u00e8 noto, \"kaputt\" in tedesco corrisponde a \"rotto, fuori combattimento, guasto\".\nLingue.\nUno degli aspetti pi\u00f9 sorprendenti del libro \u00e8 la sua poliedricit\u00e0 linguistica: \u00e8 infatti scritto prevalentemente in italiano, ma ha ampi inserti in quasi tutte le lingue europee e slave, con una certa prevalenza di tedesco (qualcosa di pi\u00f9 di una seconda lingua per l'autore), e di francese, la lingua della diplomazia \u2014 di cui Malaparte stesso era stato membro \u2014 e il pi\u00f9 delle volte senza alcuna traduzione.\nTrama.\nMalaparte racconta fatti realmente vissuti dallo scrittore (anche se a volte \"romanzati\") che per lo pi\u00f9 vaga per varie zone di operazione, formalmente in qualit\u00e0 di capitano dell'esercito italiano, ma svolgendo in concreto un ruolo di corrispondente di guerra, che lo avvicina alla figura di Ernest Hemingway. Si sofferma per\u00f2 anche sulla vita \"romana\", alla \"corte\" dell'allora ministro degli esteri Galeazzo Ciano.\nIl libro contiene anche agghiaccianti \"affreschi\" della persecuzione degli ebrei proposti con un atteggiamento paradossalmente cinico e compassionevole insieme. Tra le sue pagine troviamo una delle primissime descrizioni delle atroci condizioni nel ghetto di Varsavia in Polonia e dei crimini commessi nel Pogrom di Ia\u0219i in Romania, dove persero la vita pi\u00f9 di 13.000 ebrei.\nIl filo conduttore dell'intera narrazione \u00e8 rappresentato dalla morte-Passione di una serie di animali. Tra questi un cavallo, che assurge a simbolo della patria-Europa e la cui morte in sogno, appeso ai bracci di una croce, simboleggia l'agonia di quest'ultima e la fine del Sacro in un mondo oramai segnato dalla tecnica e dalla vilt\u00e0:\nPoetica.\nSi caratterizza per uno stile visionario e a tratti brutale, per la narrazione in prima persona.\nI dialoghi sono improntati alla tagliente, surreale ironia con cui il narratore caratterizza soprattutto gli interlocutori pi\u00f9 altolocati, che spesso frequenta. A proposito degli altri personaggi, va osservato come essi siano in buon numero realmente esistiti, e nel libro si rivolgano allo scrittore chiamandolo con il suo \"nome d'arte\", invece che con le sue effettive generalit\u00e0 (vedasi in nota; il particolare sembra poco verosimile ed accentua il carattere di \"realt\u00e0 parallela\" che connota la narrazione, sempre in bilico tra storia ed immaginazione).\nCapitoli.\nIl libro \u00e8 organizzato in sei parti, bizzarramente intitolate ad altrettanti animali."}
{"id": "1354910", "revid": "798140", "url": "https://it.wikipedia.org/wiki?curid=1354910", "title": "Marcel Bigeard", "text": "Combatt\u00e9 durante la seconda guerra mondiale, la Guerra d'Indocina e d'Algeria. \u00c8 considerato il principale fautore dei metodi di guerra \"non convenzionali\", usati dall'esercito francese prima in Indocina e poi in Algeria, metodi che comprendevano anche l'uso della tortura sui prigionieri.\nFu uno tra i pi\u00f9 decorati militari francesi, e lo storico comandante del 3\u00ba reggimento di paracadutisti coloniali.\nGiovinezza.\nNato a Toul il 14 febbraio 1916, figlio di un impiegato delle ferrovie francesi, fu chiamato sotto le armi nel 1936. Serv\u00ec sulla Linea Maginot, presso Haguenau.\nSeconda guerra mondiale.\nNel 1939 fu richiamato in servizio dall'esercito, inizialmente come sergente, nel 79\u00ba Reggimento di Fanteria, nel settore fortificato di Hoffen, sempre sulla Linea Maginot. Bigeard scal\u00f2 in fretta i gradi della gerarchia militare, e raggiunse il grado di \"adjutant\", ma nel 1940, fu catturato dai tedeschi. L'11 novembre 1941, dopo un paio di tentativi falliti, riusc\u00ec a fuggire dal campo di prigionia nazista dove era detenuto. Riusc\u00ec a raggiungere l'Africa dove si riun\u00ec all'esercito francese che operava agli ordini del governo libero di De Gaulle. Fu addestrato dai paracadutisti britannici e paracadutato nella Francia occupata per coordinare la resistenza. Alla fine della guerra, oltre a numerosi riconoscimenti britannici, aveva raggiunto il grado di capitano.\nIndocina.\nFu mandato per la prima volta in Indocina nel 1945 al comando di un reparto dell'esercito francese inviato di rinforzo. Dopo essere stato richiamato in Francia, vi torn\u00f2 nel 1949 prestando servizio nella zona del Golfo del Tonchino.\nIl 20 novembre 1953 prese parte alla Operazione Castore, la prima fase della battaglia di Dien Bien Phu, ma venne ben presto richiamato ad Hanoi insieme ai suoi paracadutisti. Bigeard ritorn\u00f2 a Dien Bien Phu il 15 marzo 1954 nel momento in cui la situazione della fortezza stava precipitando sotto gli attacchi dei vietminh; egli si lanci\u00f2 con il paracadute alla testa del 6\u00ba battaglione paracadutisti coloniali (\"6e bataillon de parachutistes coloniaux\") e subito cerc\u00f2 di consolidare la resistenza, risollevando il morale della guarnigione con la sua energia e determinazione.\nDien Bien Phu viene considerata dagli storici la pi\u00f9 grande sconfitta militare nel corso delle guerre coloniali successive alla fine della seconda guerra mondiale, i francesi all'epoca contarono, secondo le fonti ufficiali 11.721 prigionieri, di cui solo 3290 vennero riconsegnati alla Croce Rossa francese dopo gli accordi di Ginevra del 1954\nIl basso numero di sopravvissuti ai campi di prigionia vietnamiti era dovuto a varie fattori, dal clima alle condizioni igieniche ed ai maltrattamenti ma secondo la testimonianza dello stesso Bigeard anche alla malnutrizione perch\u00e9 i prigionieri francesi ricevano come unica forma di sostentamento una banana al giorno\nAlgeria.\nDurante la Guerra d'Algeria, Bigeard, divenuto colonnello, fu mandato nella capitale algerina alla testa del 3\u00ba reggimento di paracadutisti coloniali inquadrato nella 10\u00aa divisione paras del generale Jacques Massu. Compito del reggimento era quello di riportare l'ordine ad Algeri. Fu anche lui a condurre, a partire dal 1957, la famosa Battaglia di Algeri (nella quale fu impegnata l'intera 10\u00aa divisione paracadutisti). Adott\u00f2 ogni metodo di coercizione e contrasto appreso durante la sua lunga carriera militare (sia nella Resistenza che dai Vietmin in Indocina) per fronteggiare i combattenti del fronte di liberazione dell'Algeria. I suoi metodi controversi prevedevano anche la tortura durante gli interrogatori dei sospettati. Fu accusato di aver organizzato addirittura \"voli della morte\" per eliminare e far sparire nel mare membri della guerriglia algerina.\nIn seguito alle accuse di Paul Aussaresses all'epoca capitano del 1\u00ba Reggimento dei paracadutisti ed ex agente del controspionaggio francese durante la seconda guerra mondiale che nel libro \"Services sp\u00e9ciaux. Alg\u00e9rie 1955-1957\" apparso in Francia nel 2001 e pubblicato in traduzione italiana nel 2007 rivelava metodi adottati per interrogare i sospettati della FNL e della ALN, ed ottenere le informazioni necessarie per combattere questi due movimenti della guerriglia algerina ed infine se necessario eliminare le persone interrogate gettandole in mare di fronte al porto di Algeri o da un elicottero come quelli usati per il soccorso sanitario in zone sperdute tra le montagne dell'interno del paese, Marcel Bigeard \u00e8 stato costretto a difendersi dall'accusa di aver adottato o quantomeno coperto con il proprio silenzio certe pratiche nei mesi pi\u00f9 critici della battaglia di Algeri tra il gennaio ed il luglio del 1957. Molti verbali degli interrogatori dei sospettati algerini sarebbero stati falsificati o distrutti, al momento in cui la Francia ha perso questo dominio coloniale, per cui ancora oggi ci sono episodi controversi come la morte del ricercatore universitario Maurice Audin su cui esistono diverse versioni e non \u00e8 stato possibile ricostruire l'esatto svolgimento dei fatti.\nCinematografia.\nNel film del 1966 \"La battaglia di Algeri\" di Gillo Pontecorvo, il \"colonnello Mathieu\", interpretato dall'attore Jean Martin, \u00e8 ispirato alla figura di Marcel Bigeard.\nNel film del 1966 \"N\u00e9 onore n\u00e9 gloria\" di Mark Robson, tratto dal libro \"I centurioni\" di Jean Larteguy, il personaggio del colonnello Raspeguy, interpretato da Anthony Quinn, era sempre ispirato alla figura di Bigeard. L'attore statunitense firm\u00f2 un autografo con dedica al generale francese: \"A voi che questi eventi li avete vissuti, io ho solo recitato\"."}
{"id": "1354913", "revid": "79968", "url": "https://it.wikipedia.org/wiki?curid=1354913", "title": "Line Maginot", "text": ""}
{"id": "1354915", "revid": "133271", "url": "https://it.wikipedia.org/wiki?curid=1354915", "title": "La Battaglia di Algeri", "text": ""}
{"id": "1354916", "revid": "122296884", "url": "https://it.wikipedia.org/wiki?curid=1354916", "title": "SIX Swiss Exchange", "text": "Il SIX Swiss Exchange (precedentemente SWX Swiss Exchange) o borsa di Zurigo \u00e8 la borsa valori della Svizzera con sede a Zurigo. La borsa scambia non solo azioni, ma anche titoli di stato del governo svizzero, obbligazioni, derivativi e opzioni.\nIl principale indice del SIX Swiss Exchange \u00e8 lo SMI (Swiss Market Index). L'indice \u00e8 composto dei 20 maggiori titoli (in base alla capitalizzazione di mercato) quotati nella borsa stessa.\nStoria.\nNel 1995 il sistema automatizzato SWX (che \u00e8 stato il primo sistema realizzato completamente automatizzato) ha rimpiazzato le contrattazioni dette \"alle grida\" nelle borse di Ginevra (nata nel 1850), Basilea (nata nel 1876) e Zurigo (nata nel 1873). SIX Swiss Exchange fa parte della SIX Group, creato nel 2008 dalla fusione di SWX, Sega Intersettle e Telekurs Group."}
{"id": "1354917", "revid": "339392", "url": "https://it.wikipedia.org/wiki?curid=1354917", "title": "Borsa di Zurigo", "text": ""}
{"id": "1354919", "revid": "859693", "url": "https://it.wikipedia.org/wiki?curid=1354919", "title": "Raymond Chow", "text": "\u00c8 uno dei pi\u00f9 importanti e influenti produttori di film nella storia del cinema per aver lanciato con successo le arti marziali e il cinema di Hong Kong sullo stage internazionale. Come fondatore della Golden Harvest, produce i successi di alcune delle pi\u00f9 grandi star di sempre come Bruce Lee, Jackie Chan, Tsui Hark e molti altri. Fu socio al 51% con Bruce Lee per una casa di produzione, la Concord Production Inc. fondata dallo stesso Lee.\nBiografia.\nChow \u00e8 un cittadino cinese. And\u00f2 a studiare all'estero alla Shanghai St John's University, si laure\u00f2 in giornalismo nel 1949. Nel 1951 entr\u00f2 a lavorare nella radio americana Voice of America. Ha praticato arti marziali sotto la guida del maestro Lam Sai-wing.\nCarriera.\nChow \u00e8 stato il direttore della pubblicit\u00e0 e della produzione principale della Shaw Brothers tra il 1958 e il 1970. Affitt\u00f2 la Cathay's studio la catena di mostre di 104 cinema nel sud est asiatico. In quel periodo la Cathay era predominante nell'industria malese di film. \nQuando la Cathay era ricercata alla fine delle associazioni delle compagnie ad Hong Kong, Chow lasci\u00f2 la Shaw Brothers per stabilirsi nella Golden harvest nel 1970.Diventando un serio competitore per la Shaw Brothers. Sotto la direzione di Chow, la Golden Harvest divent\u00f2 un punto di riferimento per il cinema di Hong Kong ed i botteghini per due decenni, dagli anni settanta agli anni ottanta."}
{"id": "1354925", "revid": "599013", "url": "https://it.wikipedia.org/wiki?curid=1354925", "title": "Marta Vieira da Silva", "text": "\u00c8 riconosciuta come una delle migliori giocatrici nella storia del calcio; a livello individuale ha vinto cinque FIFA Women's World Player of the Year (dal 2006 al 2010) e un Best FIFA Women's Player (2018), per un totale di sei affermazioni come miglior giocatrice del mondo.\nNel gennaio 2013 viene nominata tra i sei ambasciatori del Campionato mondiale di calcio 2014 in Brasile al fianco di Amarildo, Bebeto, Carlos Alberto, Ronaldo e M\u00e1rio Zagallo. In occasione della cerimonia di apertura delle Olimpiadi di Rio de Janeiro del 2016 Marta \u00e8 stata una degli otto portabandiera.\nCon 17 reti realizzate \u00e8 il miglior marcatore della storia dei Mondiali di calcio femminile.\nCarriera.\nClub.\nEsordi in Brasile.\nMarta fu scoperta dalla rinomata allenatrice brasiliana Helena Pacheco, quando aveva solo 14 anni. Ha Iniziato a giocare nella formazione femminile del Vasco da Gama, dove \u00e8 rimasta due anni fino a che il club non ha abolito, nel 2001, la squadra femminile. Nel 2002 ha giocato in un piccolo club di San Paolo, rimasto attivo una sola stagione.\nUme\u00e5 IK.\n\u00c8 passata all'Ume\u00e5 IK per la stagione 2004. Nello stesso anno la squadra svedese raggiunge la finale della UEFA Women's Cup, vinta in totale 8-0 contro l'1. FFC Francoforte, 3-0 all'andata in Svezia, con una sua doppietta, e 5-0 al ritorno in Germania, con un altro suo gol. In campionato l'Ume\u00e5 termina al secondo posto, a solo un punto dal Djurg\u00e5rden. Marta realizza 22 dei 106 gol che le svedesi segnano in campionato, miglior marcatrice del campionato ex aequo con Laura Kalmari del Malm\u00f6, 32 in pi\u00f9 rispetto alle campionesse del Djurg\u00e5rden, e realizza anche l'unica rete dell'Ume\u00e5 nella finale della Coppa svedese, persa contro il Djurg\u00e5rden 2-1.\nLa seconda stagione in Svezia finisce in gloria con le sue 21 reti, miglior marcatrice ex aequo con la compagna di squadra Therese Lundin, che aiutano la squadra a ottenere una convincente vittoria in campionato, durante il quale non perde una partita. Risulta sconfitta ancora in Coppa di Svezia, dove \u00e8 ancora il Djurg\u00e5rden a imporsi 3-1, nonostante tre settimane prima sia stato battuto 7-0 in campionato.\nNel 2006 vince il secondo campionato consecutivo, ancora senza sconfitte, e realizza 21 reti che le permettono di diventare la capocannoniera del torneo ma, per la terza volta di fila, perde la finale della Coppa di Svezia, 3-2 contro il Link\u00f6pings FC. Pi\u00f9 tardi, nel corso del 2007, perde la finale della UEFA Women's Cup 2006-2007 contro l'Arsenal ma riesce a vincere la Coppa nazionale, in cui realizza il gol del decisivo 4-3 sull'AIK.\nLa televisione di stato svedese SVT le ha dedicato un documentario intitolato \"Marta - Pel\u00e9s kusin\" (Marta - la cugina di Pel\u00e9).\nLos Angeles Sol.\nIl giorno in cui Marta vinse il FIFA World Player of the Year annunci\u00f2 il suo trasferimento nella Women's Professional Soccer nella squadra dei Los Angeles Sol, con la quale firm\u00f2 tre anni di contratto. Con questa vinse la classifica cannonieri della lega del 2009, permettendo alla squadra di laurearsi campione della stagione regolare e qualificarsi per la fase finale della competizione, uscendo battuta per\u00f2 in finale per 1 a 0 per opera del Fc Sky Blue.\nSantos.\nDurante la pausa della Women's Professional Soccer, Marta firma con il un contratto di tre mesi per giocare in Copa Libertadores femminile e in Coppa del Brasile femminile aiutando il Santos a vincere entrambi i tornei, segnando tre gol nelle due finali dei tornei.\nFC Gold Pride.\nNel gennaio 2010 i Los Angeles Sol fallirono lasciando cos\u00ec svincolate le diciannove giocatrici che costituivano la rosa della squadra. Venne cos\u00ec organizzato un draft denominato 2010 WPS Dispersal Draft nel quale le giocatrici svincolate si accasarono in diverse squadre della WPS Championship. Marta firm\u00f2 per tre anni con il FC Gold Pride: con questa squadra vinse la stagione regolare della WPS Championship e la fase finale riuscendo cos\u00ec a conquistare il titolo della WPS Championship, inoltre vinse i titoli individuali di capocannoniere, miglior giocatrice e miglior giocatrice delle finali della WPS Championship. Partecip\u00f2 anche al WPS All-Star 2010. Il 17 novembre dello stesso anno diventa poi free agent per il fallimento del FC Gold Pride.\nSantos.\nNel dicembre 2010 Marta firma nuovamente con il Santos per giocare di nuovo in Copa Libertadores femminile e in Coppa del Brasile femminile.\nWestern New York Flash.\nIl 25 gennaio 2011 Marta si accasa per la sua terza squadra della WPS Championship i Western New York Flash per concludere i tre anni di contratto firmati in precedenza con il FC Gold Pride.\nMarta ha contribuito ad aiutare la squadra a vincere il campionato segnando 10 reti che le hanno consentito di aggiudicarsi il suo terzo PUMA Golden Boot award consecutivo e la nomina nella WPS Best XI dell'anno 2011.\nTyres\u00f6.\nAl momento della cancellazione del campionato americano WPS nel 2012, Marta ha deciso di ritornare in Svezia nella Damallsvenskan e il 22 febbraio 2012 ha firmato un contratto biennale con il Tyres\u00f6 FF. Al suo primo anno contribuisce alla prima e tuttora unica storica vittoria del campionato svedese con 12 reti in 21 presenze ma soprattutto trascina insieme alla compagna Christen Press la squadra svedese fino alla finale della UEFA Women's Champions League 2013-2014 contro le tedesche del Wolfsburg segnando addirittura una doppietta che per\u00f2 non \u00e8 servita a causa della sconfitta finale per 3-4.\nAlcuni giorni dopo la difficile situazione economica della squadra costrinse la societ\u00e0 a ritirare l'iscrizione della squadra alla prossima competizione europea e molte calciatrici e membri dello staff lasciarono il club compresa Marta a causa della quota del suo salario molto elevata.\nFC Roseng\u00e5rd.\nA seguito di alcune voci che la vedevano vicino ai norvegesi dell'Avaldsnes IL e ai francesi del Paris Saint-Germain, nel luglio 2014 ha firmato un contratto di sei mesi con i campioni uscenti svedesi dell'FC Roseng\u00e5rd per perseguire l'obiettivo di vincere titoli e soprattutto la Champions League femminile. Con la squadra svedese, Marta si \u00e8 laureata campionessa di Svezia per due anni consecutivi nel 2014 e 2015, ha vinto la Svenska Cupen nel 2016 e infine la Svenska Supercupen nel 2015 e 2016.\nOrlando Pride.\nDopo la sconfitta dell'FC Roseng\u00e5rd contro il Barcellona nei quarti di finale della UEFA Women's Champions League, Marta si \u00e8 unita il 7 aprile 2017 agli Orlando Pride da svincolata firmando un contratto di due anni con opzione per un terzo con ingaggio pari a circa 44 000 euro al mese, risultando di fatto la calciatrice pi\u00f9 pagata al mondo. La stagione sportiva si \u00e8 conclusa con la qualificazione ai Playoffs della National Women's Soccer League per poi fermarsi in semifinale dopo la sconfitta di 4-1 contro i Portland Thorns. Il 12 ottobre 2017 Marta \u00e8 stata nominata insieme alla compagna Ali Krieger nella 2017 NWSL Best XI.\nNazionale.\nCon la selezione brasiliana femminile Under-19, al termine del Mondiale di Thailandia 2004, dove segn\u00f2 tre reti, fu nominata migliore calciatrice del torneo.\nConvocata anche nella nazionale maggiore che disputa le Olimpiadi di Atene 2004, condivide con le compagne il percorso che vede il Brasile, inserito nel gruppo G, superare la fase a gironi al secondo posto, dove, oltre a siglare una delle reti nella travolgente vittoria per 7-0 sulle avversarie della , \u00e8 determinante nel siglare la rete che fissa sull'1-0 il risultato con l', fissare sul 5-0 il risultato con il ai quarti di finale, superare anche la in semifinale e infine raggiungere la finale ritrovando gli , che gi\u00e0 le avevano battute nella fase a gironi, e che lasciano alle verdeoro la medaglia d'argento, battute 2-1 solo ai tempi supplementari.\nAl Mondiale di Cina 2007, torneo in cui la selezione brasiliana \u00e8 giunta seconda, Marta \u00e8 stata eletta migliore giocatrice e ha vinto la scarpa d'oro come migliore marcatrice del torneo (sette reti, cui vanno aggiunti due assist) e un suo gol nella semifinale contro gli Stati Uniti \u00e8 stato scelto come rete pi\u00f9 spettacolare del torneo.\nAlle Olimpiadi del 2008 ha contribuito al secondo posto della nazionale brasiliana. In tale torneo ha segnato tre reti e servito un assist.\nMarta ha fatto parte della formazione brasiliana al Mondiale di Germania 2011 in cui il Brasile \u00e8 stato eliminato ai quarti di finale dagli Stati Uniti. Durante la competizione oltre ai due assist ha segnato quattro reti che gli hanno consentito di eguagliare il record di quattordici reti detenuto dalla tedesca Birgit Prinz.\nAl successivo Mondiale di Canada 2015 e quarto personale per Marta diventa con quindici reti il miglior marcatore nella storia della Coppa del Mondo grazie al gol messo a segno all'esordio contro la Corea del Sud. Qualche mese dopo raggiunge il titolo di miglior marcatore in assoluto della Nazionale di calcio brasiliana superando le 95 reti di Pel\u00e9 con la maglia verdeoro.\nIl 18 giugno 2019, in virt\u00f9 del gol su rigore realizzato al primo turno del Campionato mondiale di calcio 2019 contro l' (1-0), con 17 reti diventa la miglior marcatrice di tutti i tempi nella fase \"\u00e9lite\" di un Mondiale, sia maschile sia femminile, battendo il record stabilito in precedenza da Miroslav Klose nel 2014.\nIl 21 luglio 2021 realizza una doppietta nel corso del match di apertura del Gruppo F alle Olimpiadi di Tokyo vinto per 5-0 dal Brasile contro la Cina, diventando l'unica calciatrice ad aver segnato almeno un gol in cinque diverse edizioni dei Giochi.\nStatistiche.\nPresenze e reti nei club.\n\"Statistiche aggiornate al 14 ottobre 2017.\""}
{"id": "1354926", "revid": "78273", "url": "https://it.wikipedia.org/wiki?curid=1354926", "title": "Sali degli ossiacidi", "text": ""}
{"id": "1354931", "revid": "1201880", "url": "https://it.wikipedia.org/wiki?curid=1354931", "title": "Union Jack (personaggio)", "text": "Union Jack \u00e8 un personaggio dei fumetti pubblicato dalla Marvel Comics.\nLa sua identit\u00e0 \u00e8 stata assunta da tre differenti personaggi:\nBiografia dei personaggi.\nJames Montgomery, Lord Falsworth.\nParentele conosciute.\nWilliam, Lord Falsworth (padre, deceduto), Lady Falsworth (moglie, deceduta), John Falsworth (Barone Sangue, fratello, deceduto), Brian Falsworth (Union Jack II, figlio, deceduto), Jacqueline Falsworth (Spitfire, figlia), Lord Crichton (genero, deceduto), Kenneth Crichton (Barone Sangue III, nipote, deceduto).\nUnion Jack era il nome adottato da Lord Montgomery Falsworth durante la Prima guerra mondiale ed era dovuto al fatto che il costume del supereroe rappresentava la bandiera britannica. Durante la guerra si distinse in molte battaglie, soprattutto contro il Barone Sangue e l\"'Hellfire Club\", sia operando da solo sia come membro di un gruppo chiamato \"Freedom's Five\". Al termine del conflitto, Lord Falsworth abbandon\u00f2 i panni del supereroe e ritorn\u00f2 a condurre una vita normale.\nDurante la Seconda guerra mondiale, dopo che la Torcia Umana aveva salvato la figlia di Lord Falsworth Jacqueline dal Barone Sangue, Montgomery decise di re-indossare le vesti di Union Jack per combattere al fianco degli Invasori. Proprio durante uno scontro con quest'ultimo, Union Jack scopr\u00ec che il nemico di sempre era in realt\u00e0 suo fratello John. Nella battaglia finale col Barone, Lord Falsworth riusc\u00ec ad impalare il vampiro ad una stalagmite, ma a causa delle ferite riportate alle gambe, rimase paralizzato a vita. In seguito pass\u00f2 il costume di Union Jack a suo figlio Brian, il quale per\u00f2 mor\u00ec in un incidente d'auto.\nParecchi decenni dopo, ai giorni nostri, a Londra cominciarono a manifestarsi numerosi omicidi in cui le vittime venivano dissanguate, e Lord Falsworth cap\u00ec immediatamente che si trattava del reddivivo fratello, in qualche modo scampato alla morte; nessuno per\u00f2 gli credette, considerando le sue dichiarazioni come le farneticazioni di un anziano ormai poco lucido. Certo che si trattasse del fratello, Montgomery contatt\u00f2 negli Stati Uniti Steve Rogers, alias Capitan America, unico al mondo che gli avrebbe creduto. Le indagini di Cap diedero infine ragione al vecchio eroe di guerra, le cui gi\u00e0 gravi condizioni di salute peggiorarono una volta saputa la notizia, che gli caus\u00f2 un brutto infarto. Montgomery disse al Capitano che l'unico modo per sconfiggere definitivamente un vampiro \u00e8 quello di decapitarlo: quando Cap, aiutato da un amico del nipote di Falsworth, \"Joe Chapman\" (che erediter\u00e0 il costume di Union Jack, diventando il terzo uomo a fregiarsi del titolo) affront\u00f2 il vampiro, fu costretto suo malgrado a seguire il consiglio, utilizzando il suo scudo. Infine, solo dopo essersi assicurato che il corpo del Barone Sangue fosse bruciato su una pira da Capitan America, Lord Falsworth mor\u00ec sereno.\nBrian Falsworth.\nParentele conosciute.\nWilliam, Lord Falsworth (nonno, deceduto), Montgomery, Lord Falsworth (Union Jack I, padre, deceduto), Lady Falsworth (madre, deceduta), John Falsworth (Barone Sangue, zio, deceduto), Jacqueline Falsworth-Crichton (Spitfire, sorella), Lord Crichton (cognato, deceduto), Kenneth Crichton (Barone Sangue III, nipote, deceduto).\nBrian era figlio di \"Lord Montgomery Falsworth\", che durante la prima guerra mondiale aveva indossato i panni di Union Jack. Nel 1938, scioccamente infatuato dalle idee naziste, insieme all'amico Roger Aubrey, Brian lasci\u00f2 la Gran Bretagna e si trasfer\u00ec in Germania. In seguito, delusi dai Nazisti, i due giovani furono arrestati proprio mentre cercavano di tornare in patria. In carcere Brian conobbe uno prof. Schimtt che era riuscito a trovare la formula per creare dei super-soldati dotati di forza e velocit\u00e0 sovrumane e che gli somministr\u00f2 l'unico campione esistente. Il giovane riusc\u00ec ad evadere e adott\u00f2 lo pseudonimo Keen Marlow, indossate le vesti del Distruttore, cominci\u00f2 a combattere il nazismo da dietro le linee nemiche. Dopo essersi riconciliato col padre, quando Lord Montgomery perse l'uso delle gambe ne eredit\u00f2 l'identit\u00e0 segreta di Union Jack e si schier\u00f2 al fianco degli Invasori, passando invece il suo costume di Distruttore all'amico Aubrey, che come Dyna-Mite aveva militato fra i Crusaders (\"Crociati\"). Durante uno scontro con Thor (che era stato indotto con l'inganno ad appoggiare i nazisti), Brian fu colpito da un fulmine scaturito dal martello del supereroe: fortunatamente Thor ritrov\u00f2 la ragione e lo guar\u00ec, lasciandogli come conseguenza dell'accaduto il potere di generare elettricit\u00e0. Dopo la fine della guerra Brian entr\u00f2 a fare parte della All-Winners Squad e del V-Battalion, fino a quando mor\u00ec in un incidente automobilistico.\nJoseph Chapman.\nJoey Chapman era il miglior amico di Kenneth Crichton, figlio di Jacqueline Falsworth (Spitfire) e nipote di Lord Montgomery Falsworth, che durante la guerra aveva servito l'Inghilterra come Union Jack.\nMentre era in visita alla residenza Falsworth, si verificarono alcuni omicidi che in seguito si scopr\u00ec effettuati dal\nBarone Sangue, tornato dalla tomba. Joey si offr\u00ec al posto di Kenneth per sostituire Lord Montgomery, ormai vecchio, invalido e colpito da un infarto, di indossare il costume di Union Jack per affiancare Capitan America nella lotta per distruggere il Barone Sangue. Dopo la vittoria, Lord Montgomery mor\u00ec e lasci\u00f2 il costume di Union Jack proprio a Joey. Egli continu\u00f2 la lotta contro il male, fra cui anche contro la Baronessa Sangue, che aveva ucciso Kenneth Crichton, tramutandolo nel III Barone Sangue. Il nuovo Union Jack fece parte anche dei \"Cavalieri di Pendragon\" e dei New Invaders, aiutando all'occorrenza anche i servizi segreti inglesi. Per un breve periodo, Joey si leg\u00f2 sentimentalmente a Jacqueline Falsworth, che aveva riacquistato la giovinezza in seguito ad una trasfusione di sangue dalla Torcia Umana; i due hanno aiutato Capitan America e Sharon Carter, che si erano recati a Londra sulle orme del Soldato d'Inverno, a salvare la citt\u00e0 dall'ennesimo complotto del Teschio Rosso.\nAltri media.\nCinema.\nMarvel Cinematic Universe.\nJames Montgomery Falsworth \u00e8 nel gruppo degli Howling Commando che appare in \"Captain America - Il primo Vendicatore\", interpretato da JJ Feild."}
{"id": "1354936", "revid": "1442080", "url": "https://it.wikipedia.org/wiki?curid=1354936", "title": "Monte Cervandone", "text": "Il monte Cervandone (\"Scherbadung\" in tedesco) \u00e8 una montagna delle Alpi alta 3.210\u00a0m s.l.m. \u00c8 una delle maggiori cime delle Alpi Lepontine.\nDescrizione.\nSi trova nella Valle del Devero di fianco a Punta della Rossa e dietro alla nera mole dell'Helsenhorn."}
{"id": "1354938", "revid": "300279", "url": "https://it.wikipedia.org/wiki?curid=1354938", "title": "Cen\u00e9l n\u00c9ogain", "text": ""}
{"id": "1354940", "revid": "125738500", "url": "https://it.wikipedia.org/wiki?curid=1354940", "title": "Donato Bilancia", "text": "Biografia.\nGiovent\u00f9.\nNato a Potenza da Rocco, dipendente pubblico, e Anna Mazzaturo, casalinga, si trasfer\u00ec con la famiglia prima ad Asti, poi a Capaccio, in provincia di Salerno, e nel 1956 a Genova. Cresciuto con un rapporto difficile con madre, padre e fratello, inizi\u00f2 ben presto a rubare. A 15 anni i primi guai con la giustizia, continuati nel 1974 con un arresto in flagranza di reato per furto e, nel 1976, per rapina; riuscir\u00e0 poi ad evadere dal carcere. Alla attivit\u00e0 di ladro si sommava il vizio del gioco d'azzardo dove, come egli stesso dichiarer\u00e0 in seguito ai carabinieri, rischiava spesso somme molto elevate, pagando sempre i suoi debiti e non venendo mai meno in tal senso alla sua parola. Nell'ambiente delle bische clandestine era noto con il nome di \"Walterino\". Nel 1987 il suicidio del fratello Michele che, con in braccio il figlio piccolo Davide di 4 anni, si getta sotto un treno presso la stazione di Genova Pegli, lo segn\u00f2 definitivamente, amplificando disturbi mentali gi\u00e0 da tempo presenti. Nel 1990 Donato Bilancia fu vittima di un incidente stradale e, come 18 anni prima, nel 1972, rimase in coma per alcuni giorni.\nGli omicidi sui treni e il \"mostro della Liguria\".\nQuando gli inquirenti cominciarono ad avere in mano qualche elemento, grazie anche alla testimonianza della transessuale Lorena, che pot\u00e8 osservare molti dettagli della Mercedes nera , e fornirne un preciso identikit, Bilancia cambi\u00f2 improvvisamente il suo modo di agire e la tipologia delle sue vittime.\nIl caso del mostro della Liguria sale al clamore delle cronache, dal momento che, da un ambiente limitato e relativamente isolato come quello della prostituzione, era passato a colpire con assoluta casualit\u00e0 sui treni. La paura nei cittadini fu tale che il Procuratore Generale di Genova Guido Zavanone raccomand\u00f2 i viaggiatori di osservare comportamenti prudenti sui treni in Liguria (viaggiare solo se necessario e, soprattutto, viaggiare in compagnia). La mobilitazione delle forze dell'ordine divenne, in quei giorni, totale con il pedinamento di vari sospettati (poi rivelatisi non coinvolti negli omicidi) e la ricerca su due tipi di automobili che erano coinvolte nel caso (Mercedes-Benz 190 nera e Opel Kadett bianca).\nL'arresto.\nLa svolta nel caso avvenne quando giunse ai carabinieri una notizia, apparentemente insignificante, riguardo l'auto vendutagli dall'amico Pino Monello che, ignaro dei suoi crimini, si rec\u00f2 in procura per denunciare la mancata formalizzazione del passaggio di propriet\u00e0 e per contestare una serie di multe ricevute per il mancato pagamento di pedaggi autostradali: Bilancia aveva il vizio di accodarsi con la propria auto a quella che lo precedeva per evitare di pagare il pedaggio, e la targa fu ripetutamente segnalata. I Carabinieri scoprirono una corrispondenza quasi perfetta con l'identikit creato in base alla descrizione data da Lorena; inoltre le tracce degli pneumatici sulle scene di alcuni degli omicidi erano perfettamente compatibili con quelle della Mercedes, cos\u00ec come la prova del DNA confrontato con quello rinvenuto sul corpo di Maria Angela Rubino. Venne arrestato il 6 maggio 1998 dai Carabinieri all'uscita dell'ospedale San Martino di Genova, senza che opponesse resistenza; dopo pochi giorni rese confessione spontanea di tutti gli omicidi, attribuendosi anche il delitto di Giorgio Centanaro, archiviato come morte naturale.\nLa condanna e la vita in carcere.\nVenne condannato a 13 ergastoli per i 17 omicidi e a 16 anni di reclusione per il tentato omicidio di Lorena Castro, con sentenza del 12 aprile 2000 del tribunale di Genova, con 3 anni di isolamento diurno, sentenza confermata poi in Corte d'appello e in Corte di Cassazione. Scont\u00f2 inizialmente la sua pena alla Casa circondariale Marassi, poi dal 2000 alla Casa di reclusione di Chiavari (dove si rese protagonista di minacce gravi a due agenti, che gli costarono un nuovo processo a gennaio 2005), per essere trasferito pochi anni dopo nella Casa circondariale Due Palazzi di Padova. A causa delle minacce ricevute da altri detenuti, l'isolamento divenne di 11 anni, durante i quali pens\u00f2 pi\u00f9 volte al suicidio, senza mai trovare il coraggio di metterlo in atto.\nConcluso l'isolamento, a inizio dicembre 2011 manifest\u00f2, a mezzo stampa, la volont\u00e0 di \"potersi occupare, come nonno, di un bambino bisognoso, anche disabile\"; tempo dopo la sua richiesta venne accolta, e inizi\u00f2 a sostenere economicamente con parte della sua pensione di invalidit\u00e0 civile (la quale ammontava a 528,35 euro mensili) un bambino affetto da sindrome di Down e altre disabilit\u00e0, ospite dell'Opera della Provvidenza S. Antonio, a Rubano, e una famiglia siciliana con tre figli disabili. Nel carcere padovano si appassion\u00f2 inoltre al teatro, frequentando un corso tenuto da Maria Cinzia Zanellato, e alle lingue straniere, studiando inglese, francese e spagnolo. Nel luglio 2015 scrisse un articolo, reso pubblico postumo, nel quale lamentava frequenti attacchi mediatici alla sua persona.\nNel 2016, presentando una tesina sul \"welfare state\", si diplom\u00f2 in Ragioneria, presso l'Istituto Tecnico Commerciale Statale \"Luigi Einaudi\", ottenendo una votazione di 83/100. Si iscrisse poi a Progettazione e gestione del turismo culturale, all'Universit\u00e0 degli Studi di Padova. Nel novembre 2017 ottenne un permesso dal Tribunale di sorveglianza per visitare, scortato, la tomba del padre a Nizza Monferrato. A gennaio 2019 fece richiesta al Tribunale di sorveglianza di un permesso premio per poter visitare il bambino disabile da lui sostenuto, ma la richiesta venne respinta perch\u00e8 considerato \"ancora pericoloso\". Domenica 15 dicembre si esib\u00ec, assieme ad altri detenuti, nel concerto di Natale presso l'auditorium del carcere, suonando la chitarra classica. A fine ottobre 2020 la Cassazione conferm\u00f2 il rifiuto del permesso premio.\nLa morte.\nA inizio dicembre 2020 nel carcere padovano scoppi\u00f2 un focolaio di COVID-19 che contagi\u00f2 detenuti e agenti, e Bilancia fu l'unico per il quale si rese necessario il ricovero presso l'Azienda ospedaliera di Padova, nel reparto di pneumologia. Abbattuto per il recente rifiuto del permesso premio, e imputando ai giudici il non aver compreso i suoi sforzi per cambiare, rifiut\u00f2 le cure e, nonostante alcune lettere di incoraggiamento di chi lo seguiva, si lasci\u00f2 morire per non essere \"pi\u00f9 un problema per la societ\u00e0\". \u00c8 deceduto nel pomeriggio di gioved\u00ec 17 dicembre 2020, all'et\u00e0 di 69 anni."}
{"id": "1354941", "revid": "108107", "url": "https://it.wikipedia.org/wiki?curid=1354941", "title": "Borsa (finanza)", "text": ""}
{"id": "1354942", "revid": "108107", "url": "https://it.wikipedia.org/wiki?curid=1354942", "title": "Indice (finanza)", "text": ""}
{"id": "1354950", "revid": "1543377", "url": "https://it.wikipedia.org/wiki?curid=1354950", "title": "Carnaiola", "text": "Carnaiola \u00e8 una frazione del comune di Fabro (TR).\nSi trova a breve distanza dal capoluogo, sorge su una collina a 350 ed \u00e8 popolata da 172 abitanti.\nStoria.\nLe prime notizie risalgono al periodo romano, quando una fortificazione venne costruita presso il ponte del \"Muro Grosso\", una chiusa realizzata per limitare gli effetti delle piene della Val di Chiana durante il riversamento nel Tevere, forse su diretto volere di Nerone nel 65 d.C..\nSembra che in questa zona si congiungessero una variante della strada romana Cassia e la Traiana.\nAll'inizio dell'XI secolo vi venne costruito un castello a scopo difensivo, prima abitato da un certo \"Paris de Philipensibus\" e poi da membri dei Monaldeschi e dalla Congregazione dei Baroni.\nIl Baglioni (uno storico) racconta che il capitano di ventura \"Francesco da Carnaiola\" assalt\u00f2 Citt\u00e0 della Pieve nel 1449.\nIl conte Orazio di Marsciano acquist\u00f2 il castello all'inizio del Seicento, per poi trasformarlo in palazzo nobiliare: la propriet\u00e0 del maniero e del feudo venne trasmessa di generazione in generazione con una primogenitura, e si mantenne all'interno della famiglia dei Conti di Marsciano per pi\u00f9 di 250 anni e fino al 30 giugno 1866, giorno in cui venne ceduto in blocco insieme a tutto l\u2019ex feudo da Alessandro di Alfonso di Marsciano a Pasquale di Giuseppe Meoni, gi\u00e0 affittuario della tenuta di Carnaiola. Nel 1816 lo vediamo tra i possedimenti del Conte Francesco di Marsciano, insieme a Montegiove, Guardea e Castel di Fiori.\nInsieme ai Meoni di Buonconvento abit\u00f2 per un certo periodo anche il conte Giovanni Cozza, padre dell'archeologo, architetto, pittore e inventore Adolfo Cozza. Dal 1922 appartiene ad altro proprietario.\nIl borgo \u00e8 cresciuto nel XV secolo lungo la strada che conduceva al castello.\nComune autonomo fino al 1869 quando fu accorpato dall'attuale comune che all'epoca faceva parte della provincia di Perugia.\nEconomia e manifestazioni.\nNel 1264 nacque a Carnaiola la beata Vanna (morta nel 1306), una terziaria domenicana che visse ad Orvieto: essa \u00e8 patrona italiana delle sarte, delle ricamatrici e delle lavoranti dell'ago. Dapprima sepolta all'interno della chiesa di San Domenico di Orvieto, durante il Giubileo del 2000 il suo corpo venne traslato a Carnaiola. Essa viene festeggiata ogni anno il 23 luglio.\nL'agricoltura e, in particolare, la viticoltura costituiscono una voce economica importante.\nOgni anno vi si svolgeva la \"Sagra del cianfragnone\" (un tipo di pasta fatto con farina e acqua), la \"Sagra del pan col mosto e Festa dell'Uva\".\nSport.\nDal 1992 vi si svolgeva la Cronoscalata Fabro Scalo-Carnaiola \"Trofeo Giuseppe Ferri\" ma non si svolge pi\u00f9."}
{"id": "1354951", "revid": "1226", "url": "https://it.wikipedia.org/wiki?curid=1354951", "title": "Guerrigliero", "text": ""}
{"id": "1354952", "revid": "125398879", "url": "https://it.wikipedia.org/wiki?curid=1354952", "title": "Francisco Goya", "text": "Considerato il pioniere dell\u2019arte moderna, \u00e8 stato uno dei pi\u00f9 grandi pittori spagnoli vissuti tra la fine del XVIII secolo e dell'inizio del XIX. I suoi dipinti, i suoi disegni e le sue incisioni riflettevano gli sconvolgimenti storici in corso e influenzarono i pi\u00f9 importanti pittori coevi e del secolo successivo. Goya \u00e8 spesso indicato come l'ultimo degli antichi maestri e il primo dei moderni.\nNato in una famiglia della classe media nel 1746 in Aragona, fu allievo di pittura fin dall'et\u00e0 di 14 anni di Jos\u00e9 Luz\u00e1n y Mart\u00ednez, successivamente si trasfer\u00ec a Madrid per studiare con Anton Raphael Mengs. Nel 1786 divenne pittore di corte della corona spagnola e questa prima parte della sua carriera fu caratterizzata dai numerosi ritratti di appartenenti all'aristocrazia e alla famiglia reale spagnola, oltre che dalla produzione di arazzi in stile rococ\u00f2 per il palazzo reale.\nNel 1793 soffr\u00ec di una grave malattia mai diagnosticata che lo lasci\u00f2 sordo, dopodich\u00e9 il suo lavoro divenne progressivamente pi\u00f9 cupo e pessimista. I suoi successivi dipinti sembrano riflettere una visione desolante dell'esistenza in contrasto con la sua scalata sociale. Nel 1799 divenne \"Primer Pintor de C\u00e1mara\" (Primo Pittore di Corte), il grado pi\u00f9 alto per un pittore di corte spagnolo. Alla fine del 1799, su incarico di Godoy, complet\u00f2 la sua \"La maja desnuda\", un nudo straordinariamente audace per l'epoca e chiaramente ispirato allo stile di Diego Vel\u00e1zquez. All'inizio del XIX secolo dipinse \"La famiglia di Carlo IV\", anche qui influenzato da Vel\u00e1zquez.\nNel 1807, Napoleone guid\u00f2 la Grande Armata nella guerra peninsulare contro la Spagna. Durante il conflitto Goya rimase a Madrid e, sebbene non abbia mai espresso in pubblico i suoi pensieri, sembra che questi fatti lo abbiano colpito profondamente, come si pu\u00f2 desumere da alcuni suoi lavori come \"I disastri della guerra\", \"Il 2 maggio 1808\", \"Il 3 maggio 1808\". Altre opere della sua maturit\u00e0 includono un'ampia variet\u00e0 di dipinti riguardanti la follia, i manicomi, le streghe, le creature fantastiche e la corruzione religiosa e politica, che suggeriscono che temesse per la propria salute mentale e fisica.\nIl suo periodo pi\u00f9 tardo culmina con le \"Pitture nere\" del 1819-1823, realizzate nella Quinta del Sordo, la sua casa alla periferia di Madrid dove visse, disilluso dagli sviluppi politici e sociali in Spagna, in una situazione di quasi isolamento. Alla fine, nel 1824, Goya decise di abbandonare la Spagna per ritirarsi nella citt\u00e0 francese di Bordeaux dove completato la sua serie \"La Tauromaquia\" e una serie di altre tele importanti.\nVerso la fine della sua vita un \"ictus\" lo lasci\u00f2 paralizzato sul lato destro. Mor\u00ec e fu sepolto il 16 aprile 1828 all'et\u00e0 di 82 anni. Il suo corpo fu successivamente traslato nella Chiesa di Sant'Antonio della Florida a Madrid.\nBiografia.\nFormazione.\nFrancisco de Goya y Lucientes nacque a Fuendetodos, una desolata cittadina rurale situata nei pressi di Saragozza (nell'Aragona), presso la quale i genitori si erano insediati in quel periodo per motivi ignoti, il 30 marzo del 1746. Il padre, Jos\u00e9 Benito de Goya Franque, era un maestro doratore di lontane origini basche (gli avi paterni del pittore erano infatti originari di Zerain) e si segnalava soprattutto per i suoi lavori per la basilica di Nostra Signora del Pilar, mentre la madre, Gracia de Lucientes y Salvador, apparteneva invece a una famiglia decaduta della piccola nobilt\u00e0 aragonese. Da quest'unione, legittimata nel 1736 con le nozze, Francisco Goya nacque come quartogenito: suoi fratelli erano Rita (n. 1737), Tom\u00e1s (n. 1739), destinato a seguire le orme paterne, Jacinta (n. 1743), Mariano (n. 1750) e Camilo (n. 1753).\nNel 1749 la famiglia Goya y Lucientes si trasfer\u00ec per motivi di lavoro a Saragozza, dove qualche anno prima aveva comprato una casa. Qui il giovane Francisco pot\u00e9 frequentare gratuitamente il collegio delle Scuole Pie dei Padri scolopi, compiendo un iter scolastico abbastanza regolare ma non particolarmente brillante: malgrado potesse leggere, scrivere e contare senza troppe difficolt\u00e0, il giovane Goya sembrava \u00abnon interessarsi affatto alle questioni teologiche e filosofiche, tanto che anche la sua carriera di pittore fu senza pretese: Goya non era affatto un teorico d'arte\u00bb, per dirla con le parole di Robert Hughes. Fu proprio nel collegio, tuttavia, che Goya conobbe Mart\u00edn Zapater, con il quale stabil\u00ec un rapporto di reciproca stima e di amicizia destinato a perdurare profondamente, come ci \u00e8 testimoniato dalla fitta corrispondenza epistolare che li tenne legati per lungo tutto l'arco della loro vita.\nNel frattempo il giovane Goya manifest\u00f2 una precoce vocazione per il disegno e per la pittura. Il padre, intuendone le inclinazioni e le potenzialit\u00e0, posizionando il figlio presso la bottega del pittore locale Jos\u00e9 Luz\u00e1n y Mart\u00ednez, condiscepolo del Solimena ed emulo di Luca Giordano e Pietro da Cortona, dal quale trasse \u00abuna grande facilit\u00e0 di mano, una grande rapidit\u00e0 di esecuzione e un certo gusto per la decorazione e per l'armonia del colore\u00bb (Pietro D'Achiardi). Nell\"'atelier\" del Luz\u00e1n, uomo attento e coscienzioso verso gli allievi, Goya trov\u00f2 molti compagni (fra cui Francisco Bayeu) e comp\u00ec grandi e rapidi progressi, apprendendo i rudimenti del disegno e copiando le stampe dei maestri del rinascimento e del barocco italiano.\nEsordi.\nA Madrid.\nCompiuti i diciassette anni Goya, spinto dalla volont\u00e0 di dipingere autonomamente, si trasfer\u00ec a Madrid al seguito del condiscepolo Francisco Bayeu. Madrid all'epoca era una citt\u00e0 ricca di fermenti artistici, grazie all'illuminato regno di Carlo III di Spagna, che vi aveva accentrato artisti di grande nome, primi fra tutti il neoclassico Anton Raphael Mengs e il tedoforo del rococ\u00f2 Giovan Battista Tiepolo, entrambi attivi nel cantiere del Palacio Real.\nA Madrid, dove giunse nel 1763, Goya si divise tra un'intensa attivit\u00e0 di studio e gli svaghi e le frequentazioni concesse da una grande citt\u00e0. Nella citt\u00e0 madrilena Goya trascorreva il tempo nelle osterie a bere e a suonare o cantando serenate alle belle fanciulle locali: fu anche coinvolto in diverse risse e per dare prova della sua audacia non esit\u00f2 a entrare in una \"cuadrilla\" di toreri, cos\u00ec da sperimentare le emozioni dell'arena. Ci\u00f2 malgrado, questi furono anni estremamente formativi per il pittore, nonostante la bocciatura al concorso per l'Accademia di Belle Arti (dove tent\u00f2 invano di iscriversi): a Madrid, infatti, Goya pot\u00e9 ampliare i propri orizzonti figurativi e cominciare a formare personali orientamenti di gusto, in primo luogo a contatto con i cantieri di Tiepolo e Mengs e con le tele di Corrado Giaquinto. Un secondo tentativo di entrare all'Accademia nel gennaio 1766 ebbe ancora una volta un cattivo esito a causa della migliore prestazione di Ram\u00f3n Bayeu, fratello di Francisco, che nel 1767 verr\u00e0 nominato pittore di camera del re. Per dirla con le parole di Silvia Borghesi, \u00abi due fratelli Bayeau, che oggi conosciamo e di cui parliamo soltanto in virt\u00f9 di Goya, al loro tempo gli fecero mangiare la polvere per un buon tratto di strada\u00bb.\nA Roma.\nAlla morte del Tiepolo, nel 1770, Goya decise di allontanarsi da Madrid e di recarsi a proprie spese a Roma, epicentro di quel classicismo che costituiva il modello di riferimento di tutta la cultura accademica del tempo. Un tempo non si sapevano molti dettagli su questo soggiorno, anche perch\u00e9 all'epoca Goya era un semisconosciuto: i suoi primi biografi arrivarono persino a teorizzare che giunse in Italia al seguito di una banda di toreri o di un diplomatico russo. La scoperta del \"Cuaderno Italiano\" da parte dello studioso spagnolo Arturo Ans\u00f3n Navarro, tuttavia, ci ha consentito di sapere che l'artista soggiorn\u00f2 nel Bel Paese dal marzo-aprile 1770 fino al giugno 1771, per un totale di quattordici mesi. Dopo aver risalito la costa sino ad Antibes, dunque, Goya avrebbe fatto affrettatamente sosta a Torino, Milano e Pavia, per poi prendere un traghetto da Genova a Civitavecchia e finalmente arrivare a Roma. Fu un soggiorno assai fecondo: come osservato da Pietro D'Achiardi, la Citt\u00e0 Eterna \u00abin quel momento era veramente un grande centro artistico e l'atmosfera satura di cultura, di arte e di lusso, costituivano un ambiente unico in Europa, di fronte al quale Saragozza e Madrid dovettero sembrare assai provinciali al giovane artista. Le grandi processioni religiose, le feste carnevalesche, la variet\u00e0 dei tipi e dei costumi insieme coi monumenti del passato, offrivano agli artisti una visione incomparabile e una sorgente inesauribile di ispirazione\u00bb.\nA Roma Goya si accost\u00f2 alla nutrita colonia degli spagnoli e soggiorn\u00f2 presso la casa del pittore polacco Taddeo Kuntz; qui conobbe anche Giovan Battista Piranesi, incisore veneto al culmine della sua fama, che lasci\u00f2 un'impronta profonda sulla fantasia del pittore aragonese. Nell'Urbe Goya si avvicin\u00f2 anche alle opere di Hubert Robert e Johann Heinrich F\u00fcssli, presenze oscure nel secolo dei Lumi che, nell'opporsi ai solenni ideali estetici del neoclassicismo, gi\u00e0 preludevano al romanticismo. Ispirandosi anche alla pittura magica e visionaria del seicentesco Salvator Rosa, Goya sarebbe stato immensamente debitore ai vari esponenti della fronda preromantica, i quali esercitarono un'influenza della quale non si vedono immediatamente le conseguenze, ma che riemerger\u00e0 violentemente in alcune soluzioni estreme della maturit\u00e0.\nAltrettanto significative per il giovane artista furono le stanze di Raffaello, la volta carraccesca di palazzo Farnese e, soprattutto, la pala dell'altare maggiore della Chiesa della Santissima Trinit\u00e0 degli Spagnoli, eseguita da Giaquinto, pittore che aveva gi\u00e0 potuto ammirare \"de visu\" in Spagna; tra gli artisti espressamente ricordati nel \"Cuaderno\", in ogni caso, vi sono anche Bernini, Veronese, Reni, Guercino, Maratta, Algardi e Rubens. L'ultimo atto compiuto da Goya in Italia fu quello di inviare la grande tela di \"Annibale vincitore che rimira per la prima volta dalle Alpi l'Italia\" al concorso tenutosi nel 1771 all'Accademia di Parma con l'intento di consolidare la propria fama, non riuscendo tuttavia a vincere (pur ottenendo un rispettabile secondo posto). Dopo un atto criminoso (rap\u00ec una ragazza di Trastevere, rinchiusa dai parenti in un convento, e fu per questo perseguitato dalla polizia), con l'aiuto economico dell'ambasciatore spagnolo fece ritorno a Saragozza nel giugno 1771.\nIl successo.\nDopo il rimpatrio, Goya, forte del credito acquisito con il viaggio in Italia, ricevette la commissione di decorare a fresco la basilica di Nostra Signora del Pilar a Saragozza, cui seguirono altre committenze altrettanto prestigiose con le quali riusc\u00ec a consolidare la propria notoriet\u00e0. Nel frattempo il pittore si spos\u00f2 con Josefa, la sorella di Francisco Bayeu. Le nozze, celebrate il 25 luglio 1773 e coronate dalla nascita di Antonio Juan Ramon Carlos nel 1774, non si rivelarono tuttavia molto felici; Josefa, infatti, era notoriamente di sgradevole aspetto ed ebbe poca o nulla influenza sulla vita affettiva del Goya, costellata da numerose amanti.\nAnno cruciale per il Goya fu proprio il 1774 quando, grazie all'interessamento di Francisco Bayeu (che, tra l'altro, gli era ormai cognato), venne chiamato a Madrid dal Mengs, allora soprintendente alle Belle Arti, con l'incarico di eseguire i cartoni per la fabbrica reale degli arazzi di Santa Barbara. La manifattura degli arazzi era sino ad allora svolta seguendo l'iconografia fiamminga, ed era intenzione del Mengs ingaggiare giovani spagnoli in grado di sapervi impiegare la maniera locale. Goya, tra il 1774 e il 1792 produsse ben sessantatr\u00e9 cartoni: il loro successo fu sfolgorante ed essi assicurarono al pittore un prestigio sempre crescente, anche tra le classi aristocratiche.\nGrazie alla notoriet\u00e0 acquisita con gli arazzi, Goya nel 1780 venne accolto \u00abde m\u00e9rito\u00bb nella Real Academia de San Fernando, realizzando come saggio d'ingresso un \"Cristo crocifisso\" prettamente accademico (Goya, probabilmente, si accost\u00f2 alla tradizione per non esporsi a rischi non necessari, considerando che a quel concorso era gi\u00e0 stato bocciato due volte). Dopo esser entrato all'Accademia, parallelamente alla fabbricazione di arazzi Goya produsse anche numerosi dipinti a olio, per lo pi\u00f9 ritratti dei vari nobili della corte madrilena, eseguiti sempre con grande penetrazione psicologica. Speciale menzione merita, in tal senso, il \"Ritratto dei duchi di Osuna con i figli\".\nNel frattempo la notoriet\u00e0 raggiunta dal Goya inizi\u00f2 a essere accompagnata dai riconoscimenti ufficiali. \u00c8 del 1786 la nomina a \"pintor del rey\" da parte del nuovo re, Carlo IV; si tratta di una carica gi\u00e0 assegnata \"illo tempore\" a Ram\u00f3n Bayeu, proprio quel pittore che anni addietro entr\u00f2 in Accademia al posto suo. In virt\u00f9 di questa qualifica Goya pot\u00e9 finalmente coronare le proprie ambizioni di partecipare alla vita mondana della corte spagnola, appagando cos\u00ec la sua indole focosa e determinata: la sua presenza, infatti, era ormai divenuta indispensabile nei ricevimenti e nelle varie riunioni galanti. Arriv\u00f2 persino a comprarsi una carrozza per sfrecciare per le strade di Madrid, e all'amico Zapater confid\u00f2 di aver assistito a un concerto per il re con un'orchestra con pi\u00f9 di cento strumenti musicali, affermando addirittura: \u00abcolui che desidera qualcosa da me mi cerca, e io mi faccio desiderare di pi\u00f9, e se non \u00e8 un personaggio di alta posizione sociale, o con raccomandazioni di qualche amico, non far\u00f2 pi\u00f9 nulla a nessuno\u00bb.\nLa malattia e la relazione con la Cayetana.\nNeanche i turbolenti avvenimenti politici di quel tempo riuscirono a incrinare la fama di Goya, ormai al culmine della sua carriera. Carlo IV, infatti, era universalmente considerato un sovrano inetto, giudicato dalla stessa corte come \u00abun re idiota\u00bb incapace di tenere a freno l'intrigante moglie, Maria Luisa di Borbone-Parma. Mentre i vari amici e protettori di Goya venivano spodestati dai loro ruoli, privati del potere e allontanati dalla corte, il pittore aragonese mantenne la sua carica di \"pintor del rey\", continuando cos\u00ec a servire il re. Goya, tuttavia, non aveva fiducia nel governo del nuovo monarca, che in poco tempo fin\u00ec infatti per soggiacere a uno degli amanti della regina, il primo ministro Manuel Godoy. Anche le opere di questo periodo riflettono il disincanto di Goya verso il nuovo governo e, con tono ironico e graffiante, denunciano la decadenza dell\"'ancien r\u00e9gime\".\nSentendosi ormai oppresso da questa situazione, per un certo periodo Goya decise di allontanarsi dalla corte e di soggiornare in Andalusia. A Siviglia, tuttavia, venne colto da una feroce malattia che lo costrinse a riparare a Cadice, ospite dell'amico Sebasti\u00e1n Martinez. Non \u00e8 nota la diagnosi di questa malattia, anche se in una lettera di Zapater indirizzata al Bayeau si fa esplicita menzione di un male \u00abper scarsa riflessione\u00bb, il che ha lasciato supporre che si tratti di sifilide o, persino, di un'intossicazione da piombo contenuto nei pigmenti di colore (Goya, infatti, era solito inumidire i pennelli con la bocca). Le conseguenze di quest'infermit\u00e0, in ogni caso, furono devastanti: costretto a letto da una brutale paralisi, il pittore fu funestato da feroci emicranie, disturbi visivi e vertigini e il suo stato di salute si fece talmente grave che si temette persino per la sua vita. Pur riuscendo a rimettersi in salute (anche se dopo una lunga convalescenza), Goya fu colto da un'irrimediabile sordit\u00e0, dalla quale non sarebbe guarito per il resto della sua vita.\nSeppur la malattia del 1792-1793 non gli viet\u00f2 permanentemente l'uso dei pennelli, la sua arte sub\u00ec un mutamento stilistico e tematico: ne riparleremo pi\u00f9 approfonditamente nel paragrafo \"Stile e temi\". Per il momento basti sapere che, abbandonati i toni gioiosi delle pitture precedenti, Goya produsse numerosi quadri di piccolo formato, i cosiddetti \"cuadritos\", dove sono raffigurati eventi agghiaccianti come naufragi o interni di manicomio. Intanto, morto nel 1795 il cognato Francisco Bayeau, Goya ne eredit\u00f2 la posizione di direttore di pittura all'Accademia. Nel frattempo non trascur\u00f2 piaceri meno intellettuali, intrecciando una relazione sentimentale clandestina con Mar\u00eda Teresa Cayetana de Silva, trentatreenne duchessa d'Alba, una delle donne pi\u00f9 affascinanti e ricche di Spagna, seconda per prestigio solo alla regina. Travolto dal fascino seduttivo della donna, Goya trascorse con lei licenziose avventure, infuocate dall'amore e dalla passione: \u00abNon c'era in lei un capello che non emanasse fascino\u00bb, avrebbe affermato il pittore, autore tra l'altro di due ritratti della stessa duchessa d'Alba.\nLa brutalit\u00e0 dell'uomo.\nI \"Capricci\".\nNegli anni 1800 e successivi Goya lavor\u00f2 instancabilmente, eseguendo una cospicua mole di ritratti raffiguranti amici, parenti, nobili: a essere immortalati dal pennello del pittore aragonese furono Sebasti\u00e1n Martinez, l'amico che lo ospit\u00f2 durante gli anni della malattia, il cognato Francisco Bayeau in un ritratto \"post mortem\", il poeta Juan Mel\u00e9ndez Vald\u00e9s, l'ambasciatore francese in Spagna Ferdinand Guillemardet e, ancora, la moglie Josefa e l'amico d'infanzia Mart\u00edn Zapater. L'opera che pi\u00f9 tenne impegnato Goya in questi anni, tuttavia, fu la monumentale raccolta dei \"Capricci\", un ciclo di ottanta incisioni che ritraggono, con un'ironia caustica e tagliente, \u00abla censura degli errori e dei vizi umani, delle stravaganze e follie comuni a tutte le societ\u00e0 civili\u00bb, nella prospettiva di mettere in ridicolo le bassezze diffuse nella Spagna del tempo.\nLa prima edizione dei \"Capricci\" venne messa in vendita luned\u00ec 6 febbraio 1799 in un negozio di profumi e liquori di calle Desenga\u00f1o. Malgrado Goya avesse annunciato pubblicamente che ogni riferimento a persone esistenti o a fatti realmente accaduti fosse puramente casuale (cosa, ovviamente, non vera), la raccolta incontr\u00f2 l'ostilit\u00e0 dell'Accademia e dell'Inquisizione che, a causa dei contenuti apertamente blasfemi, l'8 agosto ritir\u00f2 l'opera dalla circolazione. La fama di Goya come incisore, effettivamente, sarebbe stata soprattutto postuma. Tra i \"Capricci\" pi\u00f9 famosi, in ogni caso, vi \u00e8 certamente \"Il sonno della ragione genera mostri\", ormai assurto a \"status\" di icona.\nNel 1799, grazie all'interessamento del potente amico Gaspar Melchor de Jovellanos, Goya venne nominato \"Primero Pintor de C\u00e1mera\" e, in virt\u00f9 di questa qualifica, nel 1801 esegu\u00ec il ritratto di Manuel Godoy, per celebrare il titolo di generalissimo ottenuto da quest'ultimo con la vittoria sul Portogallo. Nell'inventario dei beni appartenenti al Godoy qualche anno dopo sarebbero state menzionate \"La maja vestida\" e \"La maja desnuda\", ritratti gemelli dei quali si ignora la committenza, ma che certamente furono eseguiti dal Goya tra il 1800 e il 1803.\n\"I disastri della guerra\".\nNel frattempo, l'intera Spagna venne colta da una grande instabilit\u00e0 geopolitica che, ovviamente, coinvolse anche il Goya. Sul trono spagnolo, infatti, era stato imposto Giuseppe Bonaparte, fratello di Napoleone: bench\u00e9 il popolo spagnolo non fosse nuovo a monarchi stranieri, questo evento suscit\u00f2 una grandissima indignazione, che sarebbe poi culminata nella rivolta popolare antinapoleonica del 2 maggio 1808 e con la guerra d'indipendenza, conclusasi nel 1814 con il ritorno sul trono iberico di Ferdinando VII. Le conseguenze del conflitto, tuttavia, furono catastrofiche: le truppe napoleoniche, infatti, si resero colpevoli di brutali violenze sulla popolazione civile. Durante gli anni tremendi della guerra d'indipendenza Goya avrebbe disperatamente denunciato queste atrocit\u00e0 dipingendo \"Il colosso\", il ciclo dei \"Disastri della guerra\", \"Il tribunale dell'Inquisizione\", \"La sepoltura della sardina\", \"La processione dei flagellanti\" (opere dove il pittore aragonese \u00abfissa l'uomo come si fissa una farfalla, con uno spillo, cogliendolo, per lo pi\u00f9, nei suoi momenti di follia o malvagit\u00e0\u00bb, per usare le parole del critico Max Klinger). Il dramma della rivolta antinapoleonica, poi, sarebbe emerso con particolare violenza ne \"Il 2 maggio 1808\" e \"Il 3 maggio 1808\", opere realizzate dopo la restaurazione della monarchia legittima dei Borbone nella prospettiva di celebrare le gloriose azioni del popolo madrileno, insorto contro le truppe francesi proprio in quei due giorni.\nUltimi anni.\nNel 1819 Goya, decaduto dai propri privilegi e allontanatosi dalla corte in seguito al feroce assolutismo di Ferdinando VII, si ritir\u00f2 presso una casa di campagna alla periferia di Madrid, lungo la riva del fiume Manzanarre, insieme alla compagna Leocadia Zorrilla, incontrata nel 1805 al matrimonio del figlio Javier. Si trattava di un luogo denso di emozionanti ricordi, siccome era proprio lungo le rive del Manzanarre che, in giovent\u00f9, diede inizio alla sua carriera di pittore lavorando ai cartoni per la manifattura reale degli arazzi di Santa Barbara. Il luogo, battezzato dai locali \"Quinta del Sordo\" (\"quinta\", in spagnolo, significa proprio casa di campagna), si rivel\u00f2 invece essere una fucina di ossessioni. Goya, infatti, decor\u00f2 le pareti della casa con immagini spaventose, a pittura su muro: sono le cosiddette \"pinturas negras\" (Pitture nere). Ricaduto nella malattia fra il 1819 e il 1820, Goya rischi\u00f2 quasi la morte, sfuggendovi solo grazie alle affettuose e competenti cure del dottor Arrieta, cui dedic\u00f2 un dipinto.\nAppena concluso il ciclo delle \"pinturas negras\", Goya, approfittando dell'amnistia concessa da Ferdinando VII per le epurazioni generali, decise di allontanarsi dal paese. Per farlo chiese l'autorizzazione per recarsi all'estero, con il pretesto di recarsi alla sede termale di Plombi\u00e8res per alcune cure; ottenutala, lasci\u00f2 immediatamente la Spagna e si rec\u00f2 invece a Bordeaux, sede di un nutrito gruppo di emigrati spagnoli fuggiti dalla patria per sottrarsi alla persecuzione monarchica. Dopo un soggiorno di tre mesi a Parigi, dove visit\u00f2 il Louvre e il Salon e si accost\u00f2 alle \u00abnuove\u00bb opere di Ingres e Delacroix, Goya fece nuovamente ritorno a Bordeaux, dove venne raggiunto anche da Leocadia. A Bordeaux Goya si insedi\u00f2 presso una casa sul Cours de Tourny e qui concluse serenamente i propri anni, sperimentando nuove tecniche litografiche e dedicandosi all'insegnamento con la piccola figlia Maria Rosario, vera e propria \"enfant prodige\". Colto il 2 aprile 1828 da una paralisi, Goya sarebbe morto la notte tra il 15 e il 16 aprile, alla veneranda et\u00e0 di ottantadue anni.\nLe spoglie di Goya patirono inquietudini e traversie adeguate a quelle del loro proprietario. Il pittore fu sepolto in un primo tempo a Bordeaux, nel cimitero della Chartreuse, nella tomba di amici spagnoli dove gi\u00e0 riposava il suo consuocero. Pi\u00f9 di cinquant'anni dopo, nel 1880, il console di Spagna a Bordeaux, Pereyra, capit\u00f2 davanti alla sua tomba, trovandola indecorosamente abbandonata e inizi\u00f2 a sollecitare il governo spagnolo a riportare in patria le ossa del glorioso connazionale. Il console e i suoi amici dovettero brigare fino al 1888, quando finalmente si pot\u00e9 procedere all'esumazione per il trasferimento. Si scopr\u00ec per\u00f2, con l'occasione, che allo scheletro mancava la testa (di cui non si seppe mai pi\u00f9 nulla). Il progetto di traslazione ricadde perci\u00f2 nelle panie burocratiche, dove rimase fino al 1899, quando le celebrazioni per il terzo centenario della nascita di Vel\u00e1zquez riattivarono il progetto di rimpatrio di quanto restava di Goya, che nel 1900 fu tumulato con Juan Mel\u00e9ndez Vald\u00e9s, Leandro Fern\u00e1ndez de Morat\u00edn e Juan Donoso Cort\u00e9s in un apposito monumento nel cimitero sacramentale di San Isidro, a Madrid. Finalmente, nel 1919, i resti di Goya trovarono riposo in un luogo a lui assai pi\u00f9 caro e familiare, ai piedi dell'altare della cappella di San Antonio de la Florida, di cui aveva affrescato la cupola nel 1798.\nStile e temi.\nLa versatilit\u00e0 dell'estro creativo di Goya fa s\u00ec che egli sia un artista difficilmente inseribile entro i ristretti orizzonti di una definita corrente artistica. I quadri di Goya, infatti, risentono congiuntamente delle sue aspirazioni illuministe-razionali e di impulsi irrazionalistici gi\u00e0 romantici. L'artista \u00e8 ben consapevole di questo suo dualismo tra sentimento e ragione e si propone cos\u00ec di superare il perfezionismo tipico dello stile neoclassico e di raffigurare scene tratte dalla realt\u00e0 quotidiana o dalla sua immaginifica fantasia, aprendo cos\u00ec la strada al Realismo e al Romanticismo. \u00c8 in questo modo che Goya matura uno stile molto autonomo e originale, svincolato dagli schematismi accademici e animato da una grande libert\u00e0 d'espressione e da un linguaggio grintoso, pieno di vigore, sottilmente ironico.\nLa maniera chiara.\nDopo le timide e sfortunate comparse a Madrid negli esordi, Goya ebbe modo di valutare per la prima volta i suoi orientamenti stilistici nel 1771 quando, tornato dall'Italia, affresc\u00f2 la certosa di Aula Dei, nei pressi di Saragozza, con le \"Storie della Vergine\". In quest'opera - la prima significativa del pittore aragonese - egli si mostra assai sensibile alle pitture di Corrado Giaquinto, impiegando una tavolozza vivace, ariosa, acquerellata e una certa uniformit\u00e0 tra le impaginazioni, tutte modellate sugli archetipi classici ma vivificate grazie alla disinvoltura della pennellata. Gli affreschi di Aula Dei sono tutt'altro che acerbi e marginali, anzi, vi si avverte gi\u00e0 quella potenza drammatica che culminer\u00e0 nella Quinta del Sordo; essi, tuttavia, sono \u00abuna prova lontana anni luce dal Goya maturo; se avesse seguitato a dipingere in quel modo non sarebbe mai entrato nei libri di storia dell'arte, ma \u00e8 vero che sono uno spartiacque: qui \u00e8 il massimo che Goya faccia entro la tradizione assimilata\u00bb, come osservato da Silvia Borghesi.\nIndizi palesi di mutamenti stilistici si avvertono nel 1774, quando Goya inizi\u00f2 a collaborare con la fabbrica reale degli arazzi di Santa Barbara, autentica palestra pittorica nella quale l'artista pot\u00e9 sperimentare nuovi linguaggi creativi sotto una copertura innocua, liberando cos\u00ec inibizioni e stabilendo una sorta di \u00abgriglia pittorica di base\u00bb alla quale rimase fedele per il resto della sua vita. In queste opere il Goya impiega uno stile sciolto, vitale, all'insegna della modernit\u00e0, eppure molto sobrio (caratteristica, d'altronde, congeniale alle esigenze di fabbricazione degli arazzi, che richiedevano giocoforza forme semplificate e stilizzate). Il fulcro tematico di questi arazzi \u00e8 invece quello del \u00abmajismo\u00bb, desunto dai \"majos\" e dalle \"majas\" del folclore spagnolo e dai loro pittoreschi passatempi, capricciosamente ripresi anche dalle classi aristocratiche. Questa predilezione per le figure del popolo, d'altronde, era conforme alla destinazione finale degli arazzi, atti a ornare le sontuose dimore dei regnanti spagnoli, i quali ovviamente preferivano temi piacevoli, distensivi, proprio come quelli proposti dal \"majismo\". \u00c8 interessante, in tal senso, riportare il giudizio di Juan J. Luna, secondo il quale la maniera goyesca negli arazzi \u00e8 \u00abeminentemente pintoresca y colorista, poblada por majos y manolas y por todo tipo de gentes de rompe y rasga, chisperos, vendedores ambulantes, muchahos y ni\u00f1os, que se divierten, bailan o juegan en ambientes campestres, evocadores del Madrid del \u00faltimo cuarto del XVIII\u00bb. Notevole, infine, anche l'indagine luministica condotta da Goya negli arazzi, che si concentra su una luce che, disintegrando i volumi in particelle molecolari, definisce lo spazio per effusione atmosferica, senza ricorrere alla prospettiva per descrivere la disposizione reciproca degli oggetti.\nLa maniera scura.\nUn totale cambiamento di stili e temi si ebbe con la misteriosa malattia del 1792-1793, doloroso spartiacque dell'esistenza di Goya. Questo drastico mutamento tematico, oltre che dalle drammatiche vicende personali, gli fu imposto anche dal grande sconvolgimento politico sofferto in quegli anni dall'Europa, segnata dall'ascesa al trono di Carlo IV, uomo inetto subentrato al ben pi\u00f9 illuminato Carlo III, e dagli eventi legati alla Rivoluzione Francese e alla successiva epopea napoleonica. Ebbene, nel 1792 Goya abbandon\u00f2 i toni distesi della giovent\u00f9 e approd\u00f2 a uno stile onirico, visionario, facendosi interprete della parte \u00abnera\u00bb, dannata, dolorosa dell'essere umano e rendendola con \u00abchiaroveggenza di sonnambulo\u00bb (Jos\u00e9 Ortega y Gasset). Interessante l'accostamento operato dal critico Jean Starobinski tra la figura di Goya e quella di Beethoven:\nQuesta \u00abmaniera scura\u00bb, per cos\u00ec dire, trov\u00f2 la sua prima espressione nei \"cuadritos\", undici piccoli dipinti dove Goya si accosta ad \u00abun'arte intima, in cui per\u00f2 la violenza e la tragedia [trovano] un'espressione tanto possente\u00bb, come osservato da Pierre Gassier. Goya in queste sperimentazioni tratta un'ampia rosa di soggetti, scegliendo di raffigurare scene di naufragio, interni di manicomio, incendi, assalti di briganti, persone ottenebrate e, generalmente, eventi brutali e tragici, tradendo la presenza di una lacerazione spirituale destinata a non rimarginarsi. In tal senso i \"cuadritos\" preludono i \"Capricci\", opere in cui Goya inizia a riconoscere la progressiva abdicazione del raziocinio illuminista in favore delle istintuali e violente pulsioni dell'animo umano. Per dirla con le parole di Silvia Borghesi, in questo stadio \u00abGoya ci appare come l'ultimo pittore del Settecento, egli getta ancora il guanto di sfida alla ragione nel terreno dell'irrazionale, corteggia l'incubo minaccioso, lo aizza con gesti da torero, ma \u00e8 ancora padrone dell'arena\u00bb.\nPrendendo consapevolezza della potenza delle virulente forze dell'inconscio e degli istinti, Goya traccia una strada che verr\u00e0 seguita da numerosi artisti, come Ensor, Munch e Bacon e persino da letterati e filosofi (si pensi a Poe, Freud, Baudelaire). La visione onirica e suggestiva dei \"Capricci\" avrebbe poi lasciato il posto alla materia cronachistica, grottesca dei \"Disastri della guerra\", ciclo dove l'occhio indagatore di Goya si sofferma sulle barbarie perpetrate durante la guerra d'Indipendenza, denunciandone il perverso dilagare della violenza ai danni di soldati catturati e del popolo inerme. Questa visione decisamente pessimistica dell'uomo, accompagnata da una scrupolosa indagine sul lato oscuro della ragione, avrebbe poi trovato il suo culmine nelle \"Pitture Nere\", dove l'oggetto della spietata attenzione di Goya \u00e8 il grande e cosmico trionfo del male e la sostanziale incapacit\u00e0 dell'uomo di intervenire sull'esito del proprio fato, inevitabilmente destinato a rivelarsi tragico.\n\u00c8 significativo ricordare che queste opere sorgono da un'interferenza tra ragione e follia, che in quanto tale non vede Goya allinearsi con una sola delle due facce della medaglia. Goya, infatti, capisce che \"eros\" e \"thanatos\" sono aspetti unilaterali dell'esistenza umana, che li comprende e sintetizza entrambi, e per questo motivo sono ineliminabili e, anzi, persino legati tra di loro da una continuit\u00e0 dialettica. Goya, in tal senso, si mostra sedotto sia dalla parte buona sia da quella malvagia dell'essere umano: \u00e8 in questa prospettiva che egli intuisce che non conviene eliminare la parte \u00abnera\u00bb e aberrante dell'uomo che, anzi, pu\u00f2 anche esercitare un fascino segreto e irresistibile, senza tuttavia finire schiavo del culto illuminista della ragione.\nOpere.\nDi seguito \u00e8 riportato un elenco parziale delle opere di Francisco Goya:"}
{"id": "1354958", "revid": "547034", "url": "https://it.wikipedia.org/wiki?curid=1354958", "title": "Niall Caille mac \u00c1eda", "text": "Membro della casata dei Cen\u00e9l nE\u00f3gain degli U\u00ed N\u00e9ill del nord (una dinastia che domin\u00f2 su molte zone dell'isola), era figlio di \u00c1ed Oirdnide mac N\u00e9ill, che era stato re supremo irlandese dal 793 all'819. Anche suo figlio \u00c1ed Findliath fu re supremo. Secondo il \"Banshenchas\" (XII secolo). sua madre era Medb, figlia di Indrechtach mac Muiredaig degli U\u00ed Bri\u00fain.\nIl potere supremo in Irlanda fu praticamente diviso tra i Cen\u00e9l nE\u00f3gain e il Clan Cholm\u00e1in, ramo meridionale degli U\u00ed N\u00e9ill, Perci\u00f2 quando \u00c1ed mor\u00ec sul trono sal\u00ec Conchobar mac Donnchado del Clan Cholm\u00e1in, figlio di Donnchad Midi, che era stato re supremo prima di \u00c1ed. Quindi Niall non succedette direttamente al padre, mentre il cugino Murchad mac M\u00e1ele D\u00fain sal\u00ec sul trono di Ailech e divenne capo dei Cen\u00e9l nE\u00f3gain. Nell'823, quando, come ricordano gli \"Annali dell'Ulster\", Murchad fu deposto, Niall divenne re di Ailech.\nRe di Ailech.\nNell'827 un conflitto interno all'importante chiesa Armagh fece scoppiare la guerra, narrata ampiamente dagli \"Annali dei Quattro Maestri\". Cummascach mac Cathail degli U\u00ed Cremthainn, re di Airg\u00edalla, scacci\u00f2 da Armagh il confessore di Niall, \u00c9ogan Mainistrech, nominando abate il fratellastro Artr\u00ed mac Conchobair, che era forse figlio di Conchobar mac Donnchado. Nell'825, quando impose la regola di San Patrizio sul Connacht insieme a Feidlimid mac Crimthainn, re del Munster, gli \"Annali dell'Ulster\" chiamano Artr\u00ed vescovo di Armagh. Niall marci\u00f2 con l'esercito su Armagh e si scontr\u00f2 con le forze di Cummascach e di Muiredach mac Eochada, re dell'Ulster, a Leth Cam, presso Kilmore, contea di Armagh. Dopo tre giorni di combattimenti Niall ottenne una vittoria decisiva. Cummascach, il fratello Congalach e altri capi degli Airgialla, che caddero cos\u00ec sotto il dominio dei re degli U\u00ed N\u00e9ill del nord. Artr\u00ed fu deposto e al suo posto Niall pose \u00c9ogan Mainistrech.\nRe di Tara.\nDopo la morte di Conchobar mac Donnchado nell'833. Sconfisse i Vichinghi che devastavano Derry e poi fece una spedizione nel Leinster, sul cui trono pose poi Bran mac F\u00e1el\u00e1in degli U\u00ed D\u00fanlainge. Attacc\u00f2 poi gli U\u00ed N\u00e9ill del sud, devastandone il territorio fino alla contea di Offaly. L'anno successivo, nell'836, Niall entr\u00f2 in conflitto col re del Munster, Feidlimid mac Crimthainn. Feidlimid, uomo di chiesa e re, abate di Clonfert e sostenitore delle riforme del C\u00e9li D\u00e9, attacc\u00f2 Kildare e fece prigioniero Forind\u00e1n, abate di Armagh. Nell'838 Niall e Feidlimid held si incontrarono a Cloncurry o a Clonfert, ma le fonti non sono chiare sull'esito dell'incontro. Comunque il conflitto tra i due non cess\u00f2. Nell'840 Feidlimid marci\u00f2 in armi verso la collina di Tara, dove venivano incoronati i re supremi, accampandosi l\u00ec, mentre Niall devast\u00f2 Offaly. I due si scontrarono nell'841 a Mag n\u00d3chtair, dove vinse Niall. Niall fu impegnato a combattere nel nord del suo regno contro i Vichinghi, che al suo tempo stavano spostando le loro mire verso l'Irlanda centrale e le coste orientali, stabilendo degli insediamenti permanenti a Lough Neagh, nei pressi di Dublino. Niall sconfisse i Vichinghi a Mag n\u00cdtha, nella contea di Donegal, nell'845. L'anno successivo anneg\u00f2 nel fiume Kings, vicino Callan. Fu ritrovato a Kells e sepolto a Kilree. Come re supremo gli succedette M\u00e1el Sechnaill mac M\u00e1ele Ruanaid del Clan Cholm\u00e1in.\nFamiglia.\nNiall spos\u00f2 Gormflaith, sorella di Conchobar mac Donnchado, la quale mor\u00ec nell'861. Da lei ebbe diversi figli, tra cui \u00c1ed Findliath, che sar\u00e0 poi re supremo, e una figlia di cui non si conosce il nome e che sposer\u00e0 Conaing mac Flainn dei S\u00edl n\u00c1edo Sl\u00e1ine."}
{"id": "1354960", "revid": "486946", "url": "https://it.wikipedia.org/wiki?curid=1354960", "title": "Cenel nEogain", "text": ""}
{"id": "1354969", "revid": "4175", "url": "https://it.wikipedia.org/wiki?curid=1354969", "title": "Federazione di rugby a 15 del Sudafrica", "text": "La federazione di rugby a 15 del Sudafrica ( o SARU; ) \u00e8 l'organismo di governo del rugby a 15 in Sudafrica ed \u00e8 affiliata all'International Rugby Board.\nLa SARU organizza diverse squadre nazionali, delle quali sicuramente la pi\u00f9 importante \u00e8 la nazionale maggiore, gli \"Springboks\".\nStoria.\nIl rugby sbarca in Sudafrica attorno al 1860 anche se con regole localmente variate. Solo nel 1875-6 alcuni club adottano le regole della RFU.\nCentro della diffusione fu la zona di Citt\u00e0 del Capo, da cui si diffonder\u00e0 anche nei territori abitati dagli afrikaner di origine olandese-tedesca, diventando collante del paese, anche dopo la seconda guerra boera del 1899-1902.\nNel 1883 la Wester Rugby Union viene fondata a Citt\u00e0 del Capo, seguita dalle varie federazioni di Eastern Province (Port Elizabeth), Transvaal (Johannesburg) e Colonia del Natal (Durban)\nL'odierna SARU, chiamata in origine South African Rugby Football Union, venne fondata il 23 marzo 1992 dopo l'unione della Rugby Board Sudafricana (SARB), per soli bianchi, e la non razziale Rugby Union Sudafricana, firmata al Kimberley Sun Hotel. Kimberley venne scelta perch\u00e9 era stata la citt\u00e0 di fondazione del Rugby Football Board Sudafricano nel 1889 e del Coloured Rugby Board Sudafricano nel 1896.\nLa sede del nuovo corpo divenne Newlands. Tutti i comitati vennero divisi. I primi presidenti divennero Dr Danie Craven (esecutivo) e Mr Ebrahim Patel. Il nuovo corpo non razzista pot\u00e9 rientrare nel rugby internazionale dopo otto anni di isolamento a causa dell'apartheid.\nLa SARU ha 14 Unioni Provinciali come membri - Blue Bulls Rugby Union (Pretoria), Boland (Wellington), Border (East London), Eastern Province (Port Elizabeth), Falcons (Springs), Free State (Bloemfontein), Golden Lions (Gauteng), Griffons (Welkom), Griqualand West (Kimberley), Leopards (Potchefstroom), Mpumalanga (Witbank), Natal (Durban), South Western Districts (George) and Western Province (Citt\u00e0 del Capo).\nPer affrontare il professionismo, nell agosto 2001, si cre\u00f2 un braccio commerciale, la SA Rugby (Pty) Ltd, per gestire tutte le attivit\u00e0 commerciali locali ed internazionali.\nLa SA Rugby (Pty) Ltd gestisce tutti gli aspetti relazionati con le squadre nazionali, la creazione e la protezione dei marchi, il merchandising, gli sponsor e i fornitori, i diritti, il marketing, i tours e i tornei, i servizi finanziari e medici.\nNel 2005 infine la SARU adott\u00f2 questo nome.\nUltimi avvenimenti.\nLa SARU sta ora cercando di recuperare dopo la difficile gestione dell'ex presidente Brian van Rooyen.\nLa sua presidenza alla SARU inizi\u00f2 nel 2004, dopo la disfatta della Coppa del Mondo del 2003, durante la quale gli Springboks vennero sconfitti nei quarti di finale, e dopo lo scandalo di Kamp Staaldraad, il campo di allenamento gestito dall'allenatore Rudolf Straeuli.\nQuesti dovette dimettersi, come Rian Oberholzer, il direttore manageriale di South Africa Rugby (Pty) Ltd, la parte commerciale della SARFU.\nPoco pi\u00f9 tardi, il presidente della SARFU Silas Nkununu, davanti all'improbabilit\u00e0 di essere rieletto, si ritir\u00f2 dalla candidatura e van Rooyen venne eletto presidente.\nDivenne presto una figura principale nello sport sudafricano, mentre i detrattori lo accusavano di errori finanziari, favoritirsmo e cattiva gestione in generale. Il suo stile gestionale fu chiaramente autocratico.\nUna delle pi\u00f9 evidenti pecche della gestione van Rooyen fu l'allocazione dei Test Matches degli Springboks. Infatti l'unione KwaZulu-Natal non ricevette nessun Test del Tri-Nations ne nel 2005, ne nel 2006. Lo stesso avvenne per l'unione del Free State. Entrambe le unioni erano contrarie a Van Rooyen e lo accusarono di volerle punire per la loro opposizione.\nComunque, il pomo della discordia pi\u00f9 grande ebbe a che vedere con l'espansione del Super 12 a Super 14. La SANZAR, un consorzio dei corpi governanti Sudafricano, Australiano e Neozelandese, espanse la propria competizione del Super 12 a una di 14 squadre, un cambiamento che ebbe effetto a partire dal 2006. Il Sudafrica avrebbe dovuto aggiungere una franchigia alle quattro del Super 12, ma in una mossa controversa, alla franchigia dei Southern Spears venne assicurato un posto per le competizioni del 2007 e del 2008, con una specie di sistema di promozione/retrocessione impopolare, per mantenere il totale delle squadre sudafricane del Super 14 a cinque. Van Rooyen venne visto generalmente come il responsabile di questa situazione, dato che i sostenitori del Super 12/14 si erano opposti a lui.\nIl governo sudafricano cerc\u00f2 di agire, percependo i problemi della gestione di van Rooyen, ma lui riusc\u00ec a sfuggire per due anni ai tentativi di cacciarlo. Infine, nella Riunione Generale della SARU del 2006, van Rooyen venne sfiduciato in favore di Oregan Hoskins, che promise immediatamente uno stile gestionale meno centralizzato. Poco dopo si venne a sapere che van Rooyen offr\u00ec 3 milioni di ZAR (485000 USD) oltre a un Test degli Springboks contro la Francia all'unione di Free State in cambio del suo voto in suo favore. Cos\u00ec Hoskins annunci\u00f2 un'investigazione nella gestione di van Rooyen. In quanto ai Southern Spears, il consiglio presidenziale della SARU il 24 marzo decise di raccomandare alla SA Rugby di rivisitare la decisione di ammettere gli Spears. Il 19 aprile la decisione di ammettere gli Spears fu annullata ufficialmente."}
{"id": "1354970", "revid": "123441860", "url": "https://it.wikipedia.org/wiki?curid=1354970", "title": "Radio Nepal", "text": "Radio Nepal \u00e8 l'emittente radiofonica pubblica nepalese. Le trasmissioni sono iniziate il 1\u00ba aprile 1951 con una programmazione della durata di quattro ore e mezza mediante un trasmettitore ad onde corte di 250 watt di potenza. Nel corso degli anni Radio Nepal si \u00e8 rafforzata diversificando la sua offerta in termini di programmazione, efficienza tecnica e copertura del territorio.\nI programmi sono diffusi in onde corte, onde medie e modulazione di frequenza.\nLa durata delle trasmissioni \u00e8 di sedici ore al giorno (05.00-11.00 e 13.00-23.00 ora locale), diciotto in occasione delle festivit\u00e0 pubbliche (05.00-23.00).\nFM Kathmandu, inaugurato nel 1995 limitatamente alla valle di Kathmandu, \u00e8 stato il primo canale radio in modulazione di frequenza del Nepal.\nOnde corte.\nPresso Khumaltar, vicino a Kathmandu, sono situati i tre trasmettitori in onde corte da 100 kW, che non sono per\u00f2 concepiti per un servizio estero, ma solo per la copertura completa del territorio nazionale. All'esterno del territorio nepalese talvolta \u00e8 comunque possibile ricevere Radio Nepal in onde corte."}
{"id": "1354971", "revid": "108618003", "url": "https://it.wikipedia.org/wiki?curid=1354971", "title": "Sistema di guida", "text": "Un sistema di guida \u00e8 un dispositivo (o un insieme di dispositivi) automatico utilizzati per la navigazione di una nave, di un aereo, di un missile, di un satellite, o di altri mezzi. Solitamente, si tratta di un sistema che naviga senza il supporto continuativo di assistenza umana. I sistemi che necessitano d'interazione umana, sono invece detti sistemi di navigazione. \nUno dei primi esempi effettivi di sistema di guida \u00e8 stato quello utilizzato nelle bombe volanti V-1 tedesche, nel corso della seconda guerra mondiale. Tale sistema consisteva in un semplice giroscopio per mantenere la direzione, un sensore di velocit\u00e0 per valutare il tempo di volo, un altimetro per mantenere l'altitudine e di altri sistemi ridondanti.\nUn sistema di guida pu\u00f2 essere suddiviso in tre sezioni principali: \"ingresso\", \"elaborazione\" e \"uscita\". La sezione di ingresso include i sensori, la rotta, i collegamenti a dati (via radio o via satellite), e altre sorgenti d'informazione. La sezione di elaborazione, formata da una o pi\u00f9 unit\u00e0 di elaborazione, integra tali dati e determina quali azioni, se occorrono, siano necessarie per mantenere o per raggiungere una data rotta o puntamento. La risposta \u00e8 poi inviata alla sezione di uscita che a sua volta va a controllare la velocit\u00e0, interagendo con dispositivi propri del mezzo, come le turbine, le pompe del carburante, gli ipersostentatori o i timoni del mezzo da guidare."}
{"id": "1354972", "revid": "84184", "url": "https://it.wikipedia.org/wiki?curid=1354972", "title": "Cesare Levi", "text": "Biografia.\nFu direttore della \"Rivista teatrale italiana\" dal 1904 al 1915. Collabor\u00f2 al \"Marzocco\", alla \"Nuova Antologia\" e fu critico teatrale de \"La Nazione\" e del \"Nuovo Giornale\".\nNoto negli ambienti teatrali col soprannome di \"Cesarone\", scrisse numerosi saggi di storia del teatro, soprattutto italiano e francese. \nStudioso di Moli\u00e8re, dedic\u00f2 al commediografo francese una monografia ed una raccolta di saggi, \"Studi moleriani\" (1922). \nFratello dello scienziato e anatomista Giuseppe Levi, \u00e8 stato ricordato spesso dalla nipote Natalia Ginzburg in \"Lessico famigliare\"."}
{"id": "1354973", "revid": "827882", "url": "https://it.wikipedia.org/wiki?curid=1354973", "title": "Tony Humphries", "text": "\u00c8 uno tra i progenitori della musica house insieme ai dj newyorkesi David Morales e Frankie Knuckles.\nSin dall'infanzia si avvicina al mondo della musica, mentre durante tempi del college \u00e8 dj per hobby. Nonostante alcune serate nei club di Manhattan, lavora inizialmente alla redazione del giornale \"Daily News\" di New York, mentre sar\u00e0 soltanto nel 1980 che prender\u00e0 seriamente in considerazione la carriera di disc jockey. Pi\u00f9 tardi, nel 1981, Humphries consegna al produttore Shep Pettibone una cassetta mixata con la sua musica, che verr\u00e0 in seguito trasmessa in un programma radiofonico della famosa radio di New York, Kiss FM, dove il produttore stesso lavora. Una volta terminato il contratto con la radio, Tony Humphries sostituisce Pettibone presentando un nuovo programma, che andr\u00e0 in onda per ben quindici anni, il venerd\u00ec e il sabato.\nNel 1982, tutti i sabati sera, lavora in diretta radiofonica come dj resident in un club del New Jersey, il \"Zanzibar Club\", club in cui lavorer\u00e0 dodici anni. Successivamente diventa dj resident al \"Ministry of Sound\" di Londra e all\"'Echoes\" di Rimini.\nDopo un lungo soggiorno in Europa, nel 1997 torna negli Stati Uniti per fondare la propria etichetta discografica la \"Yellorange\", ancora oggi una delle pi\u00f9 conosciute etichette house.\nMolteplici, sono anche i remix realizzati nel corso della sua carriera. Fra i tanti vi sono quelli per Mtume, con cui vinse il suo primo disco d'oro, per Chaka Khan, Regina Belle, Donna Summer, Jungle Brothers e Queen Latifah. Pi\u00f9 recentemente ha lavorato con Boy George, Deee-Lite, Dimitri From Paris, Beloved, Inner City, Soul II Soul, Brand New Heavies, Adeva, KLF, Juliette Roberts, The Cure, Lil Louis, Park Avenue, Ultranat\u00e8, Joe Smooth, The Style Council, e Dario Lotti."}
{"id": "1354974", "revid": "122713509", "url": "https://it.wikipedia.org/wiki?curid=1354974", "title": "Cronaca (Giorgio Sfranze)", "text": "La Cronaca o anche Memorie dello storico Giorgio Sfranze fu scritta nel periodo compreso fra il 1470 e l'estate 1477.\nIn essa sono descritti episodi avvenuti durante la vita dell'autore, dal 1401 fino alla sua morte.\nStoria.\nLa \"Cronaca\" risulta un'importante fonte storica, anche in virt\u00f9 della vicinanza di Sfranze agli ambienti di corte, condizione che gli garantiva una posizione privilegiata nella conoscenza e nella valutazione dei fatti. Tuttavia, ad un confronto con le altre testimonianze relative a quel periodo, appaiono numerose discordanze ed imprecisioni, dovute forse ad una mancata revisione finale del testo.\nPer la composizione della sua opera Sfranze si serv\u00ec di diverse tipologie di fonti (documenti cronachistici redatti a corte, diari e documenti personali, testimonianze orali), giustapponendole senza prestare particolare cura a dare loro una forma omogenea e una coerenza interna.\nLo stile della \"Cronaca\", nonostante non possa definirsi popolare, non \u00e8 particolarmente elevato, probabilmente anche a causa della natura delle fonti annalistiche dell'autore e della mancata revisione finale. Il lessico, invece, anche quello tecnico e diplomatico, \u00e8 molto preciso e puntuale, a testimonianza della conoscenza dei documenti ufficiali e della terminologia burocratica da parte di Sfranze.\nTra il 1573 e il 1575 Macario Melisurgo, metropolita di Monembasia, prese come fonte d'inspirazione il testo dell'opera di Sfranze per la redazione della sua \"Cronaca\"."}
{"id": "1354976", "revid": "1745361", "url": "https://it.wikipedia.org/wiki?curid=1354976", "title": "Re di Breifne", "text": "Lista dei re di Breifne o Br\u00e9ifne da dopo il 1128 al 1605. La regione di Breifne o Br\u00e9ifne si trova nell'Irlanda nord-occidentale."}
{"id": "1354984", "revid": "767487", "url": "https://it.wikipedia.org/wiki?curid=1354984", "title": "Carlo Barletti", "text": "Biografia.\nNacque nel 1735 da Antonio e Domenica Barletti a Rocca Grimalda, comune dell'Ovadese in Provincia di Alessandria. Nel 1751 entr\u00f2 a far parte come novizio della casa degli Scolopi di Paverano fino a quando nel 1752 pronunci\u00f2 i voti. Compiuto il corso degli studi ecclesiastici, a vent'anni incominci\u00f2 ad insegnare grammatica e retorica nelle scuole scolopie. \nContemporaneamente conduceva per proprio conto studi di fisica fino a quando, nel 1760, ottenne di potersi dedicare all'insegnamento di questa disciplina. Nel 1771 scrisse la sua prima opera scientifica intitolata \"Nuove esperienze elettriche\".\nNel 1772, pubblicati i \"Physica specimina\", Barletti assunse la cattedra di fisica sperimentale dell'Universit\u00e0 di Pavia. \nNel 1773-1774 collabor\u00f2 all'Encyclop\u00e8die pubblicata a Yverdon da F.B. De Felice. Nel 1776 scrisse i \"Dubbj e pensieri\", in forma di una lettera all'abate F. Fontana e una seconda lettera ad Alessandro Volta, allora professore di fisica a Como.\nNel 1780 pubblic\u00f2 l'opuscolo \"Analisi di un nuovo fenomeno del fulmine\", nel quale si soffermava a esaminare gli effetti provocati da un fulmine, che aveva colpito la banderuola della Chiesa dei SS. Siro e Sepolcro a Cremona. Dall'esame dei margini dei fori causati dal fulmine, che apparivano rivelati in opposti sensi, Barletti concluse che correnti di opposta elettricit\u00e0 avevano colpito simultaneamente la banderuola da parti opposte e da ci\u00f2 egli trasse una conferma dell'ipotesi simmeriana.\nNel 1782 ottenne il riconoscimento come uno dei \"quaranta Italiani di un merito maturo, e per opere date in luce ed applaudite universalmente riconosciuto\", che ne fecero parte. \nCon la pubblicazione del trattato di fisica \"Fisica particolare e generale\", Barletti si propose l'ambizioso fine di raccogliere in un contesto organico i capitoli della fisica, riconducendoli al metodo galileiano e ai principi newtoniani.\nAd Ovada e ad Acqui Terme, in Provincia di Alessandria, sono stati a lui intitolati due Istituti Superiori Statali."}
{"id": "1354985", "revid": "1305772", "url": "https://it.wikipedia.org/wiki?curid=1354985", "title": "Rhino Hi-Five", "text": "Rhino Hi-Five \u00e8 il nome di una serie di EP/raccolta pubblicati dalla Rhino Records per diversi artisti."}
{"id": "1354990", "revid": "547034", "url": "https://it.wikipedia.org/wiki?curid=1354990", "title": "N\u0103dlac", "text": "N\u0103dlac (in ungherese \"Nagylak\", in slovacco \"Nadlak\"), \u00e8 una citt\u00e0 della Romania di abitanti, ubicata nel distretto di Arad, nella regione storica del Banato.\nN\u0103dlac ospita la pi\u00f9 vasta colonia di origine slovacca della Romania, che rappresenta quasi la met\u00e0 della popolazione della citt\u00e0.\nLa citt\u00e0 \u00e8 situata al confine con l'Ungheria ed ospita il pi\u00f9 importante valico automobilistico tra i due paesi."}
{"id": "1354991", "revid": "287204", "url": "https://it.wikipedia.org/wiki?curid=1354991", "title": "Nadlac", "text": ""}
{"id": "1354993", "revid": "125243558", "url": "https://it.wikipedia.org/wiki?curid=1354993", "title": "Alcoa", "text": "Alcoa Inc. (Aluminum Company of America), \u00e8 un'azienda statunitense terza nel mondo come produttrice di alluminio, dietro alla canadese Rio Tinto-Alcan e alla Rusal.\nDalla sua sede operativa di Pittsburgh, in Pennsylvania, Alcoa gestisce operazioni in 44 paesi.\nOltre che prodotti di alluminio, Alcoa produce e commercializza beni di consumo con i seguenti marchi: Reynolds Wrap (fogli di alluminio ed involucri), Baco (involucri per la casa), e Alcoa (ruote). Produce inoltre chiusure, sistemi di fissaggio, pezzi fusi e sistemi elettrici di distribuzione per automobili.\nL'azienda in Italia.\nAlcoa opera in Italia dal 1967 con un ufficio di rappresentanza e commerciale a Milano.\nNel 1996 acquisisce la societ\u00e0 a partecipazione statale Alumix (del gruppo EFIM) e, mantenendo la sede direzionale a Milano, dispone di un'unit\u00e0 produttiva di prodotti laminati a Fusina (VE) e di una di alluminio primario a Portovesme (SU). L'unit\u00e0 di Portovesme ha iniziato la fase di chiusura nel corso della prima met\u00e0 del 2012, nel contesto di un piano di ristrutturazione globale dell'azienda.\nIl 25 agosto 2014 la societ\u00e0 americana comunicava la chiusura della fonderia di alluminio primario di Portovesme, poi ceduto nel 2018 a SiderAlloys."}
{"id": "1354996", "revid": "767487", "url": "https://it.wikipedia.org/wiki?curid=1354996", "title": "Pok\u00e9mon 3 - L'incantesimo degli Unown", "text": ", in inglese Pok\u00e9mon 3: The Movie o Pok\u00e9mon 3: Spell of the Unown, \u00e8 un film d'animazione del 2000 diretto da Kunihiko Yuyama e Michael Haigney.\nSi tratta del terzo lungometraggio ispirato alla serie animata \"Pok\u00e9mon\".\nIl film \u00e8 preceduto da un cortometraggio di 20 minuti dal titolo \"Pikachu &amp; Pichu\" che ha come protagonisti il Pok\u00e9mon Pikachu e i due fratelli Pichu.\nTrama.\nLo scienziato Spencer Hale, Professore di Pok\u00e9mon ed uno dei migliori allievi del Professor Oak, \u00e8 ossessionato dal segreto che celano gli Unown, Pok\u00e9mon la cui forma ricorda le lettere dell'alfabeto. Un giorno, mentre sta investigando su alcune rovine attribuite agli Unown, Hale si trova faccia a faccia con queste creature che lo rapiscono, risucchiandolo in un'altra dimensione.\nLa figlia unica di Spencer, Molly, la cui madre \u00e8 scomparsa precedentemente, rimane quindi sola. Mediante l'unico oggetto trovato sul luogo della sparizione di suo padre, una valigia di mattoncini, la bambina, spinta dalla depressione e dalla solitudine, invoca gli Unown che con i loro poteri psichici sono in grado di realizzare ogni suo desiderio. Prima di tutto isolano la villa, ricoprendo di cristallo la valle di Greenfield. Successivamente creano una illusione del Pok\u00e9mon leggendario Entei a sostituzione del suo vero padre. Per colmare la mancanza della madre, i Pok\u00e9mon rapiscono Delia Ketchum, madre di Ash, dato che la famiglia Ketchum in passato \u00e8 stata amica del Professor Hale. Tramite ipnotismo gli Unown convincono Delia a credere di essere realmente la madre di Molly.\nAsh \u00e8 quindi costretto a recarsi nella villa cristallizzata, sia per salvare la madre che per scoprire le cause della cristallizzazione di parecchi luoghi, dovuta alla potenza distruttiva degli Unown, spinti delle emozioni e dai sentimenti di Molly. Quando il ragazzo tenta di penetrare nella villa, in compagnia di Brock e Misty, Molly ne viene a conoscenza e cerca di fermare i tre allenatori. Brock \u00e8 quindi costretto a lottare contro Molly, diventata pi\u00f9 grande per effetto dei poteri degli Unown dopo aver chiesto ad Entei di crescere e di avere Pok\u00e9mon pi\u00f9 potenti per poter sconfiggere il capopalestra.\nNel frattempo Ash e Misty cercano di raggiungere la stanza in cui \u00e8 imprigionata Delia, che \u00e8 uscita dallo stato di trance dopo aver visto, grazie ai monitor situati all'interno della villa, suo figlio introdursi nella casa. Ma i due ragazzi si trovano di nuovo a doversi scontrare con Molly, che \u00e8 riuscita a sconfiggere Brock. La bambina, notando che la capopalestra \u00e8 pi\u00f9 giovane di Brock, muta di nuovo la sua et\u00e0, riducendola per renderla pi\u00f9 simile a quella di Misty. Lasciando la ragazza a lottare con Molly, Ash prosegue nella sua ricerca.\nUna volta raggiunta Delia, Ash prova a convincere Molly del fatto che gli Unown stanno creando solo delle illusioni, non corrispondenti alla realt\u00e0. La bambina tuttavia non \u00e8 intenzionata ad ascoltarlo e fa scendere in campo l'Entei contro i Pok\u00e9mon di Ash. Sia Totodile che Cyndaquil vengono sconfitti senza problemi dal Pok\u00e9mon leggendario, che riesce a mandare a tappeto anche Pikachu. Quando l'incontro sembra oramai perduto, giunge in aiuto del suo allenatore Charizard, direttamente dalla Valle dei Draghi (Charicific Valley). Dopo una feroce battaglia in cui il Pok\u00e9mon Volante viene messo pesantemente in difficolt\u00e0 dalla forza di Entei, Molly ferma il Pok\u00e9mon leggendario, che stava per scagliare il suo attacco letale, e chiede agli Unown di ripristinare la situazione originaria.\nA questo punto gli Unown vanno in confusione, iniziando a sprigionare un'energia incontenibile. Entei \u00e8 dunque costretto a ribellarsi, al fine di esaudire la richiesta di Molly, scagliando un potente attacco in direzione dei suoi stessi creatori per rompere il loro incantesimo. Gli Unown vengono quindi rispediti nella loro dimensione e il Pok\u00e9mon leggendario svanisce.\nDurante i titoli di coda Ash saluta il suo Charizard, che ritorna ad allenarsi nella Valle dei Draghi, e Molly pu\u00f2 tornare a riabbracciare il padre e la madre, da poco ritornata.\nAccoglienza.\nIncassi.\nNegli Stati Uniti il film ha incassato 17.052.128 dollari, ed internazionalmente 68.411.275 dollari (44.173.355 euro)."}
{"id": "1354997", "revid": "109375663", "url": "https://it.wikipedia.org/wiki?curid=1354997", "title": "Regno di U\u00ed Failghe", "text": "U\u00ed Failghe sembra essere esistito come regno in Irlanda almeno dall'inizio dell'et\u00e0 storica. Attorno alla met\u00e0 dell'XI secolo la sua dinastia adott\u00f2 il nome di Ua Conchobhair Failghe, o O Connor Faly (non avevano collegamenti con le dinastie Ua Conchobhair del Connacht e del Kerry). La loro capitale era a Daingean. Alla morte Alla dell'ultimo re \"de facto\", Brian mac Cathaoir O Conchobhair Failghe (ca. 1556), Ui Failghe fu trasformata in contea reale da Maria I d'Inghilterra, che dopo la riconquista dell'indipendenza fu rinominata Offaly."}
{"id": "1355004", "revid": "767487", "url": "https://it.wikipedia.org/wiki?curid=1355004", "title": "Stig Inge Bj\u00f8rnebye", "text": "Biografia.\nBj\u00f8rnebye \u00e8 sposato con Hege Fr\u00f8seth, ex giocatrice di pallamano: la coppia ha tre figli. \u00c8 il figlio di Jo Inge Bj\u00f8rnebye, ex saltatore con gli sci che partecip\u00f2 anche ai Giochi olimpici di Sapporo del 1972.\nCaratteristiche tecniche.\nBj\u00f8rnebye veniva solitamente impiegato come terzino sinistro. Di attitudine offensiva, era capace di fornire cross precisi per i suoi compagni di squadra. Rapido e forte fisicamente, la sua precisione nel lancio permise al commissario tecnico della Egil Olsen di inventare una delle sue tattiche di maggior successo, il \"Flopasning\". Essa prende infatti il nome da Jostein Flo, che negli anni novanta era uno dei suoi esecutori: Bj\u00f8rnebye, dalla sua posizione di terzino sinistro, lanciava un lungo pallone in diagonale, alla ricerca della testa di Flo. Il centravanti cercava cos\u00ec una sponda per un centrocampista, pronto ad inserirsi.\nCarriera.\nGiocatore.\nClub.\nGli esordi in Norvegia.\nBj\u00f8rnebye cominci\u00f2 la propria carriera nell'Elverum, squadra della sua citt\u00e0 natia: vi milit\u00f2 dal 1985 al 1986. Pass\u00f2 poi allo Str\u00f8mmen, con cui conquist\u00f2 la promozione nell'Eliteserien al termine del campionato 1987. Esord\u00ec nella massima divisione norvegese in data 8 maggio 1988, quando fu schierato titolare nella sconfitta casalinga per 0-3 contro il Rosenborg. Lo Str\u00f8mmen retrocesse al termine della stagione.\nNel 1989, Bj\u00f8rnebye fu per\u00f2 ingaggiato dal Kongsvinger. Il debutto in squadra arriv\u00f2 il 30 aprile, nel successo per 1-0 sul Molde. L'11 giugno realizz\u00f2 la prima rete nella 1. divisjon, nella sconfitta per 6-1 sul campo del Viking. Il difensore rimase in forza al Kongsvinger per un triennio.\nNel 1992, si trasfer\u00ec in prestito al Rosenborg. Il primo incontro in squadra fu datato 26 aprile, nella vittoria per 2-0 sul Lyn Oslo. Il 16 maggio realizz\u00f2 la prima rete per la nuova squadra, nella vittoria per 5-1 sul Sogndal. In quella stagione, il Rosenborg centr\u00f2 il \"double\": si aggiudic\u00f2 infatti la vittoria in campionato e nella Coppa di Norvegia 1992, quest'ultima grazie proprio ad una rete di Bj\u00f8rnebye, che nei minuti finali sanc\u00ec il successo per 3-2 sul Lillestr\u00f8m.\nLiverpool e la seconda parentesi al Rosenborg.\nGraeme Souness, manager del Liverpool, port\u00f2 il calciatore ad Anfield pochi giorni dopo la vittoria nella Coppa di Norvegia 1992. Bj\u00f8rnebye debutt\u00f2 in squadra il 19 dicembre 1992, in occasione della sconfitta per 5-1 in casa del Coventry City. Le sue prime due stagioni in Premier League furono piuttosto difficoltose. Cos\u00ec, agli inizi del 1994, fu ceduto in prestito al Rosenborg, dove rimase fino all'estate.\nRitornato al Liverpool, il campionato 1994-1995 fu quello della sua consacrazione. Nella stessa annata, arriv\u00f2 il successo finale nella Coppa di Lega 1994-1995. Ad aprile 1995 si ruppe una gamba in occasione di una sfida contro il Southampton, nel tentativo di raggiungere un cross. Fu cos\u00ec costretto ad un lungo stop che gli permise di giocare soltanto 2 partite nella stagione seguente. Fu pienamente recuperato nel campionato 1996-1997 e forn\u00ec numerosi assist agli attaccanti dei \"Reds\", Robbie Fowler e Stan Collymore. Per la qualit\u00e0 delle sue prestazioni, fu inserito nella squadra dell'anno della Premier League.\nQuando G\u00e9rard Houllier divent\u00f2 il nuovo manager del Liverpool, cambi\u00f2 il volto alla squadra e Bj\u00f8rnebye fu uno dei giocatori a farne le spese. Il suo spazio and\u00f2 via via diminuendo e, quando mancavano pochi mesi al termine del campionato 1999-2000, fu ceduto in prestito ai danesi del Br\u00f8ndby.\nBr\u00f8ndby e il ritorno in Inghilterra.\nBj\u00f8rnebye debutt\u00f2 nella Superligaen il 26 marzo 2000, in occasione del pareggio casalingo per 2-2 contro il Lyngby. In squadra, totalizz\u00f2 13 presenze e 2 reti, utili per contribuire al raggiungimento del secondo posto finale in campionato. Recuperata la forma fisica e terminato il prestito, Graeme Souness lo volle con s\u00e9 al Blackburn.\nAll'epoca, il Blackburn militava nella First Division. Bj\u00f8rnebye esord\u00ec con questa maglia il 12 agosto 2000, schierato titolare nella vittoria per 2-0 sul Crystal Palace. L'11 novembre realizz\u00f2 la prima rete, nel pareggio per 2-2 sul campo del Portsmouth. A fine stagione, il Blackburn centr\u00f2 la promozione.\nTornato in Premier League, Bj\u00f8rnebye fu impiegato con continuit\u00e0. Fece parte anche della squadra che vinse la Coppa di Leaga 2001-2002, trofeo che si aggiudic\u00f2 per la seconda volta in carriera. Nel mese di aprile 2002, per\u00f2, si frattur\u00f2 l'orbita oculare durante un allenamento e per questo sub\u00ec un intervento chirurgico, poich\u00e9 lament\u00f2 dei problemi di vista. Rientr\u00f2 in campo sette mesi pi\u00f9 tardi, in occasione dei quarti di finale della Coppa di Lega 2002-2003, contro il Wigan: colpito da un infortunio al piede nello stesso incontro, torn\u00f2 in patria per recuperare pienamente, ma fu ricoverato in ospedale quando accus\u00f2 una sorta di intorpidimento alla zona interessata. I medici furono costretti ad impiantare dei bypass a due arterie, per scongiurare il pericolo di amputazione del piede. In seguito a questa disavventura, si ritir\u00f2.\nNazionale.\nBj\u00f8rnebye rappresent\u00f2 la Norvegia a livello Under-16, Under-17 e Under-18, per poi essere convocato nella selezione Under-20 che partecip\u00f2 al mondiale di categoria 1989. Conta anche 9 presenze per la , la prima delle quali datata 27 settembre 1988, quando fu titolare nella sconfitta per 2-0 contro la .\nCollezion\u00f2 poi 75 presenze e una rete per la Nazionale maggiore. Debutt\u00f2 il 31 maggio 1989, schierato titolare nell'amichevole vinta per 4-1 contro l'. Il 28 aprile 1993 gioc\u00f2 la 25\u00aa partita in Nazionale, ricevendo cos\u00ec il Gullklokka. L'8 settembre 1993 arriv\u00f2 l'unica rete per la Norvegia, nella vittoria per 1-0 contro gli . Fu tra i convocati per il , in cui gioc\u00f2 tutte e tre le partite disputate dalla selezione scandinava. Negli anni seguenti, fu convocato per il e per il , giocando da titolare in entrambe le competizioni.\nAllenatore.\nTerminata l'attivit\u00e0 agonistica, divent\u00f2 assistente di \u00c5ge Hareide, supportando il suo lavoro da commissario tecnico della Norvegia dal 2003 al 2006. Nel 2006, divent\u00f2 infatti allenatore dello Start. Rassegn\u00f2 le proprie dimissioni a settembre 2007, a seguito di una striscia negativa di risultati: fu sostituito da Benny Lennartsson, che non riusc\u00ec a salvare lo Start dalla retrocessione.\nL'8 aprile 2013, la Norges Fotballforbund lo nomin\u00f2 coordinatore delle varie squadre giovanili norvegesi."}
{"id": "1355005", "revid": "123441724", "url": "https://it.wikipedia.org/wiki?curid=1355005", "title": "Radio Giappone", "text": "Radio Japan (ufficialmente \"NHK World Radio Japan\") \u00e8 il servizio radiofonico della divisione esteri della radiotelevisione giapponese.\nStoria.\nLe trasmissioni per l'estero della radio giapponese cominciarono il primo giugno 1935, con programmi in inglese e giapponese.\nSituazione attuale.\nRadio Giappone trasmette in diciotto lingue, cio\u00e8:\nLe trasmissioni in onde corte originano dal centro di Yamata, nella prefettura di Ibaraki e da ripetitrici estere.\nLe trasmissioni in onde medie e modulazione di frequenza provengono da stazioni affiliate o da ripetitrici estere\nServizio in italiano.\nLe prime trasmissioni in italiano iniziarono il 1\u00ba gennaio 1941, interrottesi per\u00f2 a causa della seconda guerra mondiale. Il servizio riprese il 5 giugno 1955 con un programma settimanale della durata di venti minuti, poi negli anni estesi ad un quarto d'ora a cadenza quotidiana, con una trasmissione mattutina ed una replica meridiana.\nDurante la trasmissione del 20 agosto 2006 fu annunciato che, per motivi finanziari, il servizio sarebbe cessato il 30 settembre 2007, come effettivamente avvenne.\nProgrammazione.\nIl programma era della durata di un quarto d'ora, composta da cinque minuti di notiziario e dieci di rubriche di attualit\u00e0, cultura, approfondimento o lezioni di lingua giapponese.\nRedazione.\nPresso la redazione Italiana collaboravano: A. Borelli, M. Camandona, A. Clementi, E. Delorenzi, D. Ereditato, T. Hanamoto, A. Honya, T. Kajiyama, R. Kubota, M. Majima, V. Mastragostino, A. Mazzone, M. Morganti, E. Sato, K. Someya, S. Yokota."}
{"id": "1355008", "revid": "1564499", "url": "https://it.wikipedia.org/wiki?curid=1355008", "title": "Bartolomeo Corsini", "text": "Corsini \u00e8 autore della prima traduzione completa di Anacreonte in versi italiani. Fran\u00e7ois-S\u00e9raphin R\u00e9gnier-Desmarais la fece stampare a Parigi nel 1672. La traduzione di Corsini fu riedita con quelle di Regnier-Desmarais, Marchetti e Salvini (Venezia, Piacentini, 1736).\nBiografia.\nVisse nella sua villa, la \"domus quietis\", a Barberino dove compose il poema \"Il Torracchione desolato\" e altre opere.\n\"Il Torracchione desolato\" (1660), pubblicato per la prima volta nel 1768, \u00e8 un poema eroicomico, che descrive la contesa fra Alcidamante, conte di Mangone, e Lazzeraccio, imperatore di Ortaglia, terminata con la vittoria di Alcidamante. Oggetto della contesa \u00e8 il possesso di Elisea, rapita dal gigante Giuntone. Il Torracchione \u00e8 una fortezza di Lazzeraccio, tra Stura e Lora, fortezza che viene distrutta da Alcidamante."}
{"id": "1355009", "revid": "78273", "url": "https://it.wikipedia.org/wiki?curid=1355009", "title": "Hamsik", "text": ""}
{"id": "1355011", "revid": "547034", "url": "https://it.wikipedia.org/wiki?curid=1355011", "title": "P\u00e2ncota", "text": "P\u00e2ncota (in ungherese \"Pankota\") \u00e8 una citt\u00e0 della Romania di abitanti, ubicata nel distretto di Arad, nella regione storica della Transilvania.\nLe origini della citt\u00e0 risalgono ad un'abbazia la cui presenza risulta documentata sin dal 1216.\nGeografia fisica.\nLa citt\u00e0 si trova nel sud-ovest della Vale Zarand, ed \u00e8 attraversata del ruscello Sodom la cui sorgente si trova nelle Montagne Highish a 25\u00a0km da Pancota. Le localit\u00e0 limitrofe sono a nord Zarand e Seleush, a est Tarnova, a sud Shiria e a ovest Santana.\nSecondo la tradizione locale il vecchio sito della citt\u00e0 si trovava ai piedi della Collina Peleg\u00f9 (del calvo), alle \"Corti Vecchie\". Il prete romano-cattolico Sherban di Ineu menziona in una delle sue annotazioni che il nome Pancota deriverebbe dal latino \"pan cubitum\" che significherebbe \"angolo di collina\" o \"la fine della collina\".\nStoria.\nSecondo lo storico Marki Sandor, nel 1216 d.C. la popolazione locale si trovava sotto giurisdizione di un'abbazia il cui abate era un certo Andreas.\nRipetutamente la localit\u00e0 \u00e8 stata distrutta da diversi invasori. I turchi hanno ripetutamente conquistato la citt\u00e0, fino al 1687 quando la citt\u00e0 \u00e8 annessa all'Impero Asburgico; dal 1867 entra a far parte dell'Impero Austro-Ungarico fino al 1918, l'anno della Grande Unione Rumena. Rinomato centro manifatturiero, P\u00e2ncota era molto conosciuta per i suoi mercati e le sue fiere.\nEconomia.\nL'economia della citt\u00e0 conosce una forte crescita in tutti i settori di attivit\u00e0. I settori pi\u00f9 dinamici sono quelli dell'edilizia, dell'arredamento, l'alimentare e vinicola.\nSociet\u00e0.\nEvoluzione demografica.\nNel 2009 contava 7.587 abitanti, divisi dal punto di vista etnico in: 79,3% rumeni, 8,4% ungari, 8,2% rom, 3% tedeschi, 0,3% slovacchi."}
{"id": "1355012", "revid": "287204", "url": "https://it.wikipedia.org/wiki?curid=1355012", "title": "Pancota", "text": ""}
{"id": "1355014", "revid": "2028514", "url": "https://it.wikipedia.org/wiki?curid=1355014", "title": "Leone Emanuele Bardare", "text": "Bardare \u00e8 noto soprattutto per aver integrato il libretto del \"Trovatore\" di Giuseppe Verdi, nel 1852, dopo la morte del librettista Salvadore Cammarano.\nL'anno successivo cur\u00f2 per lo stesso Verdi il travestimento del \"Rigoletto\" col nome di \"Clara di Perth\", che con tale veste riusc\u00ec a passare il setaccio della censura napoletana."}
{"id": "1355021", "revid": "181059", "url": "https://it.wikipedia.org/wiki?curid=1355021", "title": "Berenice Pancrisia", "text": "Berenice Pancrisia () \u00e8 un antico insediamento urbano, situato nel deserto nord-orientale del Sudan, poco al di sotto del ventiduesimo parallelo, vicino alle miniere d'oro del Wadi Allaqi nella Nubia dei faraoni.\nFu scoperta il 12 febbraio del 1989 da una spedizione italiana, composta dai fratelli Angelo e Alfredo Castiglioni, Luigi Balbo, Giancarlo Negro e Manlio Sozzani, utilizzando una mappa araba del IX secolo che riportava una miniera.\nLa scoperta \u00e8 stata considerata cos\u00ec importante da creare una nuova branca dell'archeologia: la Nubiologia.\nBerenice Pancrisia significa \"tutta d'oro\" dal greco \"panchrysos\" e avrebbe avuto il nome da Tolomeo II Filadelfo che, nel 271 a.C. circa, in onore della madre Berenice I, consorte di Tolomeo I Sotere, ribattezz\u00f2 la localit\u00e0 dopo averla completamente ristrutturata e ampliata, anche con un porto. Ma una seconda ipotesi farebbe derivare il nome dal dio Pan, nome greco di Min divinit\u00e0 egizia del deserto.\nQuindi, in sintesi, il significato di Berenice Pancrisia sarebbe \"Berenice citt\u00e0 d'oro o del dio Pan\".\nIn realt\u00e0, il sito nubiano risale a moltissimo tempo prima della dinastia tolemaica ed era conosciuto come la citt\u00e0 dei Beja. Durante il Medio Regno, ebbe quasi sicuramente il nome egizio di \"Tjeb\" ed inizi\u00f2 la produzione industriale, durante il Nuovo Regno, del metallo che prima veniva raccolto nei ruscelli montani in superficie come oro alluvionale.\nBerenice Pancrisia fu indicata da:\nAnche numerosi esploratori arabi conoscevano Berenice Pancrisia ma, all'inizio del IX secolo, le mutarono il nome in Allaqi (o Allaki o Alachi) e in Ma'din ad-dahab ossia miniera d'oro.\nRest\u00f2 conosciuta fino al XII secolo quando inizi\u00f2 il declino, poich\u00e9 estrarre oro, nel deserto, divenne eccessivamente costoso principalmente per carenza di acqua.\nPoi, nel 1600 circa si perse l'ubicazione precisa e Berenice fu cancellata dalle carte geografiche e dalla toponomastica. Si incominci\u00f2 a cercarla, in tempi successivi, tra il Uadi Hammamat e il Uadi Allaqi ove le carte arabe segnavano il nome \"Derahejb\" (o Alachi), fino a restituirla alla storia nel 1989.\nTanto oro, questo era ci\u00f2 che Pancrisia doveva al faraone che ne era l'unico proprietario. Oro, la carne degli dei e la luce di Ra. Oro, il metallo nobile e il pi\u00f9 desiderato.\nSarcofagi, statue, monili, punte di obelischi, pavimentazioni di regge: tutto splendeva, in Egitto, nella luce aurea del simbolo dell'eterno.\nIl sarcofago di Tutankhamon, che pesa pi\u00f9 di 100 chilogrammi, \u00e8 tutto in oro massiccio e anche gli arredi sono in oro, laminato.\nQuasi l'ottanta percento del metallo arrivava dalla zona mineraria di Berenice Pancrisia ed a cercare nuove miniere i faraoni mandavano i Sementi, ricercatori che contrassegnavano, con la propria firma, le rocce di quarzo che scoprivano. Tra tanti nomi si trovano anche quelli di semplici viaggiatori e di funzionari governativi come Hekanefer.\nDei minatori, della gente che l\u00ec viveva poco si conosce perch\u00e9 le tracce di attivit\u00e0 umana sono veramente tenui: pietre rozze e semplici cocci parlano solo della dura fatica quotidiana dei minatori, la cui unica speranza era \"di morire il pi\u00f9 presto possibile\" come scrive Diodoro.\nMa tutta la zona limitrofa \u00e8 ricca di reperti come macine a rotazione e a sfregamento, pestelli, piani per lavaggio della polvere aurifera con ingegnosa raccolta della preziosa acqua ed altri utensili.\nForse donne e bambini vivevano altrove come spesso accade nei siti minerari, ma nulla \u00e8 provato.\nIntorno alla citt\u00e0 resti di edifici, imponenti tombe, vaste necropoli e soprattutto un centinaio di miniere per l'estrazione dell'oro che, con i loro pozzi di aerazione, rendono ancor pi\u00f9 aliena la superficie di questa terra.\nGli uomini, al chiuso delle gallerie, scavavano con strumenti di pietra alla fioca luce di lampade ad olio, per trovare le piccole inclusioni di quarzo e in cunicoli cos\u00ec stretti da far pensare che vi lavorassero i pigmei o i bambini. Poi il quarzo veniva frantumato con pesi di pietra, polverizzato nelle macine e dilavato per ricavare l'oro. Da una tonnellata, di materiale grezzo, si ottenevano solo quattro, cinque grammi d'oro.\nLa raccolta della quarzite era effettuata sia dai depositi alluvionali che da scavi in superficie, a trincea, a galleria e a pozzo. Questi ultimi seguivano le vene di quarzo ed arrivavano fino a 50 metri circa di profondit\u00e0.\nIn superficie si trova, tra tanti, un antico fiume in secca, il Uadi Allaqi, in mezzo ad un cocente deserto, tra basse colline di rocce sfaldate e imponenti montagne di granito. Questo fiume, in tempi molto remoti, era il maggior tributario del Nilo ed era lungo pi\u00f9 di quattrocento chilometri ma, con lo sconvolgimento ecologico del Sahara, si prosciug\u00f2 regalando, per\u00f2, oro e pietre preziose, come gli smeraldi.\nL'Allaqi, in quel tratto, scorreva a circa seicento metri di altitudine: intorno, niente oasi, niente acque superficiali ma il greto del fiume \u00e8 cosparso di imponenti acacie e l\u00ec, nel mezzo al Uadi, due anacronistiche roccaforti, alte almeno sei metri, a pianta quadrata, dall'aspetto imponente e con muratura in scisto metamorfico.\nLa prima \u00e8 larga circa 30 metri. Ha un torrione e numerosi archi in pietra, tutto legato da malta. I muri, spessi quasi un metro, sono perfettamente a piombo.\nLa seconda roccaforte ha dimensioni simili e presenta un vasto cortile con pozzo, e numerose stanze che vi si aprono intorno. Una scala porta ai camminamenti. Questi edifici dovevano servire come deposito dell'oro estratto ed in mezzo, ad essi, resti di arcaiche costruzioni semicoperti dalla sabbia che dell'oro ha solo il colore.\nLa zona pi\u00f9 ricca di metallo era sul lato ovest del fiume, sulle adiacenti rossastre colline, come indicato dal Papiro delle miniere d'oro.\nAttraversando il Uadi Allaqi, sul margine destro, in posizione soprelevata, c'\u00e8 la citt\u00e0 vera e propria che, con i suoi 60.000 metri quadrati circa, il cui nucleo \u00e8 di 400 metri di lunghezza e 150 metri di larghezza, poteva ospitare pi\u00f9 di 10.000 persone e la rendeva, per quei tempi, una grande citt\u00e0, nonostante fosse ubicata in mezzo al deserto.\nL'abitato \u00e8 attraversato da una strada lunga circa 500 metri e larga quasi 5, rettilinea e lastricata similmente ad un decumano. Parallele e regolari le vie traverse.\nLungo questa strada, le case costruite sono simili, nella disposizione, ad un accampamento militare. Le abitazioni hanno impianti semplici, sono ad un piano ed edificate con pietre a secco ben assemblate.\nNel centro urbano si trovano i resti di un edificio molto grande con finestre ad arco e adibito molto probabilmente a luogo di culto. Infatti, vi sono ancora tracce di uso come moschea anche se l'insieme richiami molto la basilica romana mentre all'estremit\u00e0 nord della citt\u00e0, una costruzione con un basso muro di cinta farebbe pensare ad un mercato.\nNel complesso, una citt\u00e0 arida come il deserto che la circonda, spartana e geometrica, in stile greco-romano con qualche variazione araba.\nLa terra di Kemet, con il suo sfarzo, appare molto, molto lontana nel tempo e nello spazio."}
{"id": "1355022", "revid": "767487", "url": "https://it.wikipedia.org/wiki?curid=1355022", "title": "Giovanni Cinqui", "text": "Biografia.\nDiscepolo di Pier Dandini, dipinse per la Villa medicea dell'Ambrogiana, su incarico di Cosimo III la \"Vita di Cristo, della Vergine, di San Giovanni Battista\". Affresc\u00f2 l'interno del Palazzo di Gino Capponi a Firenze e l'oratorio della Villa di Lilliano nel 1703. Fece anche pitture per la corte di Spagna, che per\u00f2 andarono perdute durante il viaggio."}
{"id": "1355023", "revid": "599013", "url": "https://it.wikipedia.org/wiki?curid=1355023", "title": "Cattedrale di Bras\u00edlia", "text": ""}
{"id": "1355027", "revid": "767487", "url": "https://it.wikipedia.org/wiki?curid=1355027", "title": "Hollywood Rehearsal", "text": "Hollywood Rehearsal \u00e8 un album raccolta degli L.A. Guns, uscito il 30 giugno 1998 per l'Etichetta discografica Dolphin Records. Il disco, pubblicato solo per il mercato giapponese, contiene in gran parte cover, qualche b-side e rarit\u00e0.\nLa traccia \"Long Time Dead\" \u00e8 una versione remixata da Charlie Clouser, membro dei Nine Inch Nails e White Zombie."}
{"id": "1355030", "revid": "547034", "url": "https://it.wikipedia.org/wiki?curid=1355030", "title": "Pecica", "text": "Pecica (in ungherese \"P\u00e9cska\", in tedesco \"Alt-Petschka\"), \u00e8 una citt\u00e0 della Romania di abitanti, ubicata nel distretto di Arad, nella regione storica della Transilvania.\nFanno parte dell'area amministrativa anche le localit\u00e0 Pecica Veche (in passato \"Pecica Rom\u00e2n\u0103\"), Rovine (in passato \"Pecica Ungureasc\u0103\"), Sederhat, Turnu e Hodo\u015f-Bodrog.\nPecica trae origine da una fortezza dacia chiamata \"Ziridava\", della quale rimangono importanti resti archeologici."}
{"id": "1355032", "revid": "1305772", "url": "https://it.wikipedia.org/wiki?curid=1355032", "title": "Animazione flash", "text": "Il termine Animazione flash, o \"Flash animation\", o anche \"Flash cartoon\", indica un file creato mediante il software Adobe Flash (o simili), di tipo ShockWave Flash, con estensione .swf. Si tratta, in sostanza, di un cartone animato che pu\u00f2 essere realizzato sia in grafica raster (rappresentando i singoli frame poi visualizzati in rapida successione), sia mediante grafica vettoriale. L'animazione pu\u00f2 diventare anche interattiva, se alle immagini si aggiungono oggetti con codice scritto in ActionScript, linguaggio di scripting event-driven incluso nel software.\nNonostante i limiti di fruibilit\u00e0 nel caso di connessioni alla rete con Modem a 56 Kbps, questa tecnica si \u00e8 diffusa molto nel Web sia per la realizzazione di siti, sia per la produzione di cartoni animati amatoriali pubblicati on-line (i cosiddetti \"web cartoons\") e, grazie alla sua economicit\u00e0, \u00e8 alla base di serie televisive, spot pubblicitari, lungometraggi e cortometraggi animati.\nTra i software in grado di produrre file in formato .swf, si possono elencare Toufee, KoolMoves, Express Animator e Anime Studio.\nIn una accezione pi\u00f9 ampia, il termine Flash Animation non include soltanto i file con estensione\u00a0.swf, ma anche tutti quei cartoni animati che presentano caratteristiche quali colorazione a tinte unite, movimenti non puliti o realizzati in maniera sbrigativa.\nAdobe Flash \u00e8 stato ufficialmente abbandonato il 31 dicembre 2020.\nStoria.\nIl primo utilizzo di rilievo del formato di animazione Adobe Flash \u00e8 stato da parte del creatore di \"Ren &amp; Stimpy\" John Kricfalusi. Il 15 ottobre 1997, ha lanciato \"The Goddamn George Liquor Program\" , la prima serie di cartoni animati prodotta appositamente per Internet. La serie era interpretata da George Liquor (un personaggio immaginario che si dice abbia posto fine al lavoro di Kricfalusi in \"Ren &amp; Stimpy\" ) e il suo ottuso nipote Jimmy The Idiot Boy. Successivamente, Kricfalusi ha prodotto altri progetti animati con Adobe Flash Professional, inclusi diversi cortometraggi online per Icebox.com, spot televisivi e un video musicale. Subito dopo, i cartoni animati web hanno iniziato ad apparire su Internet con maggiore regolarit\u00e0.\nIl 26 febbraio 1999, in una pietra miliare per l'animazione Adobe Flash, la popolare serie web \"WhirlGirl \u00e8\" diventata la prima serie web animata Adobe Flash regolarmente programmata quando \u00e8 stata presentata in anteprima sul canale premium via cavo Showtime in una trasmissione televisiva senza precedenti e rilascio simultaneo sul sito web Showtime. Creato da David B. Williams e prodotto da Visionary Media, lo studio da lui fondato, \"WhirlGirl\" segue le avventure di una giovane supereroina che lotta per la libert\u00e0 in un futuro governato da un onnipotente \"impero mediatech\". La serie \u00e8 stata lanciata originariamente nella primavera del 1997 come fumetto web con animazione e suono limitati. Dopo aver ottenuto partner di syndication online, inclusiLycos.com e WebTV, la serie ha adottato per la prima volta l'animazione Adobe Flash nel luglio 1998. Dopo il suo debutto in Showtime, l'eroina titolare \u00e8 apparsa in oltre 50 webisodi Adobe Flash sul sito web di Showtime e ha recitato in un multimediale da un milione di dollari Showtime campagna di marketing. \n\"I Von Ghouls sono\" andati in diretta nel novembre 1999, presentando il primo gruppo musicale con episodi di cartoni animati online che includono canzoni originali, sulla scia dei cartoni animati del sabato mattina degli anni '70. Un certo numero di siti di portali popolari presentavano animazioni Adobe Flash durante il boom delle dot-com alla fine degli anni '90, tra cui Newgrounds, Icebox, MondoMedia, CampChaos, MediaTrip, Bogbeast e AtomFilms. Stan Lee, il defunto fondatore della Marvel Comics, ha lanciato un sito di fumetti animati.\nInternet ha visto anche la proliferazione di molti siti di cartoni animati Adobe Flash per soli adulti. Alcuni degli spettacoli di quel periodo sono passati ai media tradizionali, tra cui \"Queer Duck\" , \"Gary the Rat\" , \"Happy Tree Friends\" e i cortometraggi di JibJab dalla mentalit\u00e0 politica. Di tanto in tanto, la tendenza \u00e8 stata invertita: dopo essere stati cancellati sia dalla ABC che dalla Fox, Atom Films e Flinch Studio hanno creato episodi solo in rete di \"The Critic\" nel 2000-2001. In un altro caso, Adobe Flash \u00e8 quasi passato al grande schermo. \nNel 2000, un'altra pietra miliare nel mondo dell'animazione si \u00e8 verificata quando la prima animazione Adobe Flash di qualit\u00e0 broadcast \u00e8 andata in onda in televisione. Il video musicale di Dice Raw \"Thin Line between Raw and Jiggy\" \u00e8 apparso sul grande schermo a Resfest 2000, in televisione tramite BET e sul Web su siti come Sputnik7.com, Shockwave.com, Heavy.com ed \u00e8 stato anche incluso con il CD. La sua creazione \u00e8 diventata una delle prime produzioni di intrattenimento convergenti della storia dei media.\nDiverse case discografiche hanno sperimentato il rilascio di video musicali animati per promuovere le pubblicazioni dei loro artisti online, tra cui Madonna, Beastie Boys e Tenacious D; tuttavia, nessuno \u00e8 diventato il successo che ha consentito l'espansione dei video musicali animati in Flash. Adam Sandler e Tim Burton, tra gli altri, hanno pubblicato opere animate originali solo su Internet, ma non sono stati in grado di ideare modelli finanziari di successo e la tendenza si \u00e8 dissipata, in gran parte a causa della mancanza di sistemi di micro-pagamento praticabili.\nDiverse famose serie online sono attualmente prodotte in Adobe Flash Professional, come \"Off-Mikes\" , vincitore di un Emmy Award, prodotto da ESPN e Animax Entertainment; \"Gotham Girls\" e \"Lobo\" , prodotto dalla Warner Bros.; \"Crime Time\" , prodotto da Future Thought Productions e \"Homestar Runner,\" prodotto da Mike e Matt Chapman.\nMolte delle serie televisive animate di oggi sono prodotte utilizzando Macromedia Flash, ispirandosi sia al costo di produzione relativamente basso che agli array unici di nuovi stili di animazione che possono essere raggiunti attraverso il mezzo, tra cui \"Metalocalypse\" , \"Being Ian\" , \"Foster's Home For Imaginary Friends\" , \"Kappa Mikey\" , \"Hi Hi Puffy AmiYumi\" , \"Happy Tree Friends\" , \"The Buzz on Maggie\" , \"Astroblast!\" , \"Odd Job Jack\" , \"Little Einsteins\" , \"Wow! Wow! Wubbzy!\" , \"Le Superchicche\" , A tutto \"reality\" , ilBBC Three mostrano \"scimmia polvere\" , il quattro canali mostrano \"moderna Toss\" , \"Yin Yang Yo!\" , \"Alejo e Valentina\" , \"Angry Birds Toons\" , \"Aaagh! E 'il signor Inferno Visualizza\" , \"Jake e il Never Land Pirates\" , \"La Guardia Leone\" , \"My Little Pony: L'amicizia \u00e8 magica\" su The Hub (tuttavia, questo spettacolo utilizza una versione pesantemente modificata del Flash 8), Cinemax s' \"Eli Barzellette sporche\" , \"Queer Duck\" di Showtime, \"The Mr. Peabody e Sherman Show\" di Netflix, \"The Loud House\" su Nickelodeon e \"Shorties Watching Shorties\" su Comedy Central.\nAltri spettacoli televisivi, come ad esempio \"Home Movies\" , \"Harvey Birdman, Attorney at Law\" , e \"Ballmastrz: 9009\" che sono tutti in onda su Cartoon Network 's Adult Swim blocco di programmazione, sono passati a Adobe Flash Professional da altre tecnologie di animazione e su Disney XD con \"calcio Buttowski: Suburban Daredevil\" .\nMolti festival di film d'animazione hanno risposto alla popolarit\u00e0 dell'animazione Adobe Flash aggiungendo categorie separate in concorso per \"cartoni animati web\" o \"cartoni animati Internet\". Inoltre, sono stati istituiti diversi concorsi Adobe Flash esclusivamente basati sul web. \nAdobe Flash Professional \u00e8 stato rinominato Adobe Animate nel 2016 per riflettere pi\u00f9 accuratamente la sua posizione di mercato, poich\u00e9 oltre un terzo di tutti i contenuti creati in Animate utilizzava HTML5 e anche per evitare confusione tra Adobe Flash Professional e Adobe Flash Player poich\u00e9 sono completamente diversi prodotti.\nDistribuzione.\nSebbene la creazione di animazioni utilizzando Adobe Animate potesse essere molto pi\u00f9 semplice e meno costosa delle tecniche di animazione tradizionali, la quantit\u00e0 di tempo, denaro e abilit\u00e0 richiesta per produrre un progetto utilizzando il software dipende dal contenuto e dallo stile scelti. La distribuzione su Internet era notevolmente pi\u00f9 semplice e meno costosa della trasmissione televisiva e siti Web come Newgrounds fornivano hosting gratuiti. Molte animazioni Adobe Flash sono state create da artisti individuali o dilettanti e molte che venivano distribuite per la prima volta sul web sono diventate abbastanza popolari da essere trasmesse in televisione, in particolare su reti come MTV e G4.\nStudi professionali.\nLa produzione di animazioni Adobe Flash godeva di una notevole popolarit\u00e0 nei principali studi di animazione di tutto il mondo, poich\u00e9 gli animatori sfruttavsno la capacit\u00e0 del software di organizzare un gran numero di risorse (come personaggi, scene, movimenti e oggetti di scena) per un successivo riutilizzo. Poich\u00e9 i file Adobe Animate erano in formato vettoriale, potevano essere utilizzati per trasferire l'animazione su una pellicola da 35 mm senza alcun compromesso in termini di qualit\u00e0 dell'immagine. Nel 2003, Big Idea Entertainment ha utilizzato Animate (quando si chiamava Flash) per realizzare Larryboy: The Cartoon Adventures. Questa funzione era utilizzata da diversi animatori indipendenti in tutto il mondo, tra cui Phil Nibbelink, che ha visto il suo lungometraggio di 77 minuti \"Romeo &amp; Juliet: Sealed with a Kiss\"uscito nelle sale nel 2006, e Nina Paley, che ha distribuito \"Sita Sings the Blues\" nel 2008. Per il film 50 Magical Years di Disneyland con il live action Steve Martin che interagisce con Paperino, l'animazione disegnata a mano di Paperino \u00e8 stata ripulita e colorata in Flash. \"The Drawn Together Movie: The Movie!\" , un film diretto in DVD della serie animata \"Drawn Together\" , prodotto da Comedy Central e pubblicato nell'aprile 2010, ha scartato l'animazione tradizionale della serie e ha utilizzato l'animazione Flash.\nCreazione di animazioni Adobe Flash da altri software.\nSono disponibili numerosi altri pacchetti software che possono creare output nel formato\u00a0.swf. Tra questi ci sono Vyond, Toon Boom, Xara Photo &amp; Graphic Designer, Serif DrawPlus, Toufee, Express Animator, CelAction 2D e Anime Studio. Questi front-end spesso forniscono supporto aggiuntivo per la creazione di cartoni animati, in particolare con strumenti pi\u00f9 personalizzati per animatori formati tradizionalmente, oltre a rigging aggiuntivo per i personaggi, che possono accelerare notevolmente l'animazione dei personaggi."}
{"id": "1355033", "revid": "1114445", "url": "https://it.wikipedia.org/wiki?curid=1355033", "title": "Circondario del Burgenland", "text": "Il circondario del Burgenland (in tedesco \"Burgenlandkreis\") \u00e8 uno dei circondari della Sassonia-Anhalt, in Germania. Il capoluogo \u00e8 Naumburg (Saale), il centro maggiore Wei\u00dfenfels.\nStoria.\n\u00c8 stato creato il 1\u00ba luglio 2007 con l'accorpamento del circondario di Wei\u00dfenfels al vecchio circondario omonimo."}
{"id": "1355036", "revid": "239497", "url": "https://it.wikipedia.org/wiki?curid=1355036", "title": "Gairo", "text": "Gairo (\"G\u00e0iru\" in sardo) \u00e8 un comune italiano di abitanti della provincia di Nuoro.\nGeografia fisica.\nTerritorio.\nIl comune di Gairo si trova nella subregione barbaricina dell'Ogliastra.\nStoria.\nL'area fu abitata gi\u00e0 in epoca nuragica.\nDurante il medioevo appartenne al Giudicato di Cagliari e fece parte della curatoria di Ogliastra. Alla caduta del giudicato (1258) pass\u00f2 sotto il dominio pisano, e nel 1324, con la sconfitta di Pisa, pass\u00f2 agli aragonesi. Nel 1363 il paese fu incorporato nella contea di Quirra, concessa dal re di Aragona a Berengario Carroz. Fu villa della contea fino al 1603, quando la contea fu trasformata in marchesato, feudo dei Centelles e poi degli Osorio de la Cueva. \nIl nucleo storico del paese (che oggi \u00e8 chiamato \"Gairo Vecchio\") fu semidistrutto da un'alluvione nel 1951, e in seguito venne completamente abbandonato, per ricostruire nuove abitazioni poco pi\u00f9 in quota rispetto al borgo semidistrutto e nella costa, formando poi queste ultime negli anni il paese di Cardedu.\nMonumenti e luoghi d'interesse.\nArchitetture civili.\nOsservatorio astronomico Ferdinando Caliumi.\nAperto al pubblico, il sito sorge a 1150 metri s.l.m. presso il monte Armidda. Passato a Gairo da Lanusei nel 2017 in seguito ad una sentenza apposita della Corte d'Appello di Cagliari e fondato dai soci dell'Associazione Ogliastrina di Astronomia con il contributo del comune di Lanusei nel 1989, svolge attivit\u00e0 di divulgazione e ricerca.\nSiti archeologici.\nDi notevole interesse \u00e8 il Nuraghe Serbissi, che divide esattamente i confini territoriali dei due Comuni di Gairo ed Osini.\nAree naturali.\nIl territorio di Gairo \u00e8 molto esteso: va dalle montagne del Gennargentu sino al mare. Fra i luoghi di interesse naturalistico presenti nel comune vi sono il Monte Perda Liana e la Grotta Taquisara, parzialmente visitabile grazie ad un percorso turistico guidato. La grotta sovrasta la frazione di Taquisara, da cui prende il nome, con circa 200 abitanti e distante circa 8\u00a0km da Gairo.\nSulla costa sono di pregio le spiagge di Su Sirboni e Coccorrocci, e l'imponente Monte Ferru, nel quale sono presenti delle suggestive vasche naturali chiamate \"Piscinas\". Sul monte si trovano, oltre che cinghiali, volpi ecc., anche specie di particolare importanza come il muflone, di cui si contano ancora diverse decine di esemplari.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 40 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa variante del sardo parlata a Gairo \u00e8 il campidanese ogliastrino.\nCultura.\nCarnevale.\nIl paese ospita uno dei Carnevali pi\u00f9 particolari dell'intera isola, Su Maimulu. \nOltre all'arcaica rappresentazione della lotta tra il bene ed il male nelle comunit\u00e0 rurali, diffusa in tutti i carnevali della Barbagia e dell'Ogliastra, e messa in scena a Gairo da \"S'Urtzu Ballabeni\" e \"Is omadoris (o peddincionis)\", il Carnevale tradizionale gairese \u00e8 arricchito da una serie di figure uniche, come \"Su cuadderi\" (vestito da cavallo, \u00e8 la figura parlante della rappresentazione, di cui detta i ritmi e l'avanzata) e \"Su poddinaiu\" (figura vestita da donna, getta crusca, simbolo di abbondanza, su altre figure e spettatori). L'avanzata di queste figure \u00e8 seguita da \"is maimulus\" (pronuncia gairese \"ir maimulusu\"), figure con indosso pelli e teste di animale (spesso con grosse corna) e campanacci. Queste figure scandiscono le fasi principali della rappresentazione, avanzando in modo sincrono e generando il classico ritmo/frastuono tramite i loro campanacci.\nPresenti poi anche sa \"filadora, s'ingrastula e sa martinica,\" diffuse anche negli altri centri ogliastrini.\nUn'altra particolarit\u00e0 del carnevale gairese \u00e8 la cosiddetta \"questua\". La rappresentazione carnevalesca \u00e8 infatti seguita da un carretto, trainato da due figure vestite da buoi (o di stracci), \"trasulau\" e \"malandau\". All'interno del carretto trova posto un grosso fantoccio con fattezze umane \"Santu Nan\u00ec\" e un otre. Il carretto serve a raccogliere le offerte della comunit\u00e0 per il Carnevale, vino, salumi, formaggi e dolci. Questi doni vengono appesi ai balconi e \"is maimulus\" devono guadagnarseli scalando grondaie o arrampicandosi sui balconi. Al loro passaggio \"trasulau e malandau\" invitano la comunit\u00e0 ad offrire qualcosa, attraverso il classico grido \"Donai a buffai a Santu Nan\u00ec\" (Date da bere a Santu Nan\u00ec).\nAl termine dei festeggiamenti tutto il ricavato \u00e8 utilizzato per un grosso banchetto, cui tutta la comunit\u00e0 \u00e8 invitata a prendere parte.\nIl periodo carnevalesco ha inizio il 17 gennaio, con il fal\u00f2 di Sant'Antonio. Nella piazza principale del paese viene acceso un grosso fal\u00f2, in cui vengono arrostiti i cinghiali messi a disposizione dalle squadre dei cacciatori (organizzatori dell'evento). Ad un certo punto entra in scena \"s'omini 'e facci\", una figura che assume pubblicamente, davanti alla comunit\u00e0 gairese, la responsabilit\u00e0 per l'organizzazione dei festeggiamenti legati a \"Su Maimulu\". A questo punto, in modo quasi solenne, entrano in scena \"s'urtzu ballabeni, is maimulus\" e le altre figure, che con la fuliggine del fal\u00f2 anneriscono i loro visi e completano il loro mascheramento, dando il via alle rappresentazioni, che durano fino al mercoled\u00ec delle ceneri.\nAl periodo carnevalesco e a \"Su Maimulu\" \u00e8 legata anche la leggenda di \"Marti Perra\" (letteralmente Marted\u00ec Grasso). Secondo la credenza, \"Marti Perra\" era un grosso gatto che puniva (squartandolo) chiunque, nei giorni de \"Su Maimulu\", venisse sorpreso a lavorare nei campi, omettendo di partecipare ai festeggiamenti. L'arrivo di \"Marti Perra\" era annunciato da un'inquietante filastrocca:\n\"Non mi neris at\u00f2,\"\n\"ca Marti Perra s\u00f2,\"\n\"deu soi Marti Perra,\"\n\"benniu po ti ferriri\"\n\"Non scacciarmi (come un gatto qualsiasi), io sono \"Marti Perra\", sono \"Marti Perra\" e sono venuto a farti del male\".\nLa leggenda aveva un valore sociale, serviva infatti ad incentivare la partecipazione di tutti a \"Su Maimulu\", rafforzando i legami sociali e sfruttando la circostanza e l'ambiente di festa per risolvere divergenze tra i membri della comunit\u00e0.\nI festeggiamenti carnevaleschi sono organizzati a cura dell'Associazione Culturale \"Su Maimulu\" che, formata da pi\u00f9 di 30 volontari, ricostruisce artigianalmente e seguendo alla lettera i racconti e gli insegnamenti degli anziani, mascheramenti e rappresentazioni. Anche le fasi relative alla lavorazione delle pelli sono svolte \"all'antica\", con stiratura a mano. La stiratura \u00e8 una delle fasi pi\u00f9 lunghe e faticose della lavorazione. Ogni pelle necessita di circa un'ora e mezzo di lavoro, per completare un mascheramento occorrono solitamente almeno 3 pelli.\nInfrastrutture e trasporti.\nFerrovie.\nNell'abitato di Gairo Taquisara \u00e8 presente la stazione di Gairo, posta lungo la ferrovia Mandas-Arbatax dell'ARST, dal 1997 in uso esclusivamente a fini turistici nell'ambito del servizio Trenino Verde. L'impianto, che \u00e8 di norma attivo prevalentemente tra aprile e ottobre con un'attivit\u00e0 quasi quotidiana in estate, era inoltre lo scalo d'origine di una ferrovia per Jerzu, dismessa nel 1956."}
{"id": "1355039", "revid": "172866", "url": "https://it.wikipedia.org/wiki?curid=1355039", "title": "Flash animation", "text": ""}
{"id": "1355044", "revid": "287204", "url": "https://it.wikipedia.org/wiki?curid=1355044", "title": "S\u00e2ntana", "text": "S\u00e2ntana (in ungherese \"\u00dajszentanna\") \u00e8 una citt\u00e0 della Romania di abitanti, ubicata nel distretto di Arad, nella regione storica della Transilvania.\nLa presenza della citt\u00e0 \u00e8 documentata si riferisce ad un antico insediamento, denominato \"Coml\u0103u\u015f\", citato in un documento ecclesiastico del 1334 che inserisce la localit\u00e0 nell'arcidiocesi di P\u00e2ncota; all'epoca del dominio dell'Impero austro-ungarico, \"Coml\u0103u\u015f\" venne unita con un borgo denominato \"Sf\u00e2nta Ana\", ubicato a Sud-Est, a formare l'attuale S\u00e2ntana."}
{"id": "1355046", "revid": "33689", "url": "https://it.wikipedia.org/wiki?curid=1355046", "title": "Publio Elio Adriano Afro", "text": "Afro era di discendenza romana, ma proveniva dalla Spagna. Sua madre era la matrona romana Ulpia Traiana, sorella di Marco Ulpio Traiano e dunque zia dell'imperatore Traiano e di sua sorella Ulpia Marciana, che erano quindi i suoi cugini. Il padre di Afro era il senatore romano Publio Elio Adriano Marullino, originario di \"Picenum\", una colonia romana dell'epoca di Lucio Cornelio Silla; i suoi antenati avevano lasciato l'Italia per stabilirsi a Italica, nei pressi della moderna Siviglia, in Spagna. Il nonno di Afro, Marullino, fu il primo della famiglia a ottenere il rango senatoriale.\nServ\u00ec in Mauretania e per il suo valore ricevette l\"'agnomen\" \"Afer\", cio\u00e8 \"Africano\"; dalla moglie Domizia Paulina, una donna romana di rango senatoriale proveniente da \"Gades\" (Cadice, Spagna), ebbe diversi figli, tra cui Elia Domizia Paulina e Publio Elio Adriano. Afro e la moglie morirono nell'85/86, e Adriano venne messo sotto la tutela del cugino Traiano e del funzionario Publio Acilio Attiano."}
{"id": "1355047", "revid": "3082", "url": "https://it.wikipedia.org/wiki?curid=1355047", "title": "Elio Adriano Afro", "text": ""}
{"id": "1355055", "revid": "124991305", "url": "https://it.wikipedia.org/wiki?curid=1355055", "title": "Caterpillar (azienda)", "text": "Caterpillar Inc. conosciuta internazionalmente anche con l'abbreviazione CAT, \u00e8 un'azienda statunitense con sede a Peoria (Illinois), inserita nella Fortune 100 che progetta, sviluppa, ingegnerizza, costruisce, commercializza e vende macchinari edili, motori a combustione interna, servizi finanziari e assicurazioni a clienti attraverso una rete di vendita globale. \u00c8 l'azienda di produzione di macchinari da costruzione pi\u00f9 grande al mondo.. Nel 2018, Caterpillar ha raggiunto il #65 della lista Fortune 500 e posizione #238 presso la lista Global Fortune 500. Le azioni Caterpillar sono vendute sotto l'indice Dow Jones.\nCaterpillar Inc. fonda le sue origini nella fusione tra la Holt Manufacturing Company e la C. L. Best Tractor Company avvenuta nel 1925, con la quale si cre\u00f2 una nuova entit\u00e0, la Caterpillar Tractor Company con sede in California. Nel 1986, l'azienda si \u00e8 riorganizzata come azienda del Delaware sotto l'attuale nome, Caterpillar Inc. Il quartier generale di Caterpillar \u00e8 situato a Deerfield nell'Illinois; \u00e8 stato annunciato nel gennaio del 2017 che nel corso dell'anno la societ\u00e0 avrebbe spostato la propria sede da Peoria, nell'Illinois a Deerfield, sempre nello stesso stato, cancellando i piani di espansione a Peoria del 2015 che prevedevano la costruzione di un nuovo quartier generale in centro citt\u00e0 da 800 milioni di dollari.\nStoria.\nFamosa per i suoi prodotti caratterizzati da cingolati e dal tipico colore giallo, Caterpillar produce una vasta gamma di veicoli pesanti, principalmente mezzi d'opera e macchinari per costruzione e movimento terra, tra cui il bulldozer (ad es. il Caterpillar D9). Caterpillar Challenger fu il primo con cingoli in gomma. Cat Lift Trucks \u00e8 la Divisione Carrelli Elevatori del Gruppo. Caterpillar ha prodotto e produce tuttora mezzi per l'United States Army, cos\u00ec come anche per altri eserciti nel mondo.\nCaterpillar \u00e8 quotata alla Borsa di New York e fa parte dell'indice Dow Jones Industrial Average. Nel 2018 la rivista \"Fortune\" ha inserito l'azienda al 65\u00ba posto delle migliori 500 aziende e al 256\u00ba posto delle migliori 500 aziende mondiali.\nNel 2016 la Caterpillar ha chiuso la fabbrica di Gosselies, in Belgio: hanno perso il lavoro circa 2.200 dipendenti, la produzione \u00e8 stata spostata nella fabbrica di Grenoble, in Francia, e fuori dall\u2019Unione Europea.\nPresenza in Italia.\nIn Italia (2021), la Cat ha 3 stabilimenti: ex Bitelli, Caterpillar prodotti stradali S.r.l., produttrice di macchinari per asfaltare le strade (Minerbio - Bo); Caterpillar Mec-track S.r.l., azienda produttrice di rulli per sottocarro (Valsamoggia - Bo); ex Sima industrie, Caterpillar Hydraulics Italia S.r.l. (Jesi - An), produttrice di cilindri idraulici per sottocarro. Di quest'ultima, il 10 dicembre 2021, ne ha annunciato la chiusura, comunicando contestualmente il licenziamento di 270 dipendenti dello stabilimento."}
{"id": "1355056", "revid": "1543377", "url": "https://it.wikipedia.org/wiki?curid=1355056", "title": "Grumman F4F Wildcat", "text": "Il Grumman F4F Wildcat fu un aereo da caccia imbarcato, monomotore, monoposto e monoplano ad ala media, sviluppato dall'azienda aeronautica statunitense Grumman Aircraft Engineering Corporation nei tardi anni trenta.\nProdotto tra la fine del decennio ai primi anni quaranta, fu il successore, nonch\u00e9 discendente, dell'F3F, l'ultimo caccia biplano in servizio con l'United States Navye dell'intera aeronautica degli Stati Uniti d'America. Progettato originariamente a sua volta come biplano, fu in seguito modificato sacrificando parte della maneggevolezza per ottenere quella velocit\u00e0 che un velivolo a doppio piano alare non poteva garantire e di cui un intercettore aveva bisogno.\nFu il principale caccia imbarcato sulle portaerei della U.S. Navy tra il 1941 e il 1942, ovvero nei primi due anni di partecipazione alla seconda guerra mondiale.\nAlcune versioni potenziate, tra cui l'FM Wildcat costruito dalla General Motors, rimasero operative fino al termine del conflitto soprattutto come equipaggiamento delle portaerei di scorta, unit\u00e0 che non potevano gestire i pi\u00f9 grossi e potenti Grumman F6F Hellcat o i Chance Vought F4U Corsair, che li soppiantarono invece sulle portaerei di squadra.\nStoria del progetto.\nNell'autunno del 1935 il Bureau of Aeronautics (BuAer), il dipartimento della US Navy deputato alla gestione del materiale e tecnologia della propria componente aerea, espresse l'esigenza di avviare la sostituzione dei modelli di caccia allora in linea sulla propria flotta di portaerei con velivoli tecnologicamente pi\u00f9 avanzati, ritenendo la configurazione biplana oramai obsoleta e valutando le potenzialit\u00e0 di quella monoplana, soluzione tecnica che permetteva una maggiore velocit\u00e0 massima a scapito della manovrabilit\u00e0.\nLa Grumman, che gi\u00e0 da due anni aveva fornito alla marina statunitense il nuovo Grumman FF, caccia biplano biposto che aveva introdotto nella sua progettazione la nuova tecnologia del carrello d'atterraggio retrattile, decise di seguire nuovamente questa configurazione e quando il 15 novembre il BuAer emise le specifiche present\u00f2 il G-16, denominazione aziendale del prototipo poi identificato XF4F-1 in base all'allora sistema di designazione adottato dalla US Navy, velivolo che sostanzialmente riprendeva il concetto di base dell'FF estremizzandolo e dotandolo di una versione pi\u00f9 potente del motore radiale Wright R-1820. A quella stessa specifica risposero la Brewster con l'XF2A-1 e la Seversky l'XFN-1, entrambi modelli monoplano.\nDurante i primi mesi del 1936 gli ingegneri dell'ufficio tecnico Grumman si resero conto che il loro modello non era in grado di raggiungere le prestazioni richieste dal capitolato, per cui Leroy Grumman chiese alla US Navy il permesso di modificare il progetto e di partecipare alla gara d'appalto con un modello monoplano. Il contratto di costruzione per il prototipo del nuovo progetto, indicato dalla marina come XF4F-2, ebbe luogo il 28 luglio 1936 con il numero d'ordine 46973.\nIl nuovo modello fu confrontato con il Buffalo ma, sebbene il XF4F-2 risultasse leggermente pi\u00f9 veloce, nuovamente la scelta cadde sul velivolo proposto dalla Brewster Aeronautical Corporation alla quale fu emesso un ordine di produzione..\nTecnica.\nIl Wildcat fu progettato attorno alla fine degli anni trenta, imponendo alla U.S. Navy un salto di qualit\u00e0 nel campo degli aerei imbarcati e nonostante la forma tozza, riusciva a essere abbastanza aerodinamico grazie soprattutto alla forma della parte posteriore della fusoliera che si rastremava in maniera netta e rapida fino ai piani di coda, favorendo una considerevole diminuzione della resistenza complessiva del velivolo.\nL'ala era in posizione media, di ampia superficie e larga corda. Anche lo spessore relativo era elevato, nonostante che il carrello d'atterraggio, a carreggiata stretta, fosse interamente sistemato nella fusoliera.\nIl velivolo fu originariamente progettato con un armamento di due mitragliatrici Browning M2 da 12,7\u00a0mm alloggiate sulla cappottatura del motore radiale. L'originale propulsore da 1.050 cavalli fu presto sostituito con un'unit\u00e0 da 1.200 CV e il maggior ingombro comport\u00f2 lo spostamento delle armi dal muso alle ali, ora rinforzate e, successivamente, rese ripiegabili.\nVersioni pi\u00f9 recenti, denominate \"FM2\", erano dotate di un motore da 1.350\u00a0CV e di bombe da 250 libbre (113\u00a0kg) per dare al velivolo capacit\u00e0 di cacciabombardiere.\nL'aereo impiegava circa 1 minuto per salire a 1.000 metri e la picchiata, nelle specifiche dei manuali, era ammessa fino a 650\u00a0km/h; tuttavia il dato era puramente cautelativo perch\u00e9 la robusta struttura del Wildcat era in grado di tollerare velocit\u00e0 di picchiata pi\u00f9 elevate: se molti piloti non avessero infranto tale limite, infatti, non avrebbero potuto inseguire il ben pi\u00f9 agile rivale giapponese Mitsubishi A6M \"Zero\".\nA fronte di una sacrificata maneggevolezza, il Wildcat non era secondo a nessuno quanto alla propria robustezza strutturale: poteva reggere molti pi\u00f9 danni delle sue controparti nemiche ed era in grado di trasportare pi\u00f9 armi. \nImpiego operativo.\nIl caccia entr\u00f2 in servizio alla met\u00e0 del 1940 e fu ordinato in 100 esemplari dalla Francia; poich\u00e9 questa nazione cadde di l\u00ec a pochi mesi per mano della Germania nazista, i caccia furono consegnati alla Gran Bretagna che li rese operativi nella Fleet Air Arm della Royal Navy col nome di Martlet. I Martlet non ottennero un consenso incondizionato perch\u00e9 non erano dotati di ali ripiegabili (che apparvero solo nei modelli successivi), mancanza che creava problemi di movimentazione sui piccoli ponti delle portaerei inglesi.\nIl 25 dicembre 1940 la prima vittoria fu ottenuta con l'abbattimento di uno Junkers Ju 88 tedesco al largo della base navale di Scapa Flow. I primi combattimenti sul fronte occidentale e relativi ad aerei in partenza da una portaerei, avvennero nell'estate del 1941: in una missione di protezione a un convoglio che ebbe un considerevole successo, i Martlet decollarono dall\"'Audacity\" (una delle prime portaerei di scorta inglesi) e abbatterono parecchi bombardieri Focke-Wulf Fw 200 Condor.\nSuccessivamente, durante le grandi battaglie aeronavali del 1942, gli F4F operarono anche delle portaerei, combattendo accanitamente nelle battaglie di giugno e agosto e partecipando all'operazione Torch, che comport\u00f2 l'invasione del Marocco ed Algeria all'epoca ancora sotto l'amministrazione del governo di Vichy. Qui ebbero luogo una serie di battaglie aeree che videro gli F4F combattere anche contro i connazionali Curtiss Hawk H-75, riportando 15 vittorie contro 7 perdite. L'impiego dei Martlet, anche da aeroporti algerini fu marginale, dato il numero di velivoli, l'888 Squadron, scortato dall'885 su Seafire, l'8 maggio 1943 partecip\u00f2 all'attacco alle barche che traghettavano italiani e tedeschi da Capo Bon (Tunisia) verso la Sicilia e furono intercettati dalle Staffeln 4+5+6 del II/JG 77 di stanza a Trapani-Milo, abbattendone un paio di coppie.\nFu per\u00f2 nel Pacifico che la macchina ebbe il suo maggiore e pi\u00f9 impegnativo impiego; gli statunitensi usarono l'F4F sia a terra (le squadriglie dei Marines) sia sulle grandi portaerei: il Wildcat fu la spina dorsale della difesa aerea americana sia nella Battaglia del Mar dei Coralli sia nelle Midway e gioc\u00f2 un ruolo importante nell'offensiva a Guadalcanal. In seguito, fu imbarcato e impiegato intensamente sulle piccole portaerei di scorta grazie alle sue dimensioni pi\u00f9 contenute rispetto agli altri caccia navali statunitensi.\nCon l'arrivo dello F6F Hellcat, lo F4F inizi\u00f2 a essere gradualmente ritirato dai reparti di prima linea, ma continu\u00f2 il suo impiego sulle portaerei di scorta.\nGli equipaggi dell'F4F dichiararono un totale di 905 abbattimenti contro 178 perdite, a tutto il 1943.\nL'ultimo di quasi aerei venne consegnato nel 1945."}
{"id": "1355057", "revid": "108107", "url": "https://it.wikipedia.org/wiki?curid=1355057", "title": "Caterpillar Inc", "text": ""}
{"id": "1355058", "revid": "1543377", "url": "https://it.wikipedia.org/wiki?curid=1355058", "title": "Nazionale di calcio delle Isole Cook", "text": "La nazionale di calcio delle Isole Cook \u00e8 la selezione calcistica nazionale delle Isole Cook ed \u00e8 posta sotto l'egida della Federazione calcistica delle Isole Cook, a sua volta subordinata alla FIFA.\nCon una popolazione di circa 24 000 abitanti le Isole Cook sono una delle nazioni con la popolazione pi\u00f9 bassa affiliate alla FIFA.\nOccupa la 192\u00aa posizione del ranking FIFA.. Il suo esordio si \u00e8 svolto contro ed \u00e8 terminata 30-0 a favore di quest'ultimo. Essa rappresenta la pi\u00f9 grande sconfitta della nazionale, superata in peggio solo dalle con una sconfitta per 31-0 contro l'.\nSquadra.\n\"Giocatori convocati per il primo turno delle qualificazioni al Mondiale 2014.\"\n! colspan=\"9\" bgcolor=\"#007c48\" align=\"left\" |\n! colspan=\"9\" bgcolor=\"#007c48\" align=\"left\" |\n! colspan=\"9\" bgcolor=\"#007c48\" align=\"left\" |"}
{"id": "1355059", "revid": "1543377", "url": "https://it.wikipedia.org/wiki?curid=1355059", "title": "Protomoteca", "text": "La protomoteca \u00e8 una raccolta di statue e busti, solitamente in bronzo. La parola deriva dalla lingua greca, che con il termine \"protom\u00e9\" (\u03c0\u03c1\u03bf\u03c4\u03bf\u03bc\u03ae, dal verbo \u03c0\u03c1\u03bf\u03c4\u03ad\u03bc\u03bd\u03c9, tagliare anteriormente) indicava una testa umana o animale in rilievo che decorava le strutture architettoniche dell'antichit\u00e0.\nFra le raccolte pi\u00f9 importanti, si ricorda la \"Sala della Protomoteca\" nel palazzo del Campidoglio a Roma, con busti in marmo."}
{"id": "1355061", "revid": "125236724", "url": "https://it.wikipedia.org/wiki?curid=1355061", "title": "Sukhoi Su-30", "text": "Il Sukhoi Su-30 (in cirillico: \u0421\u0443\u0445\u043e\u0439 \u0421\u0443-30; nome in codice NATO: Flanker-C) \u00e8 una famiglia di caccia multiruolo ognitempo super-manovrabile di fabbricazione sovietica, appartenenti alla quarta generazione o generazione 4+, sviluppato dalla Sukhoi Corporation a partire dal Su-27UB al fine di potenziare le forze aeree russe ed entrata in servizio a partire dal 1996.\nProgettati per condurre un ampio ventaglio di missioni, dall'interdizione profonda in territorio ostile (Su-30SM) all'attacco al suolo (Su-30M2) dal pattugliamento alla scorta armata, l'inedita configurazione biposto permette al velivolo di operare anche come posto comando per gregari ed altri velivoli amici.\nIl Su-30 ha riscosso un notevole successo commerciale, ottenuto in particolare tra le forze aeree dei continenti asiatico (Cina, India, Malesia, Vietnam) ed africano (Algeria) molte delle quali hanno richiesto configurazioni ad-hoc del velivolo (es. MKI ed MKK).\nHa ricevuto il battesimo del fuoco nel corso della guerra civile siriana.\nCostantemente aggiornato nell'arco della propria vita operativa, al 2022 \u00e8 in fase di consegna presso le forze armate russe la versione SM2 (nome in codice NATO: Flanker-H) priva di componenti di fabbricazione estera e dotata degli stessi propulsori e dello stesso radar AESA impiegati sul Su-35, nel tentativo di standardizzare le due piattaforme abbassandone i costi di manutenzione e servizio.\nStoria.\nCommercializzazione.\nLa Cina ha ordinato in tutto 114 Su-30mkk da consegnare in 3 lotti: il primo da 38 Su-30, ordinato nell'agosto 1999 per 2 miliardi di dollari e consegnato completamente a partire dai primi 10 arrivati nel dicembre 2000 (oppure il giugno 1999, contratto per 72 Su-30mkk a 35 milioni di dollari l'uno?); il secondo, ordinato nel 2001 per altri 38 Su-30 da consegnare tra il 2002 ed il 2003; il terzo di altri 38 Su-30 con nuovo radar Phazotron N II R per usare i missili Kh-31a (questi 38 verranno consegnati probabilmente alla PLAN, Marina di Liberazione Popolare). Discussioni in corso per la cessione della licenza per la produzione di 250 Su-30 da costruire in Cina.\nTra il 1998 e il 1999 \u00e8 stato firmato dall'India l'acquisto dalla Russia di 40 Su-30mki per un totale di 1,5-1,8 miliardi di dollari (finora 8 consegnati\u2026). Discussioni su contratti di produzione in India su licenza di 100 Su-30mki a partire dal 2001.\nIl 15 giugno 2006 Il presidente Hugo Ch\u00e1vez ha reso noto il contratto per l'acquisto di 24 caccia Su-30mk2. I primi 2 velivoli sono stati consegnati nel 2006, 8 nel 2007 e i rimanenti 14 nel 2008. Sono in corso trattative per l'acquisto di altri esemplari.\nL'Angola, che ha gi\u00e0 in dotazione i vecchi Sukhoi 27, ha ordinato nell'ottobre 2013 18 Sukhoi 30 per un importo di circa un miliardo di dollari.\nCaratteristiche.\nVelivolo derivato dal Su-27 con doppia deriva verticale e configurazione biposto. Presenta alette canard sulla parte anteriore dell'abitacolo. Rileva tutte le missioni del Su-27 e pu\u00f2 essere impiegato per missioni di bombardamento ed anche come posto comando o per illuminare bersagli per i gregari. "}
{"id": "1355062", "revid": "1409041", "url": "https://it.wikipedia.org/wiki?curid=1355062", "title": "Kennet Andersson", "text": "Caratteristiche tecniche.\nMolto abile nel gioco aereo grazie alle sue capacit\u00e0 in elevazione, era un attaccante dotato di grande spirito di sacrificio e avvezzo a mandare in gol i compagni di squadra.\nCarriera.\nGiocatore.\nClub.\nDopo i primi anni nelle serie minori svedesi viene acquistato dall'IFK G\u00f6teborg in cui gioca 3 anni, nell'ultimo di questi segna 13 gol in 16 partite, in seguito viene acquistato dal Malines in cui per\u00f2 non brilla nei due anni di militanza, a met\u00e0 della seconda stagione viene ceduto al Norrk\u00f6ping in cui riesplode come cannoniere segnando 8 gol in 13 partite. \nPoi andr\u00e0 in Francia nel Lilla e Caen riscuotendo un buon successo, prima di arrivare in Italia, a e Bologna dove vince con i felsinei la Coppa Intertoto.\nAll'inizio della stagione 1999-2000 si trasferisce alla Lazio dove conquista la Supercoppa europea nella finale unica allo stadio Louis II di Monaco contro il . Con la Lazio colleziona solo due presenze in campionato senza realizzare reti, prima di ritornare al Bologna. Chiuder\u00e0 la sua carriera giocando prima in Turchia nel Fenerbah\u00e7e e poi in Svezia nelle file del G\u00e5rda, squadra neopromossa nella sesta serie nazionale. Viene definito da Fabio Cannavaro il calciatore pi\u00f9 difficile da marcare in assoluto.\nNazionale.\nCon la nazionale partecip\u00f2 nel 1992 al campionato europeo giocato in patria e chiuso in semifinale contro la (segn\u00f2 una rete nel torneo), e poi nel mondiale americano del 1994 in cui fu la rivelazione del torneo segnando contro il (futuro campione) nel girone eliminatorio, poi una doppietta all' negli ottavi di finale, poi nei quarti il gol al minuto 115' che consent\u00ec agli svedesi di pareggiare contro i romeni che vincevano 2-1 (la Svezia pass\u00f2 poi il turno ai rigori), in semifinale ritrov\u00f2 il Brasile che vinse per 1-0, e nella finale di consolazione Andersson segn\u00f2 ancora alla il suo quinto gol, la Svezia vinse 4-0 e concluse con un inaspettato quanto meritato terzo posto.\nDirigente sportivo.\nDal 2018, Andersson entra a far parte dei quadri dirigenziali dell'IFK G\u00f6teborg prima in veste di membro del consiglio direttivo per poi ricoprire l'incarico come direttore sportivo del club svedese."}
{"id": "1355063", "revid": "602145", "url": "https://it.wikipedia.org/wiki?curid=1355063", "title": "Tiziano Vecellio", "text": "Artista innovatore e poliedrico, maestro con Giorgione del tonalismo, Tiziano Vecellio fu uno dei pochi pittori italiani titolari di una vera e propria azienda, accorto imprenditore della bottega oltre che della sua personale produzione, direttamente a contatto con i potenti dell'epoca, suoi maggiori committenti. Il rinnovamento della pittura di cui fu autore si bas\u00f2, in alternativa al michelangiolesco \u00abprimato del disegno\u00bb, sull'uso personalissimo del colore. L'accordo fra le diverse zone cromatiche (tonalit\u00e0 di colori caldi e freddi) e l'uso sapiente della luce conferiscono unit\u00e0 alle scene rappresentate.\nTiziano us\u00f2 la forza espressiva del colore materico e poi, entrando nella piena maturit\u00e0, abbandon\u00f2 la spazialit\u00e0 bilanciata, il carattere solare e fastoso del colore del Rinascimento, assumendo il dinamismo proprio del manierismo e giocando con libert\u00e0 nelle variazioni cromatiche in cui il colore era reso \"pi\u00f9 duttile, pi\u00f9 sensibile agli effetti della luce\".\nBiografia.\nOrigini.\nTiziano nacque a Pieve di Cadore da una giovane ragazza ampezzana, che lavorava nella cittadina al confine fra la Serenissima Repubblica di Venezia e i possedimenti imperiali a servizio del casato Vecellio, famiglia nota e agiata, dedita per generazioni al giureconsulto e all'amministrazione locale, ma anche all'arte, avendo espresso solo tra la fine del XV e la prima met\u00e0 del XVII secolo nove pittori. La presenza del presunto capostipite Guecelus (o Vacelus), notaio, \u00e8 attestata a Pieve gi\u00e0 nel 1240. Tiziano era uno dei cinque figli di Gregorio (morto nel 1538), consigliere e capitano delle milizie, e Lucia. Morta la madre in giovane et\u00e0, Tiziano venne riportato presso la casa paterna a Pieve di Cadore.\nLa questione della data di nascita.\nNonostante la relativa ricchezza di fonti a disposizione su Tiziano, \u00e8 sconosciuta la data di nascita: non \u00e8 una questione astratta, ma conoscere almeno l'anno di nascita significa anche, evidentemente, stabilire quando Tiziano ha potuto cominciare a dipingere e quando, verosimilmente, ha iniziato a staccarsi dallo stile dei maestri, e cos\u00ec via. Una ormai poco diffusa tradizione poneva la data di nascita tra il 1473 e il 1490; l'atto di morte, redatto nel 1576, registra un'et\u00e0 di 103 anni, e dunque l'anno di nascita sarebbe il 1473, ma la preferenza dei pi\u00f9 si coagulava intorno al 1477: questa ipotesi era basata in particolare sulla lettera scritta da Tiziano a Filippo II il 1\u00ba agosto 1571, nella quale l'artista afferma di avere novantacinque anni. Ma oggi si \u00e8 inclini a pensare che lo stesso Tiziano possa aver falsificato la propria et\u00e0, poich\u00e9, reclamando un proprio credito nei confronti del re per alcuni dipinti, potrebbe essersi aumentato gli anni per impietosire l'illustre committente.\nLa critica moderna aveva invece assestato la data della nascita tra il 1488 e il 1490, sulla base del \"Dialogo della pittura\" di Ludovico Dolce, in cui si afferma che, all'epoca dei perduti affreschi al Fondaco dei Tedeschi, eseguiti con Giorgione nel 1508, Tiziano non arrivava a vent'anni; tale dato appare confermato, seppure contraddittoriamente, da Giorgio Vasari, il quale afferm\u00f2 che Tiziano era nato nel 1480 e che non aveva pi\u00f9 di diciott'anni quando inizi\u00f2 a dipingere alla maniera di Giorgione e che tuttavia ne aveva circa settantasei nel 1566, quindi slittando in avanti di dieci anni. Ovviamente, a parte le contraddizioni di Vasari, che comunque prendeva le sue informazioni dal Dolce, quest'ultimo avrebbe potuto abbassargli l'et\u00e0 per farlo apparire pi\u00f9 giovane: essendogli amico e tessendone spesso l'apologia nella sua opera, voleva probabilmente farlo apparire pi\u00f9 precoce.\nRecentemente \u00e8 stata avanzata un'ipotesi intermedia, secondo la quale la data di nascita di Tiziano sarebbe compresa tra il 1480 e il 1485. La plausibilit\u00e0 di questa asserzione \u00e8 basata sullo studio delle prime opere di Tiziano e sul fatto che non si conoscerebbero lavori possibili di Tiziano databili prima del 1506.\nUn dipinto in questo senso illuminante \u00e8 \"Jacopo Pesaro presentato a san Pietro da papa Alessandro VI\", opera votiva eseguita per celebrare la vittoria della flotta veneziana e papale di Santa Maura sui Turchi il 28 giugno 1502. Gi\u00e0 ascritto tradizionalmente al 1508-1512, una rilettura pi\u00f9 approfondita ne ha anticipato la datazione al 1503-1506, facendone il primo lavoro noto dell'artista. Il committente, infatti, comandante delle forze cristiane a cui il dipinto \u00e8 dedicato, dovette richiedere la pala subito dopo la battaglia e comunque prima del 1503, anno della morte del pontefice promotore dell'impresa, che sub\u00ec subito dopo una sorta di \"damnatio memoriae\". Il Pesaro, comunque, non fece ritorno a Venezia prima del 1506, anno probabile della consegna.\nIl dipinto stesso suggerisce stilisticamente l'attivit\u00e0 di un artista giovane, ancora in bilico tra pi\u00f9 maestri: la figura del papa Alessandro VI ha i modi un po' antiquati della pittura di Gentile Bellini, prima figura di riferimento di Tiziano; san Pietro ha invece le caratteristiche di approfondimento psicologico proprie del secondo maestro di Tiziano, Giovanni Bellini, all'epoca nume tutelare della pittura veneta, e quindi probabilmente la sua fattura \u00e8 posteriore di alcuni mesi. Tuttavia \u00e8 il terzo ritratto, quello del Pesaro, a colpire maggiormente, perch\u00e9 \u00e8 inconfutabilmente Tiziano, fin d'ora del tutto consapevole del suo stile, dando un primo assaggio della pienezza della sua arte. A poco meno di vent'anni quindi, Tiziano doveva essere in grado di accaparrarsi a Venezia una commissione prestigiosa.\nFormazione (1490-1510).\nSecondo la tradizione, a dieci anni Tiziano inizi\u00f2 a manifestare il proprio talento:\nAncora bambino, quindi, lasci\u00f2 il Cadore con il fratello maggiore Francesco e si stabil\u00ec a Venezia, dove lo zio Antonio ricopriva una carica pubblica. Il mosaicista Sebastiano Zuccato insegn\u00f2 ai ragazzi i primi rudimenti tecnici; mentre Francesco, per\u00f2, orient\u00f2 i suoi interessi verso l'imprenditoria e la vita militare, Tiziano venne messo a bottega da Gentile Bellini, pittore ufficiale della Serenissima. Probabilmente alla morte del maestro, avvenuta nel 1507, il giovanotto pass\u00f2 a collaborare con Giovanni Bellini, subentrato al fratello anche nel ruolo di pittore ufficiale.\nVenezia al tempo di Tiziano.\nQuando, sul finire del Quattrocento, il giovane Vecellio arriv\u00f2 nella citt\u00e0 lagunare, questa viveva uno dei suoi periodi pi\u00f9 prosperi. Citt\u00e0 tra le pi\u00f9 popolose d'Europa, dominava i commerci del Mediterraneo, avendo annesso nel 1489, dopo la vicenda che coinvolse Caterina Cornaro, anche Cipro. La via delle Indie era per\u00f2 ormai aperta e quindi progressivamente il Mediterraneo andava perdendo d'importanza; inoltre i Turchi incalzavano sempre pi\u00f9 minacciosi, conquistando Negroponte nel 1470 e Scutari nel 1479.\nMa proprio le prime avvisaglie di tali minacce mostrarono la saldezza dell'impero. Il ricco patriziato veneziano era sempre meno legato al mare e sempre di pi\u00f9 alla terraferma, grazie alle campagne militari in Italia. I rischi crescenti dei traffici marini, infatti, spingevano molti a investire nell'acquisto di terre e nella costruzione di palazzi, piuttosto che nell'armo delle navi. La vita diventava pi\u00f9 comoda e sicura, probabilmente pi\u00f9 raffinata. I domini di terraferma, fino a Brescia e Bergamo, furono sviluppati e rafforzati, non senza polemiche interne, incrementando le attivit\u00e0 agricole. Venezia fu descritta dai contemporanei come il regno dell'opulenza: \u00abdi tutto\u00a0\u2013 e sia qual si voglia\u00a0\u2013 se ne trova abbondantemente\u00bb.\nAnche la vita culturale si rinnovava. Aldo Manuzio ne fece la capitale dell'editoria italiana e dell'umanesimo pi\u00f9 raffinato, mentre le antichit\u00e0 classiche erano ricercate, studiate, mostrate nei nobili palazzi della laguna. La tradizionale indipendenza dalla Santa Sede attirava intellettuali, artisti e vari perseguitati, desiderosi di poter esprimere liberamente le proprie idee. Vi giunsero cos\u00ec, tra i molti, anche Leonardo da Vinci nel 1500, Albrecht D\u00fcrer nel 1494-1495 e poi nel 1505-1506, e Michelangelo Buonarroti una prima volta nel 1494.\nTiziano s'imbevette di questa cultura, oltre che del neoplatonismo. Artisticamente i suoi \u00abmaestri\u00bb, oltre ai citati Gentile e Giovanni Bellini, coi quali lavor\u00f2 a bottega, furono gli artisti attivi in quel momento a Venezia: Vittore Carpaccio, Cima da Conegliano, i giovani Lorenzo Lotto e Sebastiano del Piombo, che sar\u00e0 poi detto \u00abdel Piombo\u00bb, e poi, naturalmente, Giorgione.\nL'incontro con Giorgione.\nI debiti del giovane Tiziano sono stati in gran parte ridimensionati dalla critica recente, riconoscendo piuttosto una pluralit\u00e0 di influenze importanti nella formazione del suo stile, come evidente nella predetta pala per Jacopo Pesaro del 1503. L'incontro con Giorgione dovette risalire a non molto prima del 1508, quando i due collaborarono alla decorazione esterna del nuovo Fondaco dei Tedeschi, ricostruito dopo l'incendio del 1505.\nDi solito viene ricordata, a questo proposito, la versione di Ludovico Dolce: il contratto prevedeva che venissero affrescate due facciate. Giorgione riserv\u00f2 per s\u00e9 la principale, sul Canal Grande, mentre quella verso le Mercerie, su uno stretto vicolo, venne assegnata al giovane pittore. Giorgio Vasari invece afferma che Tiziano si mise all'opera dopo che Giorgione aveva gi\u00e0 completato il suo lavoro.\nIn ogni caso, nulla rimane di queste opere se non pochi frammenti alla Galleria Franchetti alla Ca' d'Oro e una serie di incisioni di Anton Maria Zanetti che li ha raffigurati due secoli dopo.\nL'ipotesi di un vero e proprio alunnato di Tiziano, e con lui di Sebastiano del Piombo, presso Giorgione deriva dalle notizie di Vasari, che per\u00f2 pi\u00f9 di una volta, per esigenze di continuit\u00e0 letteraria nella sua opera, ha troppo enfatizzato (se non inventato di sana pianta) tali rapporti tra artisti. In realt\u00e0 nessuna delle fonti contemporanee veneziane parla di una bottega, di una scuola o di allievi di Giorgione. Una deduzione comune, legata anche a considerazioni stilistiche e iconologiche, lega il nome del giovane Tiziano a opere di gusto giorgionesco possibilmente lasciate incomplete alla morte del pittore, quali il \"Concerto campestre\", il \"Cristo portacroce\" di San Rocco, il \"Concerto\" di Palazzo Pitti, anche se non mancano tuttavia autorevoli opinioni contrarie.\nOggi si tende a considerare il rapporto tra i due pittori come un confronto alla pari di idee creative, piuttosto che un tradizionale scambio maestro-discepolo. Agli accordi tonali che compongono l'olimpica serenit\u00e0 contemplativa, a volte enigmatica, di Giorgione, si contrappone la vivacit\u00e0 coloristica che anima il gesto drammatico del giovane Tiziano. Per Giorgione, infatti, l'arte non narra azioni, non imita il reale: essa sviluppa il rapporto con la natura e con le altre arti, come la musica. Pure il giovane Tiziano \u00e8 convertito a questa forma teologico-filosofica, anche se i risultati furono alla fine molto diversi, perch\u00e9 evidentemente diverse erano le personalit\u00e0.\nLe attribuzioni contese.\nI ritratti di Tiziano in questo periodo (il cosiddetto \"Ariosto\", la \"Schiavona\", il \"Gentiluomo con un libro\") furono eseguiti con uno stile talmente vicino a quello di Giorgione che lo stesso Vasari ammise di essere stato tratto in inganno, rafforzando l'ipotesi di un \u00abalunnato\u00bb del cadorino presso Giorgione. In queste opere si vede come gradualmente Tiziano cerc\u00f2 di superare il diaframma tra effigiato e spettatore (spesso costituito da un parapetto), all'insegna di un contatto pi\u00f9 diretto e di una visione pi\u00f9 reale, in cui i protagonisti sono animati da sentimenti tratteggiati con acutezza e vigore.\n\u00c8 certo che Tiziano port\u00f2 a termine la \"Venere di Dresda\", realizzata da Giorgione per le nozze di Gerolamo Marcello con Morosina Pisani; probabilmente, per\u00f2, Tiziano fu chiamato a modificare il dipinto perch\u00e9 ritenuto troppo idealizzato, non adatto all'occasione matrimoniale: allora Tiziano inser\u00ec particolari che\u00a0\u2013 come il morbido panneggio su cui posa il corpo nudo di Venere\u00a0\u2013 accentuano l'erotismo della rappresentazione.\nIl \"Ritratto d'uomo\", conservato al Museo civico Amedeo Lia di La Spezia e collocabile intorno al 1510, palesa forti influssi giorgioneschi.\nBen presto comunque l'artista trov\u00f2 una sua autonoma strada, evitando i simboli e le allusioni del collega e rappresentando la bellezza come pienezza della forma (al pari di Giorgione), ma anche, drammaticamente, come azione.\nPrimi lavori autonomi (1511-1516).\nGli scarsi resti degli affreschi del Fondaco dei Tedeschi, prima commissione pubblica affidata a Tiziano, non ci permettono di giudicare appieno il valore artistico delle opere, anche se dalle testimonianze giunte fino a noi \u00e8 possibile comprenderne il significato storico e politico. Mentre la parte di Giorgione svolgeva un tema astrologico, in quella di Tiziano \u00e8 facile cogliere un contenuto di grande attualit\u00e0 per l'epoca: la grande figura femminile (la \"Giustizia\" o la \"Giuditta\") che sguaina la spada di fronte a un soldato imperiale \u00e8 una palese allegoria di Venezia minacciata dallo straniero. Nel 1508 anche l'imperatore Massimiliano aveva aderito alla Lega di Cambrai, che riuniva lo Stato Pontificio, la Spagna, la Francia e alcuni Stati italiani contro la Repubblica e non era quindi un caso che tale guerresco affresco si trovasse sulla facciata della residenza dei tedeschi, ovvero della medesima nazionalit\u00e0 di colui che minacciava l'esistenza stessa della Serenissima. Illuminante \u00e8 anche il confronto artistico tra i frammenti superstiti degli affreschi dei due pittori: se la \"Nuda\" di Giorgione \u00e8 aulicamente posta in una nicchia, la \"Giustizia\" di Tiziano si muove dinamica nello spazio, con ampie pose e scorci arditi.\n\"San Marco in trono\".\nUna delle prime pale d'altare affidate a Vecellio \u00e8 il \"San Marco in trono\" per la chiesa di Santo Spirito in Isola, ora nella basilica di Santa Maria della Salute, databile al 1510. Commissionata come \"ex voto\" durante una violenta epidemia di peste (quella in cui mor\u00ec anche Giorgione), mostra gi\u00e0 una raggiunta maturit\u00e0 coloristica e una piena comprensione della \u00abmaniera moderna\u00bb, con il volto del protagonista, san Marco in trono, posto in ombra.\nLa tavola contiene anche un messaggio politico e ideologico, riguardo alle virt\u00f9 civiche veneziane. Da una parte i santi Rocco e Sebastiano contro il morbo, dall'altra Cosma e Damiano, che furono medici, rinforzano la protezione. Al centro, sul piedistallo che ricorda la posizione delle Madonne col Bambino in trono, si vede san Marco, protettore e simbolo di Venezia stessa. Dunque il messaggio \u00e8 piuttosto chiaro: la salvezza, per Venezia, non arriver\u00e0 dall'alto dei cieli, ma dalle sue insite virt\u00f9 civili.\nIl ciclo di Padova.\nIn fuga dalla peste che imperversava a Venezia, quella in cui mor\u00ec anche Giorgione, Tiziano si rifugi\u00f2 a Padova nel 1511, dove ricevette l'incarico di compiere tre grandi affreschi nella sala principale della Scuola del Santo, un luogo di riunione nelle immediate vicinanze della basilica di Sant'Antonio da Padova. Si tratta della prima commissione documentata dell'artista. Egli, poco pi\u00f9 che ventenne, era uno dei primi a lavorare al ciclo che vide l'impegno di numerosi artisti veneti. Il lavoro \u00e8 dettagliatamente documentato, primo nella carriera del Tiziano, e se ne conoscono i tempi e i compensi dell'esecuzione. Il contratto, per tre affreschi, risale al dicembre 1510 e l'esecuzione fu avviata nell'aprile successivo, mentre il saldo finale, a opera compiuta, risale al 2 dicembre 1511.\nA Tiziano furono affidati tre episodi dei \"Miracoli di sant'Antonio da Padova\", il \"Miracolo del neonato\", il \"Miracolo del piede risanato\" e il \"Miracolo del marito geloso\", che costituiscono il primo vero grande lavoro autonomo di Tiziano, con molteplici rimandi colti, alla statuaria antica, ai maestri veneti, a Albrecht D\u00fcrer, ad Andrea Mantegna, fino alle ultime conquiste fiorentine di Michelangelo Buonarroti e Raffaello Sanzio. Non si pu\u00f2 infine dimenticare la vicinanza di Morto da Feltre, secondo Giorgio Vasari capace di rifare lo stile compendiario degli affreschi della Domus Aurea, sulle impalcature del Fondaco dei Tedeschi. Morto era reduce da un prolungato soggiorno fiorentino, scrive sempre Vasari, dove si era recato per conoscere Leonardo e Michelangelo che qui lavoravano. Anche qui elementi politici si mescolano alla rappresentazione sacra, come il tema della riappacificazione, che rimandava a quella sorta di \"pax veneta\" stretta tra Venezia e Padova dopo che quest'ultima era stata conquistata dalla Lega di Cambrai nel 1509, rientrando nell'orbita del suo nume tutelare.\nL'artista si ciment\u00f2 in composizioni di grande respiro, con gruppi di figure immerse nel paesaggio, che dominano lo spazio grazie all'uso di masse di colore trattate in modo tanto personale come in Veneto fino ad allora non s'era mai visto. La sua spiccata personalit\u00e0, evidente soprattutto nel concitato episodio del \"Miracolo del marito geloso\", lo impose all'attenzione dell'intera regione come il pi\u00f9 vero erede dell'ormai ottuagenario Giovanni Bellini e fece presto il vuoto attorno a s\u00e9, acquistando preminenza a scapito di altri artisti: Sebastiano del Piombo e Lorenzo Lotto partirono infatti per Roma, mentre la tradizione locale, che vedeva in Vittore Carpaccio il suo punto di riferimento, sembr\u00f2 improvvisamente vecchia di secoli.\nPrimi successi.\nOrmai l'artista era lanciato: la sua energia drammatica e l'uso teatrale del colore, sconosciuti fino ad allora nella pittura veneziana, gli garantirono la supremazia tra gli artisti della nuova generazione, suggellata dalla partenza di Sebastiano del Piombo per Roma, proprio per sfuggire alla concorrenza diretta di Tiziano.\nPer la sua bottega iniziarono anni di attivit\u00e0 intensa, ricevendo le commissioni pi\u00f9 disparate, soprattutto, inizialmente, di carattere privato: dai ritratti (\"Violante\") ai soggetti mitologici (\"Nascita di Adone\", \"Selva di Polidoro\", \"Orfeo ed Euridice\"), dai dipinti religiosi (\"Noli me tangere\") alle composizioni allegoriche (\"Tre et\u00e0 dell'uomo\"). La sua abilit\u00e0 nel dipingere i paesaggi lo fece apparire come il vero erede di Giorgione e gli procur\u00f2 numerose commissioni da parte dei mercanti fiamminghi e tedeschi presenti in citt\u00e0.\nNegli stessi mesi degli affreschi padovani, prepar\u00f2 i disegni per una perduta xilografia monumentale, il \"Trionfo di Cristo\", opera densa di significati politici, ammirata da Giorgio Vasari. Lo stesso Vasari annot\u00f2 che Tiziano \u00abmostr\u00f2 fierezza, bella maniera e sapere tirare via di pratica\u00bb nella rappresentazione di una processione celebrativa della vittoria della fede cristiana e dell'avvenuta e rinnovata pace tra Venezia e Roma. Ancora, come si vede, un tema civico e politico per un'opera che si richiama esplicitamente allo stile romano di Michelangelo e Raffaello filtrato attraverso Fra Bartolomeo (a Venezia nel 1508) e le incisioni.\nNegli anni immediatamente successivi il pittore e la sua bottega produssero una serie di mezze figure femminili, molto vicine al piano dell'immagine (\"Salom\u00e8 con la testa del Battista\", \"Donna allo specchio\", \"Flora\" e altre), prorompenti effigi di una bellezza sicura e serena, a contatto quasi diretto con lo spettatore; questo stesso stile trov\u00f2 applicazione nei soggetti religiosi (\"Sacra conversazione Balbi\", \"Madonna delle Ciliegie\", \"Madonna tra i santi Giorgio e Dorotea\", con un autoritratto giovanile).\nPittore ufficiale della Serenissima.\nL'identit\u00e0 veneziana di Tiziano si riafferm\u00f2 nel 1513, quando l'artista rifiut\u00f2 l'invito di papa Leone X, rivoltogli per il tramite di Pietro Bembo, di trasferirsi a Roma.\nIn quello stesso anno indirizz\u00f2 al Consiglio dei Dieci una petizione per ottenere l'incarico di pittore ufficiale della Serenissima sostituendo il vecchio Giovanni Bellini, richiesta che fu accordata solo dopo la morte dell'ottuagenario maestro, nel novembre del 1516. Tiziano, sempre nella stessa lettera del 1513, avanz\u00f2 inoltre la proposta di ridipingere l'affresco della \"Battaglia di Cadore\" nella sala del Maggior Consiglio di Palazzo Ducale, al posto degli affreschi trecenteschi di Guariento di Arpo ormai deteriorati.\nSottolineando le difficolt\u00e0 tecniche (l'opera era in controluce) e il fatto che nessun artista attivo al Palazzo fosse in grado di superarle, ottenne la commissione, ma il risultato non \u00e8 pi\u00f9 apprezzabile poich\u00e9 andato distrutto nell'incendio del palazzo nel 1577. Spicca soprattutto la raggiunta consapevolezza dell'artista del proprio valore e del ruolo che gli si andava prospettando di caposcuola nell'arte in Laguna.\n\"Amor sacro e Amor profano\".\nNegli stessi anni avvenne l'avvicinamento di Tiziano ai circoli umanistici della citt\u00e0, sostenuti dal patriziato e dai ricchi mercanti, con la partecipazione di intellettuali quali Pietro Bembo, Mario Equicola e Leone Ebreo. I temi filosofici, letterari, mitologici e musicali circolanti in questi ambienti furono da lui tradotti in una serie di dipinti dal carattere squisitamente elitario. Aristotelismo, pitagorismo e neoplatonismo ficiniano influenzarono lavori come il \"Concerto campestre\" e le \"Tre et\u00e0 dell'uomo\".\nCeleberrima l'allegoria dell\"Amor sacro e Amor profano\", in cui pi\u00f9 livelli di lettura celebrano l'amore e fanno da esempio alla giovane sposa di Niccol\u00f2 Aurelio, gran cancelliere di Venezia. Lasciate ormai il mondo e le atmosfere di Giorgione, Tiziano afferm\u00f2 sempre pi\u00f9 un modello monumentale e ispirato a forme classiche e serene. Il successo di questa nuova concezione fu tale da dare avvio a una nuova fase, caratterizzata dal \u00abclassicismo cromatico\u00bb, in cui i personaggi, animati da un \u00abgioiosa sensazione di vita\u00bb, sono inseriti in un'atmosfera dominata da risalti e penombre sapientemente dosati, con una tavolozza brillante e corposa, carica di forza espressiva, che si allontana sempre pi\u00f9 dai toni pulviscolari del tonalismo.\nMaturit\u00e0 (1517-1530).\nCon la nomina a pittore ufficiale della Serenissima, la carriera di Tiziano era ormai assicurata: il ruolo godeva di cento ducati annui che derivavano dalle rendite delle imposte sul sale (la cosiddetta sansaria del Fondaco dei Tedeschi) e dava diritto anche all'esenzione delle tasse annuali. Tiziano, che ricopr\u00ec tale carica per ben un sessantennio, invest\u00ec questi proventi nel commercio del legname del nat\u00eco Cadore, necessario all'industria navale della Repubblica; gli spostamenti sull'asse Cadore-Venezia portano anche ai primi importanti contatti con l'area di Serravalle, che negli anni quaranta e cinquanta fu luogo della commissione di due grandi pale d'altare, nonch\u00e9 di fondamentali vicende economiche e famigliari.\nGli accorti investimenti di Tiziano fecero poi s\u00ec, insieme con il crescente successo della sua produzione artistica, validamente suffragata dalla bottega, che egli diventasse forse il pi\u00f9 ricco artista della storia. I signori delle corti italiane ed europee si contendevano ormai le sue opere, naturalmente a suon di denari.\nGrandi pale d'altare.\nNel 1516 Venezia usciva trionfante dalla situazione politica internazionale con il trattato di Noyon, che le riassegnava tutti i territori in terraferma perduti nel 1509. In tale contesto l'artista ricevette la commissione per una grandiosa pala destinata all'altare maggiore della basilica di Santa Maria Gloriosa dei Frari. Si tratta della celeberrima \"Assunta\", consegnata il 18 maggio 1518.\nLa tumultuosa scena mostra Maria che assurge in cielo, con le mani levate in alto e il volto in estasi, tra i concitati gesti degli apostoli stupiti e nel bel mezzo di una corona di luce abbagliante, emanazione dell'Eterno che l'attende nei cieli. L'occasione rappresent\u00f2 un vero e proprio confronto a distanza con i pi\u00f9 avanzati traguardi del Rinascimento romano di Michelangelo Buonarroti e Raffaello Sanzio, che in un primo momento lasci\u00f2 scioccati i veneziani, incapaci di assimilare subito il brusco passo in avanti fatto rispetto alla tradizione veneta. Scrisse Ludovico Dolce: \u00abi pittori goffi e lo sciocco volgo, che insino allora non avevano veduto altro che le cose morte e fredde di Giovanni Bellini, di Gentile Bellini e del Vivarino, ec., le quali erano senza movimento e senza rilievo, dicevano della detta tavola un gran male\u00bb. Raffreddatasi poi l'invidia, si inizi\u00f2 a riconoscere il capolavoro per il suo valore, in cui confluivano \u00abla grandezza e terribilit\u00e0 di Michelangelo, la piacevolezza e venust\u00e0 di Raffaello e il colorito proprio della natura\u00bb. Nel dipinto si fondevano diversi strati di lettura: teologico, artistico, di celebrazione della committenza, ma anche politico. La Vergine era ormai da tempo, infatti, usata come simbolo di Venezia stessa e il suo trionfo sulla tavola era un'evidente celebrazione dei recenti successi politici.\nL'anno dopo, 1519, Jacopo Pesaro\u00a0\u2013 lo stesso Pesaro celebrato nel dipinto giovanile \"Jacopo Pesaro presentato a san Pietro da papa Alessandro VI\" \u2013 acquis\u00ec nella stessa chiesa dei Frari l'altare dell'Immacolata Concezione e commission\u00f2 a Tiziano la pala d'altare, che l'artista consegn\u00f2 solo nel 1526: si tratta della cosiddetta \"Pala Pesaro\", che rappresent\u00f2 un ulteriore sviluppo in senso moderno del tema della pala d'altare. La Madonna \u00e8 infatti in posizione non frontale, ma di sbieco, come se una finestra fosse aperta sulla navata sinistra e rivelasse un altare posto nella stessa direzione dell'altare maggiore. Lo spazio si dilata in tutte le direzioni, come suggeriscono le due poderose colonne, in posizione slegata da una geometrica rappresentazione dello spazio, e le immagini dei santi e dei committenti, tagliati in parte fuori dalla scena. I santi sono rappresentati senza alcuna gerarchia, in modo molto naturale.\nIn quegli anni Tiziano esegu\u00ec anche altre pale d'altare e opere di soggetto religioso: al 1520 risalgono la \"Pala Gozzi\" ad Ancona, con una composizione di ispirazione raffaellesca (prima sua opera datata), e l\"Annunciazione Malchiostro\" a Treviso; nel 1522 dipinse il \"Polittico Averoldi\" a Brescia, col quale rinnov\u00f2 il confronto con Michelangelo Buonarroti soprattutto nello scultoreo \"San Sebastiano\", dalla complessa posizione in tralice.\nAncora a Venezia, tra il 1528 e il 1530, per la chiesa dei santi Giovanni e Paolo dei Domenicani, esegu\u00ec la grande tela del \"Martirio di san Pietro da Verona\", lodata come meglio riuscita anche dell\"Assunta\", ma distrutta durante l'incendio del 1867. Secondo Pietro Aretino, infatti, essa era la \u00abpi\u00f9 bella cosa in Italia\u00bb.\nIl camerino d'alabastro.\nLa risonanza del successo dell\"Assunta\" fece definitivamente decollare la carriera internazionale di Tiziano. I primi a interessarsi a lui fuori dai confini della Serenissima furono i piccoli Stati del nord-Italia, in particolare il Ducato di Ferrara e il Marchesato di Mantova.\nAlfonso d'Este, duca di Ferrara, stava infatti in quegli anni decorando il proprio studiolo personale, il cosiddetto \"camerino d'alabastro\" e, dopo non essere riuscito a coinvolgere pittori precocemente scomparsi come Fra Bartolomeo e Raffaello Sanzio, si rivolse a Tiziano. Tra il 1518 e il 1524 circa, con vari rimandi, solleciti e sospensioni, l'artista esegu\u00ec ben tre tele di soggetto mitologico, i cosiddetti \"Baccanali\": la \"Festa degli amorini\", il \"Bacco e Arianna\" e il \"Baccanale degli Andrii\". Infine ritocc\u00f2 il paesaggio della tela gi\u00e0 dipinta un decennio prima da Giovanni Bellini, per renderla pi\u00f9 uniforme alla serie.\nSi tratta di scene colme di felicit\u00e0 gioiosa, di un raffinato erotismo, mai volgare, e di una molteplicit\u00e0 di rimandi mitologici, allegorici e letterari.\nA pi\u00f9 riprese Tiziano soggiorn\u00f2 a Ferrara, dipingendo anche qualche ritratto (come quello di Vincenzo Mosti) e alcune tele di modeste dimensioni (il \"Cristo della moneta\" e la \"Deposizione di Cristo\"), alternando periodi trascorsi a Venezia e in altri luoghi. L'artista dilatava ampiamente i tempi di consegna, rendendo la propria opera pi\u00f9 difficile da conquistare e quindi preziosa; accettava pi\u00f9 di un incarico, purch\u00e9 il compenso fosse sempre pi\u00f9 alto, avviando quel carattere \u00abimprenditoriale\u00bb della propria attivit\u00e0.\nLa corte di Mantova.\nAlle commissioni degli Este si aggiunsero presto anche quelle dei Gonzaga, in particolare del marchese Federico II. Egli si amic\u00f2 l'artista promettendogli non solo ricche proposte economiche, ma anche doni, inviti e possibilit\u00e0 culturali: alla corte di Mantova esisteva infatti un vivacissimo ambiente frequentato da Baldassarre Castiglione e Giulio Romano, uno dei pi\u00f9 stretti collaboratori di Raffaello, che lo rendevano interessante e aggiornatissimo.\nDi quel periodo ci restano il ritratto dell\"'Uomo dal guanto\" e il \"Ritratto di Federico II Gonzaga,\" dipinti di devozione come la \"Madonna del Coniglio\" e \"Ritratto di Carlo V con il cane\", eseguito nel novembre del 1532 quando l'imperatore Carlo V soggiorn\u00f2 per pi\u00f9 di un mese a Mantova. \nLa \"renovatio urbis\".\nLa residenza principale di Tiziano rimase Venezia: il suo atelier era vicino al Canal Grande, presso San Samuele. Era una bottega efficiente, alla quale partecipava anche il fratello Francesco Vecellio con importanti ruoli amministrativi. Spesso i suoi lavori erano destinati all'esportazione.\nMorto il doge Antonio Grimani, il 20 maggio 1523 fu eletto Andrea Gritti; il nuovo doge propose subito un grande progetto di rinnovamento e di sistemazione dell'assetto urbanistico e artistico di Venezia, la cosiddetta \"renovatio urbis Venetiarum\": Venezia doveva \u00abrifondarsi\u00bb come nuova Roma, capitale di un grande impero ed erede sia della Roma d'oriente (Costantinopoli era stata presa dai Turchi nel 1453), sia della Roma d'occidente (devastata dal Sacco di Roma del 1527).\nTiziano fu al centro di questo programma, insieme a due toscani riparati a Venezia dopo il Sacco di Roma, Pietro Aretino e Jacopo Sansovino. La collaborazione fra i tre fu fin dall'inizio salda e feconda, non solo sul piano artistico ma anche dal punto di vista umano. Amici fraterni, costituirono una triade che ispirava tutta la vita artistica della Serenissima alla met\u00e0 del XVI secolo. Echi delle architetture classiche sansoviniane furono ripresi da Tiziano nella sua \"Presentazione di Maria al Tempio\" e allo stesso tempo l'artista interpretava l'imperialismo del doge, che lo volle esecutore di importanti opere per il Palazzo Ducale, come il \"San Cristoforo\" e altri dipinti distrutti nell'incendio del 1577. Di Gritti Tiziano dipinse in seguito anche alcuni ritratti, il pi\u00f9 famoso dei quali \u00e8 oggi alla National Gallery of Art di Washington, caratterizzato da forza e vigore.\nPietro Aretino come \"agente\".\nIl rapporto pi\u00f9 importante di quegli anni fu quello intessuto con Pietro Aretino, che nelle sue lettere e nei suoi scritti mise una vera e propria opera di promozione a favore del pittore cadorino, grazie anche ai suoi costanti rapporti con tutte le pi\u00f9 importanti corti. Indubbiamente anche il letterato trasse benefici non piccoli dal sodalizio, diventando in un certo senso l'\"agente\" di Tiziano, promotore encomiastico della sua opera e aspro detrattore dei suoi rivali, il che gli garant\u00ec per lunghi anni una sorta di monopolio artistico in tutto lo Stato.\nAnche di Pietro Aretino Tiziano fece un ritratto che, come scrisse lo stesso Aretino, \u00abrespira, batte i polsi e muove lo spirito nel modo ch'io mi faccio in la vita\u00bb.\nIl matrimonio e il lutto.\nNel 1525 Tiziano convol\u00f2 a nozze con una giovane di Feltre, Cecilia Soldani, che gli aveva gi\u00e0 dato due figli, Pomponio e Orazio. Il 6 agosto 1530 per\u00f2 essa mor\u00ec nel dare alla luce la terza figlia, Lavinia. Tiziano, come scrivono le persone a lui vicine, rimase molto turbato e smise di lavorare per un certo periodo, affranto dal dolore. Solo nell'ottobre venne dichiarato \"in miglioramento\". Non si rispos\u00f2 mai pi\u00f9 e si dedic\u00f2 in seguito all'avvenire dei figli: Pomponio abbracci\u00f2 la carriera ecclesiastica; Lavinia spos\u00f2 Cornelio Sarcinelli, ricco gentiluomo della nobilt\u00e0 di Serravalle; Orazio, il prediletto, collabor\u00f2 con lui alla bottega.\nConte palatino (1531-1548).\nLa grande pubblicit\u00e0 che l'Aretino faceva dell'amico e della sua arte contribu\u00ec senz'altro ad accrescerne la popolarit\u00e0 e quindi la domanda di opere. Nel 1529, dopo la pace di Cambrai tra Carlo V e Francesco I, l'imperatore fu a Bologna con papa Clemente VII per accordarsi sullo stato dell'Italia. Qui Carlo ricevette la conferma di pi\u00f9 potente monarca europeo con la duplice incoronazione di re d'Italia e di imperatore (22 e 24 febbraio 1530). In quell'occasione, tramite l'intermediazione dell'Aretino, Tiziano riusc\u00ec a entrare in contatto con l'imperatore, ponendo le basi per un rapporto privilegiato con la corte spagnola destinato a durare ben quarantacinque anni.\nQuattro anni dopo, l'ambasciatore presso la Serenissima brig\u00f2 per ottenere che Tiziano raggiungesse il monarca presso la sua corte: Carlo e la moglie, Isabella del Portogallo, volevano infatti farsi ritrarre. Probabilmente Tiziano non aveva voglia di lasciare Venezia per una corte cosmopolita dove non si sentiva a proprio agio: il doge, comunque, rispose negativamente e l'imperatore si rassegn\u00f2 a una relazione a distanza (Tiziano lo ritrasse comunque di l\u00ec a poco di nuovo a Bologna). Gi\u00e0 da questo episodio, che coinvolgeva non solo l'artista e il committente, ma anche doge e ambasciatori, \u00e8 possibile capire che il rapporto tra Carlo V e Tiziano, da semplice relazione tra pittore e mecenate, divent\u00f2 col tempo un vero e proprio affare di stato.\nL'impero moderno necessitava di un'immagine efficace che identificasse allo stesso tempo la persona di Carlo e il suo status di imperatore. Inoltre doveva coniugare insieme classicit\u00e0 e modernit\u00e0, in modo che i diversi popoli e nuclei culturali e linguistici che componevano l'enorme impero potessero senza difficolt\u00e0 leggere l'immagine e decodificarla. Tiziano, autentico genio della comunicazione, riusc\u00ec in quest'opera delicatissima: ritrasse Carlo (\"Ritratto di Carlo V con il cane\") e l'imperatrice (\"Ritratto di Isabella del Portogallo\") in pose ufficiose, ma al tempo stesso domestiche. Poco dopo cre\u00f2 uno dei simboli pi\u00f9 significativi e pregnanti di tutta la storia dell'arte, il formidabile \"Ritratto di Carlo V a cavallo\", che parlava ai sudditi e ai nemici dell'imperatore in modo inequivocabile, mostrando nello stesso tempo la forza del guerriero, la saggezza del sovrano, la fatica dell'uomo. Un tale modello ispir\u00f2 per secoli pittori come Diego Vel\u00e1zquez, Pieter Paul Rubens, Rembrandt e Francisco Goya. Allo stesso tempo ritrasse Carlo seduto come uomo di pace, non pi\u00f9 guerriero, ma giusto giudice e generoso imperatore.\nCarlo nomin\u00f2 Tiziano conte del Palazzo del Laterano, del Consiglio Aulico e del Concistoro, Conte palatino e Cavaliere dello Sperone d'Oro; l'imperatore divenne il maggior committente dell'artista, bench\u00e9 proprio il fatto di essere il pittore preferito della corte spagnola portasse a nuove richieste da parte di molti stati e famiglie nobili.\nL'esecuzione di molti ritratti (la perduta serie degli \"Undici Cesari\", il \"Ritratto di Isabella d'Este\", il \"Ritratto di Pietro Bembo\") affin\u00f2 la ricerca stilistica insieme di realismo e di serenit\u00e0, con intonazioni coloristiche sempre pi\u00f9 dense e corpose.\nUrbino.\nNel 1508, estinta la dinastia dei Montefeltro, Francesco Maria I Della Rovere, figlio di Giovanna da Montefeltro, era diventato Duca e Signore d'Urbino. La piccola signoria marchigiana cominci\u00f2 da quel momento una seconda bella stagione d'arte e di splendore.\nProprio i Della Rovere \u2013 Francesco Maria e la moglie Eleonora Gonzaga \u2013 furono i primi a comprendere che fasto e fama internazionali non si conquistavano pi\u00f9 brandendo le armi e annettendo territori. Il generoso mecenatismo, la protezione accordata ad intellettuali ed artisti, lo splendore delle residenze, il dono diplomatico di opere d'arte e di prodotti unici d'artigianato rese la piccola corte di Urbino un modello da seguire e imitare.\nTiziano, che in quel momento era un artista molto in voga, non poteva non essere coinvolto nella nuova gestione del potere: il rapporto con i duchi di Urbino produsse il \"Ritratto di Francesco Maria Della Rovere\", il \"Ritratto di Eleonora Gonzaga Della Rovere\" e la celeberrima \"Venere di Urbino\". La maggior differenza con la \"Venere dormiente\" di Giorgione stava nella consapevole e fiera bellezza e nudit\u00e0 della dea: essa \u00e8 sveglia e guarda in modo deciso chi la osserva. Il colore chiaro e caldo del corpo contrasta con lo sfondo e con i cuscini scuri; la fuga prospettica \u00e8 verso destra, sottolineata dalle fantesche e dai toni sempre pi\u00f9 freddi, che fanno risaltare una linea obliqua. Si tratta della stessa modella della \"Bella\" e della \"Giovane in pelliccia\".\nIl confronto col Pordenone.\nIn quegli anni Tiziano aveva nel frattempo spostato la propria bottega nei locali pi\u00f9 ampi di Biri Grande, non lontano dalle attuali Fondamenta Nuove. Non vi tenne una scuola, ma scelse collaboratori fidati e modesti per ruoli subalterni, in modo che i loro stili personali non influenzassero le opere finite.\nAll'apice della popolarit\u00e0, Tiziano manteneva l'incarico, lo stipendio e i favori di pittore ufficiale della Serenissima, ma lavorava pochissimo per la sua citt\u00e0, suscitando le rimostranze del Senato. Solo nel 1534 pot\u00e9 dedicarsi, e di buon grado, alla realizzazione di un grande telero con la \"Presentazione di Maria al Tempio\", da destinare alla Scuola della Carit\u00e0. Consegnato nel 1538, riscosse un ampio favore presso gli intellettuali, che esaltarono il suo operare rispetto a quello di un rivale nel frattempo giunto dal Friuli, il Pordenone.\nI sostenitori di quest'ultimo, lamentandosi dei continui ritardi di Tiziano nel consegnare la \"Battaglia di Cadore\" per Palazzo Ducale (opera poi distrutta in un incendio), ottennero la sospensione dell'emolumento nel 1537.\nIl Pordenone mor\u00ec a Ferrara nel 1539 in circostanze poco chiare; in seguito, gli scrittori veneziani passarono sotto il pi\u00f9 completo silenzio la sua opera, che venne invece magnificata da altri importanti studiosi dell'epoca, in primis il Vasari.\nUna ventata di manierismo.\nIntorno agli anni quaranta arriv\u00f2 a Venezia una \u00abventata di manierismo\u00bb, portata da Francesco Salviati e Giorgio Vasari e all'insegna della ricerca di una \u00abnatura artificiosa\u00bb: Tiziano si adatt\u00f2 alle novit\u00e0, cercando un accordo tra il senso del colore e l'arte del disegno manierista. In verit\u00e0, gi\u00e0 in precedenza Tiziano aveva cercato un confronto con l'opera di Michelangelo Buonarroti e Raffaello Sanzio vista attraverso le incisioni, con l'architettura di Giulio Romano, con le collezioni veneziane di opere classiche. Tuttavia l'arrivo di Salviati e Vasari a Venezia diedero una spinta decisiva all'influenza manieristica sull'artista veneto.\nIl modo in cui Tiziano accolse queste influenze, come altre prima e dopo, fu peculiare: secondo Erwin Panofsky, nessun altro artista fu tanto flessibile di fronte alle \u00abinfluenze\u00bb come Tiziano e nessuno rimase tanto se stesso come Tiziano, il quale oper\u00f2 una sintesi tra la ricerca accademica e il suo ricco cromatismo, cercando di fondere il disegno toscano con il colorito veneto.\nSi pu\u00f2 seguire lo sviluppo del confronto attraverso alcune opere (\"San Giovanni Battista\", \"Allocuzione di Alfonso d'Avalos\", le tre \"Scene bibliche\" e soprattutto la prima \"Incoronazione di spine\"): composizioni altamente drammatiche con evidenti rimandi alle forme classiche e a Michelangelo, filtrati attraverso la sua personalissima tecnica del colore.\nRoma e i Farnese: il colore.\nNel 1545 Tiziano decise di compiere un viaggio in Italia centrale che culmin\u00f2 nel soggiorno romano, ospite di papa Paolo III Farnese e del suo potente nipote, il cardinale Alessandro Farnese il Giovane. Fu naturale l'incontro e il confronto con l'artista che in quel momento dominava Roma, Michelangelo Buonarroti, che aveva da poco terminato il \"Giudizio Universale\". L'artista veneto stava lavorando sulla \"Danae\" e Michelangelo \u00ablo comend\u00f2 assai, dicendo che molto gli piaceva il colorito suo e la maniera, ma che era un peccato che a Vinezia non s'imparasse da principio a disegnare bene e che non avessero que' pittori miglior modo nello studio\u00bb.\nVasari commenta una visita alla bottega di Tiziano nel 1566 riportando stupito che \u00abil modo di fare che tenne in queste ultime [opere], \u00e8 assai differente dal fare suo da giovane [\u2026] condotte di colpi, tirate via di grosso e con macchie, di maniera che dapresso non si possono vedere, e di lontano appaiono perfette\u00bb. Anche la tecnica di interventi successivi, confermata dalle recenti radiografie, \u00e8 gi\u00e0 nella testimonianza di Marco Boschini che cita Jacopo Palma il Giovane quale testimone: Tiziano abbozzava la tela con una gran massa di colore, lasciava il quadro anche per mesi, poi lo riprendeva e \u00abse faceva di bisogno spolpargli qualche gonfiezza o soprabondanza di carne, radrizzandogli un braccio, se nella forma l'ossatura non fosse cos\u00ec aggiustata, se un piede nella positura avesse preso attitudine disconcia, mettendolo a lungo, senza compatir al suo dolore, e cose simili. Cos\u00ec operando, e riformando quelle figure, le riduceva nella pi\u00f9 perfetta simmetria che potesse rappresentare il bello della natura, e dell'arte\u00bb.\nDunque il colore, che arriver\u00e0 a plasmare anche con le dita, come fosse creta: in questo, forse, simile a Michelangelo, che tratt\u00f2 i suoi dipinti come sculture. Il maestro del perfetto disegnare e il maestro del perfetto colorire in fondo sono, se si vuole, al di l\u00e0 anche delle personali polemiche, meno distanti di quanto non abbiano essi stessi pensato.\nRoma e i Farnese: il ritratto.\nOltre alla \"Danae\", Tiziano dipinse per i Farnese il \"Ritratto di Paolo III\", il \"Ritratto di Ranuccio Farnese\" e il \"Ritratto di Paolo III con i nipoti Alessandro e Ottavio Farnese\"; il vecchio papa \u00e8 seduto su una sedia, con il nipote Ottavio, genuflesso e, dietro, Alessandro in abito cardinalizio. Il ritratto mette in evidenza anche i caratteri dei personaggi: il papa malato e curvo rimprovera con lo sguardo Ottavio, che si inchina per dovere formale (effettivamente Ottavio in seguito tenter\u00e0 di uccidere il proprio padre). Lo sfondo e la tovaglia sono scuri e l'uso di colori pastosi e di pennellate poco definite lascia un senso di oppressione e di tetraggine. Tiziano speriment\u00f2 qui una nuova tendenza espressiva che trover\u00e0 largo impiego nell'opera tarda del maestro e che afferm\u00f2 in modo deciso, proprio nel periodo di maggior contatto col manierismo romano, la supremazia del colore sul disegno. Perfino Pietro Aretino non comprese la portata della rivoluzione, definendo il ritratto a lui dedicato \u00abpiuttosto abbozzato che non finito\u00bb.\nTiziano \u00e8 sicuramente il ritrattista principe del suo secolo. Il fondo scuro, gi\u00e0 presente nel Quattrocento coi fiamminghi e con Antonello da Messina, fu portato alle sue ultime conseguenze ed anzi Tiziano ne fece il suo tratto distintivo, insieme alla naturalezza delle espressioni e alla libert\u00e0 da schemi preconfezionati. Il colore denso \u00e8, come sempre, lo strumento di cui si serve l'artista per la rappresentazione, in questo caso psicologica, della realt\u00e0.\nLa specialit\u00e0 di Tiziano era il ritratto di corte, con cui immortalava sovrani, papi, cardinali, principi e condottieri generalmente a figura intera o pi\u00f9 spesso a mezza figura, di tre quarti o seduti, in pose ufficiali o qualche volta in atteggiamenti pi\u00f9 familiari. L'attenzione del pittore era posta alla fisionomia pi\u00f9 che ai sentimenti; l'abbigliamento \u00e8 sempre ritratto con cura a volte ricercata (velluti, broccati, gioielli, armature). Lo scopo \u00e8 evidente: la rappresentazione del potere incarnato in una persona; ma siccome questa ricerca avviene attraverso un attento studio di espressioni, pose e gesti esaltati dall'uso perfetto del colore, il risultato \u00e8 spesso incredibilmente vero e reale, l'obiettivo raggiunto in pieno.\nTra Ceneda e Cadore: la vicenda di Col di Manza.\nNonostante l'impressionante numero di grandi e moderne opere commissionategli a livello internazionale, Tiziano, in quegli stessi anni, ricevette anche commissioni in localit\u00e0 della pedemontana trevigiana, sulle vie dei commerci della famiglia Vecellio, da parte di comunit\u00e0 che desideravano accrescere il proprio prestigio, approfittando della vicinanza del grande artista.\nRealizz\u00f2 in particolare due fondamentali opere di carattere sacro, entrambe concordate nel 1543, ma, causa il complicarsi delle trattative, consegnate solo tra fine decennio e primi anni cinquanta: la grande pala d'altare \"Madonna con Bambino in gloria e santi Andrea e Pietro\" per la chiesa di santa Maria Nova di Serravalle, citt\u00e0 nella quale, a palazzo Sarcinelli, risiedeva la famiglia che presto avrebbe dato uno sposo all'amata figlia Lavinia; e il \"polittico di Castello Roganzuolo\" per la chiesa dei santi Pietro e Paolo.\nSoprattutto alla commissione di quest'ultimo si lega un'importante quanto poco nota vicenda: oltre al lauto quantitativo di denaro e vivande che la comunit\u00e0 di Castello Roganzuolo dovette versare a Tiziano, gli accordi prevedevano la costruzione di una villa di campagna (l'attuale Villa Fabris di Colle Umberto), sul Col di Manza, la quale diventer\u00e0 sede del pittore nei viaggi Venezia-Cadore, nonch\u00e9 luogo di produzione vinicola, in accordo con la natura imprenditoriale dei Vecellio.\nCol di Manza sar\u00e0, dunque, punto strategico in terraferma per diversi motivi: a met\u00e0 strada tra Cadore e Laguna, era un importante snodo per l'imprenditoria dei Vecellio, era vicino alla figlia Lavinia e, inoltre, fu per l'artista luogo di riposo e suggestioni coloristiche.\nL'ultima maniera (1549-1576).\nRientrato a Venezia sul finire del 1548, Tiziano percep\u00ec che qualcosa era cambiato. In sua assenza il giovane Tintoretto aveva ottenuto la sua prima commessa pubblica, realizzando il \"Miracolo di San Marco\": lo stile enfatico e visionario del giovane Robusti incontrava il gusto della nuova committenza veneziana. D'altra parte Paolo Veronese andava conquistando in quegli anni il monopolio dei ricchi proprietari delle ville della terraferma. Dalla met\u00e0 del secolo l'impegno veneziano di Tiziano scem\u00f2 progressivamente: non risponde al vero, quindi, quanto affermato dalla tradizione, che vuole il pittore cadorino incontrastato dominatore della scena artistica veneziana fino alla morte. Da questo punto in poi, invece, tutta l'attivit\u00e0 di Tiziano fu assorbita dalla committenza iberica, da Carlo V e, in seguito, soprattutto dal figlio Filippo II.\nFilippo II e le poesie.\nDalla \"Danae\" dei Farnese previdentemente Tiziano aveva ricavato un cartone preparatorio: il successo del dipinto fu straordinario e su Tiziano e la sua bottega piovvero nuove commissioni per lo stesso soggetto. In occasione delle nozze di Filippo II con Maria Tudor il 25 luglio 1554, Tiziano sped\u00ec al re di Spagna una seconda versione della \"Danae\", leggermente diversa dalla prima; Filippo aveva in mente di allestire un camerino con opere di contenuto erotico e la \"Danae\" si prestava senz'altro alla bisogna.\nDella \"Danae\" Tiziano e la sua bottega eseguiranno nel corso degli anni ben sei diverse versioni: caratteristica questa di molte opere di questo periodo eseguite da Tiziano. I soggetti di maggior successo erano richiesti dai ricchi committenti, che venivano accontentati con dipinti ora di maggiore ora di minore pregio, ma tutti con caratteristiche leggermente diverse l'uno dall'altro, per cui tutti alla fine possedevano un'opera unica.\nIn seguito Tiziano scrisse al re che, \u00abperch\u00e9 la Danae, che io mandai gi\u00e0 a vostra Maest\u00e0, si vedeva tutta dalla parte dinanzi, ho voluto in quest'altra poesia variare, e farle mostrare la contraria parte, acciocch\u00e9 riesca il camerino, dove hanno da stare, pi\u00f9 grazioso alla vista\u00bb. Il dipinto che mostra \u00abla contraria parte\u00bb \u00e8 \"Venere e Adone\", che inaugura la serie delle cosiddette \u00abpoesie\u00bb, come le chiama lo stesso Tiziano: quadri di soggetto mitologico che rappresentano una meditazione pensosa e malinconica\u00a0\u2013 che diventa sempre pi\u00f9 cupa e drammatica\u00a0\u2013 sul mito e sulle antiche favole. \nInoltre nel 1564 il re commission\u00f2 all'artista per la cappella di san Lorenzo nel monastero dell'Escorial una replica di uno dei capolavori di questa fase stilistica: il Martirio di San Lorenzo.\nIl giovane Tiziano dei \"Baccanali\" che si dilettava a raccontare di sfrenati miti orgiastici non c'\u00e8 pi\u00f9: \u00e8 meglio per l'uomo non avere a che fare con gli dei, perch\u00e9 solo sciagure gliene potranno derivare. La caccia, metafora della vita, soggetta al caso e al capriccio e alla malvagit\u00e0 degli dei, \u00e8 la causa della morte di Adone (\"Venere e Adone\"), ucciso dal cinghiale, di Atteone (\"Diana e Atteone\"), sbranato dai suoi stessi cani, della ninfa Callisto (\"Diana e Callisto\"), sedotta durante la caccia e brutalmente umiliata a causa della sua gravidanza. E poi Europa (\"Ratto di Europa\"), rapita da un dio maligno, Andromeda (\"Perseo e Andromeda\"), sacrificata al mostro marino da un implacabile Nettuno, di nuovo Atteone (\"Morte di Atteone\"), ferito dalla freccia della dea. Infine Marsia (\"Punizione di Marsia\"), che finisce scuoiato per l'invidia degli dei, una delle opere pi\u00f9 discusse dell'artista che, per la \u00abparticolare scelta iconografica, la critica ritiene un'opera personale, quasi un testamento figurato dell'artista stesso\u00bb.\nIl disegno ormai non esiste pi\u00f9, il cromatismo \u00e8 smorzato e gioca sulla gamma dei marroni e degli ocra, le pennellate sono rapide, abbozzate, il colore \u00e8 denso e pastoso. Questa tecnica, cos\u00ec rivoluzionaria e incomprensibile per i contemporanei, fa di Tiziano, secondo molti, un antesignano di espressionisti come Oskar Kokoschka: quel che \u00e8 certo, comunque, \u00e8 che l'ultimo Tiziano \u00e8 notevolmente in anticipo sui tempi, punto di riferimento di tutti i maestri che dopo di lui verranno, da Rubens a Rembrandt a Diego Vel\u00e1zquez fino all'Ottocento di Delacroix.\nOpere religiose.\nIl 31 ottobre 1517 un frate agostiniano, professore di esegesi biblica nella locale universit\u00e0, affigge 95 tesi alla porta della chiesa del castello annesso all'Universit\u00e0 di Wittenberg. Il nome del religioso tedesco \u00e8 Martin Lutero e il gesto \u00e8 gravido di conseguenze: di qui scaturir\u00e0 la Riforma protestante, che porter\u00e0 alla rottura dell'unit\u00e0 cristiana e di tutto il mondo culturale dell'epoca, che dalla visione cristiana derivava in modo diretto e senza mediazioni. Tra il 1545 e il 1563 il concilio di Trento rappresenta la risposta della cattolicit\u00e0 alla riforma: Controriforma. Rinnovamento pastorale, attuato mediante la clericalizzazione della chiesa, azione moralizzatrice contro molte storture che alle tesi di Wittenberg avevano portato, ma nel contempo stretta sorveglianza contro l'eresia protestante, che gener\u00f2 sospetti sui molti che anche in Italia avevano condiviso alcune istanze riformatrici.\nIntorno al 1554 Tiziano fu ospite del nipote, arciprete della chiesa parrocchiale dell'Assunzione della Vergine di Medole (MN), dove si ammal\u00f2. Durante la sua convalescenza nel paese, la popolazione dimostr\u00f2 un grande interessamento per la salute dell'artista, tant'\u00e8 che Tiziano volle lasciare loro in segno di gratitudine la pala d'altare \"Il Risorto appare alla Madre\", che ancora oggi si ammira nella chiesa.\nAlcuni hanno fatto notare come (attraverso l'analisi delle lettere proprie e dell'amico Pietro Aretino) si possa giungere a definire l'adesione di Tiziano e del suo circolo a una forma di dissenso religioso che invest\u00ec vasti strati del mondo culturale italiano. \u00c8 un dissenso moderato, che sfugge alla logica degli \u00abopposti estremismi\u00bb, impaziente verso le norme formalistiche, che prende linfa dal pacifismo di Erasmo da Rotterdam, che anela a una religione comprensibile, inquieta, individualista. \u00c8 ovvio che simile dissenso non pu\u00f2 che essere \u00abprivato\u00bb, dati i tempi, e dunque inquadrabile nel cosiddetto \u00abnicodemismo\u00bb, da Nicodemo, discepolo che visse la sua adesione a Cristo nel segreto del proprio privato fino al momento supremo della morte del maestro.\nNon ci sono chiari documenti scritti che possano confortare questa ipotesi. Ci sono tuttavia i dipinti: dall'analisi di tutta la produzione dei grandi pittori veneziani e veneti\u00a0\u2013 ma anche di tanti, pi\u00f9 in generale, italiani\u00a0\u2013 molti autorevoli critici hanno visto lo smarrimento e il dissenso, risolto poi in sperimentalismo e inquietudine piuttosto che rassegnazione e conformismo. In questo senso va certamente letta la \"Deposizione nel sepolcro\", in cui Tiziano si ritrae nei panni di un Giuseppe d'Arimatea, iconologicamente confuso, in tal caso, con Nicodemo, che sorregge Cristo: ci ricorda, questo Giuseppe-Nicodemo, un altro Nicodemo \u00abfermato in piede\u00bb \u2013 Nicodemo nascosto dal cappuccio, perch\u00e9 nascosta \u00e8 la sua fede \u2013 Nicodemo autoritratto del nicodemita Michelangelo Buonarroti.\nNel 1558 Tiziano invia ad Ancona, citt\u00e0 legata allo Stato Pontificio, una tragica \"Crocifissione\" realizzata con la tecnica \"a macchia\", dove una Maria disfatta dal dolore fa da contrappunto a un San Giovanni illuminato da un raggio proveniente da Cristo. Alcuni critici considerano quest'opera emblematica dell'ultima maniera tizianesca\nAnche il \"Martirio di san Lorenzo\" \u00e8 emblematico di questo nuovo Tiziano: lo spettrale dipinto, tavola oscura su cui lampeggiano personaggi abbozzati dalla luce, rappresenta l'ultima e definitiva incarnazione della pala d'altare rinascimentale, non pi\u00f9 nitida e serena composizione, ma invece convulsa scena in cui nulla conserva precisi contorni: tutto \u00e8 mosso, sgranato, incerto. Cos\u00ec anche l\"'Annunciazione\", \"Cristo e il cireneo\", la \"Maria Maddalena penitente\", il \"San Girolamo\", fino all'ultima \"Piet\u00e0\", non sono che stazioni di una lunga e sofferente \"via crucis\", incompresa, per larga parte, dai contemporanei.\nLa \"Piet\u00e0\".\nAnche nelle opere meno impegnative dal punto di vista drammatico, come \"Venere che benda Amore\" o la \"Sapienza\", lo stile \u00e8 lo stesso, anche se qui giocato sui toni chiari. Ai ritratti (\"Ritratto di Jacopo Strada\") sempre magistrali ma del tutto diversi dai classici, si aggiungono in questo periodo due \"Autoritratti\".\nL'artista era ormai teso alla conquista del nuovo mezzo espressivo, fatto di rapide e larghe pennellate, o anche di colore modellato con le dita, con un effetto finale simile al non finito di Michelangelo. \"Tarquinio e Lucrezia\", \"Ninfa e pastore\", \"San Sebastiano\" e poi ancora l\"'Incoronazione di spine\": la tortura e la morte dell'innocente si traducono in toni di accorata sofferenza.\nAl termine di questo percorso si colloca la \"Piet\u00e0\", dipinta per la propria tomba ai Frari e in parte modificata dopo la morte dell'artista da Jacopo Palma il Giovane. Sullo sfondo di un nicchione manierista si trova la Madonna che regge con volto amorevole ed impassibile il Cristo, semisdraiato e sorretto da Nicodemo prostrato. Alla sinistra, in piedi, si trova la Maddalena, vertice di un ideale triangolo. Un piccolo autoritratto orante con il figlio Orazio \u00e8 posto alla base di una delle colonne che incorniciano il nicchione. I colori sono lividi, scuri, le pennellate sono imprecise, abbozzate, l'atmosfera spettrale e drammatica. La disperazione per l'incombente aura di disfacimento che pervade la tela culmina con l'inquietante braccio proteso ai piedi della Sibilla, estrema richiesta dell'artista prossimo alla morte.\nLa peste uccise Tiziano il 27 agosto 1576. Un mese prima aveva portato via anche il figlio Orazio. Gli venne risparmiata la fossa comune, ma, dati i tempi, i funerali si svolsero in fretta e furia. In seguito basteranno cinque anni al figlio Pomponio per dilapidare tutto il patrimonio del pittore pi\u00f9 ricco della storia.\nTiziano non ha lasciato allievi. Ma la sua lezione e i suoi colori hanno attraversato cinque secoli, perch\u00e9 anche noi potessimo rivivere quell'emozione, \u00abquell'equilibrio di senso e di intellettualismo umanistico, di civilt\u00e0 e di natura, in cui consiste il fondamento perenne dell'arte di Tiziano\u00bb.\nFonti su Tiziano.\nLa sua biografia e il suo itinerario creativo trovano importanti fonti documentarie negli scrittori a lui contemporanei: Pietro Aretino (\"Epistolario\"), Ludovico Dolce (\"Dialogo di pittura\"), Paolo Pino, Giorgio Vasari (la seconda edizione delle \"Vite\") riportano molteplici dati e spunti critici che lo riguardano, oltre, naturalmente, alle lettere da lui stesso scritte ai vari committenti, in particolare alla corte spagnola. Nel secolo successivo proseguono le note biografiche e gli studi critici (Anonimo del Tizianello, Marco Boschini, Carlo Ridolfi) che costituiscono un notevole \u00abgiacimento\u00bb di fonti contemporanee che di rado \u00e8 dato ritrovare.\nAllievi o seguaci.\nQueste personalit\u00e0 seguirono le orme di Tiziano, ispirandosi alle sue opere:"}
{"id": "1355064", "revid": "109893", "url": "https://it.wikipedia.org/wiki?curid=1355064", "title": "Mina Gold vol. 1-2", "text": ""}
{"id": "1355065", "revid": "109893", "url": "https://it.wikipedia.org/wiki?curid=1355065", "title": "Bula bula", "text": ""}
{"id": "1355067", "revid": "125486309", "url": "https://it.wikipedia.org/wiki?curid=1355067", "title": "Iron Savior", "text": "Gli Iron Savior sono un gruppo speed power metal tedesco fondato nel 1997 da Piet Sielck, Kai Hansen (Helloween, Gamma Ray) e Thomas Stauch (Blind Guardian).\nStoria degli Iron Savior.\nDopo molti anni dietro le quinte nel settore della produzione musicale, il polistrumentista e produttore \"Piet Sielck\", con l'ex compagno di band \"Kai Hansen\" e il batterista dei \"Blind Guardian,\" \"Thomas Stauch\", d\u00e0 vita a questo nuovo progetto, che fonde il \"power metal\" a dei testi che trattano tematiche fantascientifiche.\nL'album di debutto della band introduce infatti una storia che si svilupper\u00e0 nel corso di pi\u00f9 dischi e anni; al centro del racconto c'\u00e8 una nave spaziale chiamata appunto \"Iron Savior\", e si narra del suo rapporto con la mitica civilt\u00e0 perduta di Atlantide.\nIl sound del gruppo \u00e8 stato paragonato a band heavy metal di stampo classico come Judas Priest e Iron Maiden. La presenza di \"Kai Hansen\" nei primi dischi ha conferito uno stile fortemente influenzato da \"Gamma Ray\" ed Helloween.\nNel corso della sua storia, la band ha pubblicato: undici album in studio, due EP, due singoli, un album dal vivo e una raccolta.\nNonostante i numerosi cambi di formazione, il leader \"Piet Sielck\" ha portato avanti il progetto, ed \u00e8 attualmente l'unico membro fondatore rimasto."}
{"id": "1355068", "revid": "1048993", "url": "https://it.wikipedia.org/wiki?curid=1355068", "title": "Jean-Marie Benjamin", "text": "Carriera.\nDi nazionalit\u00e0 francese, risiede in Italia dal 1975. Compositore, direttore d'orchestra e regista, suona il pianoforte, la tastiera elettronica, la chitarra acustica ed elettrica, ed \u00e8 autore di numerose composizioni di musica classica e leggera. A partire dal 1966 ha registrato ventotto dischi, tra cui opere di musica classica, colonne sonore di film e musica leggera.\nNel 1968 incontr\u00f2 Padre Pio da Pietrelcina a San Giovanni Rotondo, dove rimase per 11 giorni.\nDal 1983 al 1988 \u00e8 stato funzionario dell'ONU, come \"Special Events Officer\" per l'UNICEF a Ginevra ed ha organizzato numerose trasmissioni televisive in Europa e in Giappone, con le partecipazioni di Peter Ustinov, Audrey Hepburn e altri. Nel 1986 ha creato la \"World Philharmonic Orchestra\", composta da solisti provenienti da 120 orchestre di 60 paesi del mondo: ha tenuto concerti a Tokyo, Rio de Janeiro, Stoccolma (in questa citt\u00e0 in occasione dell'assegnazione dei Premi Nobel), Montr\u00e9al e altre capitali.\n\u00c8 regista, produttore e autore delle musiche del film \"Ci alzeremo all'alba\" (2019) e \"La notte del profeta - Padre Pio da Pietrelcina\" (1996).\nRiceve nel 2011 il premio \"Best Documentary Award\" al Silent River Film Festival di Irvine/Los-Angeles per il suo film \"Tareq Aziz - L'altra verit\u00e0\".\nNel 2019 esce il suo film su Padre Pio \"Ci alzeremo all'alba\", di cui cura sceneggiatura, regia e musica. Film trasmesso su Rai 3 e Rai 2 nel 2019 e 2020. \nNel 2021 scrive, realizza, produce e compone le musiche del documentario \"La genesi del tempo - Dalla Mesopotamia all'Iraq odierno\".\nPresbitero.\nNel 1988 ha interrotto le sue attivit\u00e0 artistiche e di funzionario ONU per dedicarsi a Roma agli studi di teologia. \u00c8 stato ordinato sacerdote a Roma nell'Almo Collegio Capranica il 26 ottobre 1991.\nDal 1991 al 1994 ha assistito il cardinale Agostino Casaroli nelle sue missioni in Europa e nel mondo. Nel 1992 \u00e8 stato nominato Segretario generale della Fondazione Beato Angelico.\nDal 1997 ha realizzato diversi documentari e pubblicato libri sull'Iraq per sensibilizzare l'opinione pubblica al problema della contaminazione radioattiva provocata dalle armi all'uranio impoverito e gli effetti dell'embargo e della guerra sulla popolazione irachena. Ha pubblicato sette libri in Francia, Italia e Svizzera. \u00c8 autore di una \"pi\u00e8ce\" di teatro su San Francesco d'Assisi presentata in prima mondiale a Mosca nel 1994, al Teatro del Soviet del Cremlino e trasmesso dalla televisione Russa.\nNel febbraio 2003 ha organizzato l'incontro fra Papa Giovanni Paolo II e Tariq Aziz, allora vice-Primo Ministro iracheno\nLe accuse di collusione con il governo di Saddam Hussein.\nPi\u00f9 volte in passato alcuni articoli della stampa internazionale hanno accusato Benjamin di aver ricevuto \"allocazioni di petrolio\" dal Governo di Saddam Hussein. Se per\u00f2 \u00e8 vero che gli sono state offerte, \u00e8 altrettanto vero che sempre egli le ha rifiutate: appena gli furono offerte, alla fine del 2001, e poi, formalmente per mezzo di lettera a Tariq Aziz, il 25 gennaio 2002. Tale lettera fu trasmessa al vice Primo Ministro attraverso l'Ambasciata irachena di Roma, congiuntamente ad una copia proprio per il console iracheno di Roma.\nNel gennaio 2005, durante un incontro con gli ispettori della Commissione Indipendente d'Indagine \"Oil for Food\" (\"Petrolio in cambio di cibo\"), Benjamin diede loro una copia della lettera indirizzata a Tariq Aziz tre anni prima. A seguito di un'investigazione della Commissione al Ministero del Petrolio ed agli ufficiali iracheni, il Rapporto della Commissione stessa conferm\u00f2 che padre Benjamin non ha mai accettato alcuna \"allocazione\" od altri \"supporti\" dall'Iraq.\nIl 27 ottobre 2005, la Commissione Indipendente d'Indagine \"Oil for Food\" ha pubblicato il Rapporto finale. Alle pagine 100 e 101 del secondo capitolo del Rapporto si pu\u00f2 leggere la seguente conclusione degli ispettori:\ne:"}
{"id": "1355071", "revid": "287204", "url": "https://it.wikipedia.org/wiki?curid=1355071", "title": "SIFOREX", "text": "La SIFOREX, Silent Force Exercise, \u00e8 un'importante esercitazione navale bilaterale ASW organizzata dalla marina peruviana con la partecipazione della US Navy e si svolge nelle acque del Per\u00f9.\nScopo principale dell'esercitazione \u00e8 l'addestramento delle unit\u00e0 navali antisommergibile nella ricerca e nella lotta alla minaccia rappresentata dai sommergibili a propulsione diesel-elettrica.\nL'esercitazione ha una cadenza annuale e viene svolto sotto il comando della marina peruviana nel periodo giugno-luglio ed ha il suo quartier generale alla base di El Callao nel Pacifico."}
{"id": "1355073", "revid": "1305772", "url": "https://it.wikipedia.org/wiki?curid=1355073", "title": "Giornata europea delle lingue", "text": "Il 26 settembre \u00e8 stata proclamata la Giornata europea delle lingue dal Consiglio d'Europa, con il patrocinio dell'Unione europea, il 6 dicembre del 2001, alla fine dell'anno europeo delle lingue, il 2001.\nIl suo scopo \u00e8 incoraggiare l'apprendimento delle lingue nel vecchio continente.\nTra gli obiettivi generali della Giornata europea delle lingue ci sono la sensibilizzazione sull'importanza dell'apprendimento delle lingue per migliorare il plurilinguismo e la comprensione interculturale, promuovere la diversit\u00e0 linguistica dell'Europa e incoraggiare uno studio delle lingue esteso a tutta la vita.\nIn occasione della Giornata, una serie di eventi vengono organizzati in tutta Europa, eventi per bambini, programmi radio e televisivi, conferenze. Gli eventi non sono organizzati n\u00e9 dal Consiglio n\u00e9 dall'Unione europea, anche se questi stanziano dei fondi per l'occasione: gli Stati membri e i partner ricevono un aiuto per organizzare le attivit\u00e0. Per coordinare le attivit\u00e0, il Consiglio d'Europa chiede ai Paesi partecipanti di nominare dei referenti nazionali.\nCi sono circa 225 lingue indigene in Europa \u2013 il 3% delle lingue mondiali. La maggior parte di esse \u00e8 di origine indoeuropea, inoltre con l'arrivo di immigrati e rifugiati essa ha accresciuto il suo multilinguismo. Nella sola Londra si parlano 300 lingue.\nSecondo un sondaggio europeo \u201cGli europei e le loro lingue\u201d (\u201cEurobarometro speciale 243\u201d, febbraio 2006), il 56% dei cittadini europei (Ue a 25 membri) parla una lingua diversa dalla propria lingua madre, il 28% padroneggia due lingue straniere, il 38% sa l'inglese, il 14% sa il francese o il tedesco. Il tipico europeo che parla pi\u00f9 lingue \u00e8 uno studente, un manager o \u00e8 nato in un paese la cui lingua \u00e8 diversa da quella dei genitori.\nLa Ue propugna una politica multilinguistica, sia nei suoi lavori istituzionali, sia come scopo per i suoi cittadini. Al vertice di Barcellona, nel 2002, si \u00e8 prefissata come obiettivo quello di far imparare ai bambini almeno due lingue in giovane et\u00e0. Il multilinguismo in Europa \u00e8 legato alla mobilit\u00e0 dei lavoratori e all'economia.\nL'Ue investe pi\u00f9 di 30 milioni di euro all'anno per promuovere l'apprendimento delle lingue e la diversit\u00e0 linguistica tramite i programmi Socrates e Leonardo da Vinci, una politica iniziata con il pionieristico programma \"Lingua\", nel 1990."}
{"id": "1355074", "revid": "767487", "url": "https://it.wikipedia.org/wiki?curid=1355074", "title": "Portus Albus", "text": "Portus Albus \u00e8 una localit\u00e0 dell'Itinerario antonino, situata a sei miglia da \"Carteia\" e dodici da \"Mellaria\".\nPotrebbe coincidere con un piccolo porto o imbarcadero nei pressi del fiume Palmones, nell'attuale localit\u00e0 \"El Rinconcillo\", dove sono stati localizzati resti di saline e diverse fabbriche di vasellame, molto probabilmente di supporto alle industrie di salamoia di Iulia Traducta (l'odierna Algeciras), che dimostrano l'esistenza di intense attivit\u00e0 commerciali, portuensi e pescherecce di epoca romana intorno alla citt\u00e0 attuale.\nUn'altra possibilit\u00e0 che l'attuale archeologia ipotizza, \u00e8 che Portus Albus sia il nome dato al porto della citt\u00e0 di Iulia Traducta, forse posto alla foce del fiume Miel o nell\"'Isla Verde\": questo spiegherebbe perch\u00e9 essa sia citata nell'Itinerario antonino mentre Iulia Traducta no."}
{"id": "1355079", "revid": "33689", "url": "https://it.wikipedia.org/wiki?curid=1355079", "title": "Ulpio Limenio", "text": "Biografia.\nA partire dal 347 fu prefetto del pretorio in Italia e Africa (questa prefettura venne creata nel 347 da Costante I distaccando l'Illirico) e \"praefectus urbi\"; con il consolato del 349 concentr\u00f2 nelle proprie mani le tre cariche contemporaneamente, come mai accaduto prima. Nel marzo del 349 ricevette una legge da Costante I che proibiva il furto di materiale dalle tombe pagane (\"Codice teodosiano\", ix.17.2)."}
{"id": "1355080", "revid": "118834", "url": "https://it.wikipedia.org/wiki?curid=1355080", "title": "Griselda Andreatini", "text": ""}
{"id": "1355083", "revid": "433605", "url": "https://it.wikipedia.org/wiki?curid=1355083", "title": "Peppe Lanzetta", "text": "Biografia.\nAlla fine degli anni settanta esordisce nel cabaret all'Osteria del Gallo di Napoli con altri artisti partenopei. Attento alle problematiche giovanili, nel 1983 il suo spettacolo \"Napoletano pentito\" prosegue sul filone sociale e pi\u00f9 precisamente sul tema dell'emarginazione; seguono \"Bombatomica\" e \"Roipnol\" (entrambi nel 1984).\nIl confronto tra Secondigliano e New York sar\u00e0 lo spunto per Lenny, omaggio a Lenny Bruce in versione poetica (1988). Prima di apparire in TV, dedica alla fine di una storia d'amore sospesa tra un s\u00ec e un no \"Caro Achille ti scrivo\", che debutta nel 1990.\nHa collaborato come autore di testi con vari musicisti tra cui, Maria Nazionale, Edoardo Bennato, Tullio De Piscopo, James Senese, Enzo Avitabile, Joe Amoruso, Rino Zurzolo, Franco Ricciardi, Massimo Severino e Franco Battiato. Dopo il debutto teatrale con \"Napoletano pentito\", cui segue \"Roipnol\" (1984), Lanzetta prosegue con \"Il vangelo secondo Lanzetta\" (1986), \"Lenny\" (1988), \"Caro Achille ti scrivo\" (1990), \"Il gallo cant\u00f2\" (1993), \"ll peggio di Lanzetta\" (1993), \"Tropico di Napoli\" (1998), \"Ridateci i sogni\" (2001). Attore, autore di soggetti cinematografici e regista di un cortometraggio, ha lavorato con registi come Salvatore Piscicelli, Giuseppe Tornatore, Liliana Cavani, Luciano De Crescenzo, Nanni Loy, Mario Martone, Asia Argento, Pasquale Scimeca.\nHa pubblicato con Baldini &amp; Castoldi \"Incendiami la vita\" (1996) e \"Un amore a termine\" (1998), e con Paravia \"In gita a Napoli\" (1997). Lanzetta, ha collaborato, come ospite con la trasmissione televisiva \"Samarcanda\" di Michele Santoro (dal 1988 al 1989) e con il \"Maurizio Costanzo Show\" dall'anno 1989 al 1990. La sua ultima produzione teatrale, di cui \u00e8 anche autore, \u00e8 \"L'opera di periferia\" (2006), in cartellone al Teatro Parioli di Roma.\nNel 2015 prende parte al cast del film di spionaggio, della saga di 007: \"Spectre\", per la regia di Sam Mendes, al fianco di Monica Bellucci, Daniel Craig e Christoph Waltz nel ruolo dello scagnozzo italiano Lorenzo. Ha partecipato allo spettacolo organizzato da Alessandro Siani, Tre Volte 10, al Teatro San Carlo di Napoli, in occasione del ritorno di Diego Armando Maradona.\n\u00c8 protagonista, con Federico Salvatore, del musical \"Pasci\u00e0\"."}
{"id": "1355085", "revid": "88366919", "url": "https://it.wikipedia.org/wiki?curid=1355085", "title": "Pace di Pescia", "text": "La pace di Pescia sono degli accordi presi da i Pisani e i Fiorentini il 28 agosto 1364 nella citt\u00e0 di Pescia (PT).\nDopo la sconfitta pisana nella battaglia di Cascina del 28 luglio Pisa dovette capitolare. Vennero restituiti i castelli conquistati dalle due fazioni. A Pisa torn\u00f2 Pontedera e isola del Giglio. A Firenze fu restituita Sorana, Pietrabuona e Vellano. Secondo gli accordi il castello di Castel del Bosco fu distrutto e Pisa dovette concedere tutte le franchigie di cui gi\u00e0 godevano prima della guerra a Firenze, inoltre dovettero pagare centomila fiorini d'oro in dieci anni.\nDal 2001 avviene una rievocazione storica di questa pace a Pontedera con un palio della balestra."}
{"id": "1355089", "revid": "287204", "url": "https://it.wikipedia.org/wiki?curid=1355089", "title": "Leonard Orban", "text": "Biografia.\n\u00c8 fratello di Ludovic Orban, anch'egli politico.\nGi\u00e0 Vice-ministro per l'Integrazione Europea e a capo dei negoziati che hanno portato la Romania all'ingresso nell'Unione europea, incarico suggellato essendo uno dei firmatari del \"Trattato di adesione\".\n\u00c8 stato commissario europeo per le politiche linguistiche ed il multilinguismo dal 1\u00ba gennaio 2007 fino al 9 febbraio 2010.\nNel guidare la politica linguistica dell'UE, Orban si concentra sulla promozione dell'apprendimento delle lingue attraverso programmi comunitari come il \"Programma per l'apprendimento permanente 2007-2013\". Il suo ruolo comprende inoltre il controllo dell'effettivo funzionamento dei servizi di interpretariato, traduzione e pubblicazione nelle 23 lingue ufficiali dell'Unione. La \"Commissione linguistica\" ha a disposizione uno staff di 3.400 persone, quasi il 15% della forza lavoro impiegata a Bruxelles, con uno stanziamento che rappresenta l'1% dell'intero budget dell'UE.\nSebbene non iscritto ad alcun partito politico, Orban \u00e8 un liberale. \u00c8 favorevole a una maggiore integrazione della Romania in Europa e al rilancio del Trattato che adotta una Costituzione per l\u2019Europa senza modifiche al testo originale."}
{"id": "1355090", "revid": "289247", "url": "https://it.wikipedia.org/wiki?curid=1355090", "title": "Olimpiadi invernali 2006", "text": ""}
{"id": "1355101", "revid": "869733", "url": "https://it.wikipedia.org/wiki?curid=1355101", "title": "Mark Frost", "text": "Biografia.\nFiglio dell'attore Warren Frost, fratello dello scrittore Scott Frost e dell'attrice Lindsay Frost, ha studiato recitazione, regia e sceneggiatura alla Carnegie Tech a Pittsburgh\nCarriera.\nIl cinema.\nLa sua fama comincia negli anni ottanta con lo spettacolo televisivo \"Hill Street Blues\".\nNel 1975 aveva scritto alcuni episodi del telefilm \"L'uomo da sei milioni di dollari\".\nNel 1986 comincia la sua collaborazione col regista David Lynch. I due lavorano su alcuni progetti che non hanno mai visto la luce tra cui \"Goddess\", \"The Lemurians\", e \"One Saliva Bubble\" finch\u00e9 nel 1989 producono l'episodio pilota del telefilm \"I segreti di Twin Peaks\". Il telefilm va in onda per la prima volta sul canale ABC nel 1990. Frost \u00e8 autore di 10 episodi della serie e regista di uno. Insieme a Lynch crea anche la sitcom \"On the Air\" nel 1992 ed il prequel de \"I segreti di Twin Peaks\" intitolato \"Fuoco cammina con me\".\nCura inoltre la regia e la sceneggiatura del film \"Il mistero di Storyville\".\nNel 2002 scrive la sceneggiatura del film \"Il pi\u00f9 bel gioco della mia vita\".\n\u00c8 anche l'autore del soggetto de \"I Fantastici 4 e Silver Surfer\".\nNel 2017 collabora, produce e realizza, insieme a David Lynch, la terza serie di \"Twin Peaks - Il ritorno\".\nLa letteratura.\nNel 1993 pubblica il suo primo romanzo intitolato \"La congiura dei sette\" \"(The List of Seven)\", seguito, nel 1995, da \"The Six Messiahs\". Pubblica inoltre il romanzo \"Before I Wake\" con lo pseudonimo di Eric Bowman nel 1997."}
{"id": "1355102", "revid": "767487", "url": "https://it.wikipedia.org/wiki?curid=1355102", "title": "The Blue Lagoon (film 1923)", "text": "The Blue Lagoon \u00e8 un film del 1923, diretto dai registi W. Bowden e Dick Cruickshanks. \u00c8 il primo adattamento del romanzo \"La laguna azzurra\" dello scrittore del primo-novecento Henry De Vere Stacpoole.\nTrama.\nSopravvissuti ad un naufragio, i piccoli Emmeline Foster e Michael Reynolds crescono su un'isola deserta. Diventati adolescenti, scopriranno l'amore e il sesso, faranno anche un figlio e poi cercheranno di tornare alla civilt\u00e0.\nNote.\nQuesto \u00e8 il primo film ad essere tratto dal romanzo \"La laguna azzurra\" di Henry De Vere Stacpoole. Gli altri due saranno: \"Incantesimo nei mari del sud\" (1949) e \"Laguna blu\" (1980).\nIl film \u00e8 inedito in Italia."}
{"id": "1355103", "revid": "74801", "url": "https://it.wikipedia.org/wiki?curid=1355103", "title": "Jolena Baldini", "text": "Biografia.\nComincia a scrivere a 16 anni, con favole in versi, a \"Primarosa\", diretto dalla torinese signora Miotto. A 19 anni collabora alla \"Tribuna\" con Arnaldo Frateili con racconti, ma il ministro Gaetano Polverelli abolisce la terza pagina a causa della guerra. Riprende a lavorare nel dopoguerra con Tomaso Smith per il \"Paese\" e successivamente a \"Paese Sera\" diretto da Fausto Coen con una rubrica di varia umanit\u00e0: il \"Settevolante\", firmandosi Berenice. Pubblicata tutti i giorni, aveva come logo una lunga treccia (da qui il nome Berenice, la regina dalla folta chioma, moglie di Tolomeo III Evergete, in un'elegia di Callimaco) disegnata in ordine da Renato Guttuso, Renzo Vespignani e Corrado Cagli. Collabora a paginoni con inchieste a tema, interrogando personaggi diversi.\nHa scritto due romanzi: \"L'innamorata\" (Mursia) e \"Il Tevere d'oro\" (Newton&amp;Compton).\nAlcune sue interviste pi\u00f9 importanti sono state raccolte nel libro \"Presi a volo\" (Editori Riuniti), che comprende personaggi come Luchino Visconti, Eugenio Montale, Pier Paolo Pasolini, Alberto Moravia, Eduardo De Filippo, Luigi Silori, Cesare Zavattini, Bruno Zanin, Giorgio De Chirico, ecc.\nHa inoltre scritto una biografia del regista Mauro Bolognini (edita dal comune di Pistoia) e due libri-intervista, uno su Giorgio De Chirico e l'altro su Anna Magnani."}
{"id": "1355106", "revid": "466539", "url": "https://it.wikipedia.org/wiki?curid=1355106", "title": "Festival internazionale del film fantastico di G\u00e9rardmer", "text": "Il Festival internazionale del film fantastico di G\u00e9rardmer (\"Festival International du Film Fantastique de G\u00e9rardmer\") \u00e8 un festival cinematografico dedicato al cinema fantastico che si tiene annualmente dal 1994, alla fine del mese di gennaio, nella citt\u00e0 francese di G\u00e9rardmer.\nNel panorama internazionale delle manifestazioni specializzate ha di fatto sostituito il Festival internazionale del film fantastico di Avoriaz, che si \u00e8 tenuto dal 1973 al 1993.\nDenominato \"Fantastica\" nelle prime due edizioni, e \"Fantastic'Arts - Festival du film fantastique de G\u00e9rardmer\" dal 1996 al 2009, ha assunto il nome attuale dall'edizione del 2010."}
{"id": "1355107", "revid": "287204", "url": "https://it.wikipedia.org/wiki?curid=1355107", "title": "Eugen Gomringer", "text": "Biografia.\nNato da madre boliviana e padre svizzero, dal 1944 al 1950 \u00e8 studente alle Facolt\u00e0 di Economia e di Storia dell'Arte e della Letteratura dell'Universit\u00e0 di Berna. Durante gli studi si reca a Roma per seguire le lezioni degli storici Leo Bruhns e Ludwig Curtius. Terminati nel 1950 gli studi universitari inizia un periodo di volontariato presso il giornale \"Der Bund\". Nello stesso anno sposa Klara St\u00f6ckli, con la quale avr\u00e0 tre figli.\nFondazione della poesia concreta.\nNel 1953, assieme a Marcell Wyss e Diter Rot, fonda la rivista d'arte internazionale \"Spirale\", presso la quale dar\u00e0 alle stampe \"Konstellationen costellations constelaciones\", la sua prima raccolta di poesie e insieme il primo lavoro di poesia concreta di lingua tedesca. Lo stesso anno partecipa al castello di Leopoldskron a Salisburgo alla Sessione Generale del Seminario Americano, nel corso della quale fa conoscenza del pittore austriaco Oskar Kokoschka.\nNel 1954 diviene segretario di Max Bill, fondatore della Konkrete Kunst, presso la Hochschule f\u00fcr Gestaltung ad Ulma, costituita l'anno prima dallo stesso Bill assieme ad Inge Aicher-Scholl ed Otl Aicher. L'attivit\u00e0 artistica intanto diviene la sua principale occupazione. Incontra il poeta Helmut Heissenb\u00fcttel e altre importanti personalit\u00e0 artistiche e letterarie, uno tra tutti Max Bense, poeta e critico autore di diversi saggi e testi critici riguardanti la poesia concreta. Nel 1960 fonda a Frauenfeld una propria casa editrice, la \"Eugen gomringer press\", nei cui cinque anni di attivit\u00e0 verr\u00e0 data alle stampe la rivista \"Konkrete Poesie \u2013 poesia concreta\", vero e proprio organo del movimento concretista sul quale compariranno, oltre a diverse opere dei principali poeti concretisti, i \"Texte ohne Komma\" di Helmut heissenb\u00fcttel, riconducibili per ispirazione alla poesia concreta. Tra gli altri vengono pubblicati i lavori di Friedrich Achleitner e Gerhard R\u00fchm, fondatori della Wiener Gruppe, del pi\u00f9 importante esponente del Darmst\u00e4dter Kreis Claus Bremer e di Ernst Jandl, membro del circolo \"Forum Stadtpark\" di Graz. Viene anche pubblicato il lavoro \"Texte po\u00e8me po\u00e8me texte\" di Carlo Belloli, il futurista italiano tra i primi ad utilizzare il termine \u00abpoesia concreta\u00bb.\nNel 1965 Gomringer pubblica \"Das Stundenbuch\", il pi\u00f9 impegnativo tentativo dell'autore di dare alla luce un libro-costellazione. Si fa intanto sempre pi\u00f9 presente l'attivit\u00e0 di critico letterario che lo porter\u00e0 a redigere numerosi scritti teorici sulla poesia e l'arte concreta e a fondare presso il Castello di Erkersreuth in Baviera l\"'Archiv f\u00fcr Konkrete Poesie\". \nAll'inizio degli anni settanta svolge un giro di conferenza in Centro e Sud America. Nel 1973 diviene membro dell\"'Akademie der K\u00fcnste\" di Berlino; quattro anni dopo \u00e8 nominato professore di teoria estetica presso la \"Staatlichen Kunstakademie\" di D\u00fcsseldorf.\nNel corso degli anni ottanta e novanta l'attivit\u00e0 principale \u00e8 quella accademica. Numerose continuano ad essere le sue conferenze nel continente americano. Dal 1995 inizia la stampa dell'opera omnia presso la casa editrice Splitter.\nVive attualmente a Rehau-Wurlitz, in Baviera.\n\"Vom Vers zur Konstellation\": manifesto programmatico della poesia concreta.\nNel 1953 Eugen Gomringer d\u00e0 alle stampe presso la casa editrice \u00abSpiral press\u00bb il libro \"Konstellationen constellations constelaciones\". Si tratta di una raccolta di diciannove componimenti, denominati dal poeta svizzero \u00abcostellazioni\u00bb in riferimento al verso di St\u00e9phane Mallarm\u00e9 \u00abrien n'aura lieu/exept\u00e9/peut-\u00eatre/une constellation\u00bb presente in \"Un coup de d\u00e9s jamais n'abolira le hasard\", esplicito richiamo dunque al nuovo utilizzo dello spazio testuale inaugurato dal poeta francese alla fine dell'Ottocento. L'anno successivo Gomringer d\u00e0 alle stampe il testo teorico \"Vom Vers zur Konstellation. Zweck und Form einer neuen Dichtung\" (\"dal verso alla costellazione. scopo e forma di una nuova poesia\"). Sebbene al suo interno non venga ancora menzionato il termine \u00abkonkrete Poesie\u00bb, il testo pu\u00f2 essere a ragione considerato il primo manifesto della poesia concreta di lingua tedesca.\nSul manifesto vengono elencate le motivazioni che rendono necessaria una nuova forma di poesia. La stampa, la radio e la televisione hanno accelerato enormemente la velocit\u00e0 di divulgazione delle informazioni; se la poesia vuole avere un ruolo nella societ\u00e0 odierna, \u00e8 dunque necessario il suo adeguarsi alla velocit\u00e0 delle nuove forme di comunicazione di massa. \nIl verso poetico, ovvero la forma d'espressione tradizionale della poesia, non ha nulla a che fare con il linguaggio adoperato quotidianamente, ed il suo utilizzo nella poesia odierna rappresenta solo una reminiscenza di epoche letterarie passate. Al contrario, la forma testuale \u00abcostellazione\u00bb offre la possibilit\u00e0 di integrare la comunicazione poetica all'interno della societ\u00e0 di oggi, riconsegnando dunque alla poesia il ruolo sociale che essa andava ormai inesorabilmente perdendo.\nIl testo della costellazione ha come referente le singole parole e l'ordine nel quale queste vengono disposte sulla pagina. La sequenza delle parole offrir\u00e0 dunque al lettore il senso del componimento. \nIl testo \"Avenidas\" consta di quattro sostantivi spagnoli: avenidas (strade), mujeres (donne), flores (fiori), admirator (ammiratore). La lettura segue la disposizione spaziale: all'inizio appaiono le strade, che tramite la congiunzione \u00aby\u00bb (\"e\" in spagnolo) vengono legate nel secondo verso ai fiori con conseguente associazione dei due concetti. Stesso procedimento segue nella seconda strofa, dove l'immagine dei fiori si lega a quella delle donne. Nella terza strofa ritornano le strade, legate questa volta alle donne: \u00abavenidas\u00bb \u00e8 dunque la parola principale, il luogo dove appaiono i \u00abflores\u00bb e le \u00abmujeres\u00bb, concetti che fino a questo del testo hanno un valore equivalente. Nell'ultima strofa infine i tre sostantivi appaiono l'uno dietro l'altro, collegati dalla congiunzione \u00aby\u00bb, congiunzione che rimanda infine al sostantivo che si trova a capo, cio\u00e8 \u00abun admirador\u00bb. Insieme all'articolo un, admirador \u00e8 l'unica parola del testo a comparire una sola volta ed in numero singolare; rispetto alla pluralit\u00e0 degli altri sostantivi esso rappresenta dunque un'entit\u00e0 singola, cos\u00ec come sul testo la parola che lo connota appare una sola volta. Esso \u00e8 lo spettatore della scena: sulle strade vi sono dei fiori e delle donne, e queste vengono ammirate dall'uomo. Si fa dunque ancora pi\u00f9 evidente l'associazione tra mujeres e flores, entrambi oggetti di contemplazione estetica.\nL'associazione tra le parole \u00e8 l'elemento che d\u00e0 il senso alla costellazione. Se ad esempio il testo fosse stato composto solo dalla seconda strofa (\u00abflores/flores und mujeres\u00bb) seguita dalla parola \u00abadmirator\u00bb, il significato sarebbe stato ben diverso: una donna riceve fiori da un ammiratore. La combinazione dei sostantivi flores e mujeres con avenidas riporta invece la scena sulle strade, al movimento, al passaggio della gente e dunque alla pluralit\u00e0 delle apparizioni delle donne, nonch\u00e9 dei fiori.\nCostellazioni e ideogrammi.\nDopo l'esordio del 1953 Gomringer attese sette anni prima di dare alle stampe nuovo materiale poetico. \nSono cinque le raccolte di costellazioni che si seguono nel primo quinquennio degli anni sessanta. Nel 1960 vengono pubblicate \"Konstellationen, mit 6 Konstellationen von max bill\" e \"5 mal 1 konstellationen\", la prima con il contributo di cinque disegni di Max Bill, la seconda edita presso l'appena fondata Eugen Gomringer Press. Nel 1963 \u00e8 la volta di \"Die Konstellationen \u2013 les constellations \u2013 the constellations \u2013 las constelaciones\", seconda ed ultima opera personale pubblicata da Gomringer presso propria sua casa editrice; essa difatti cesser\u00e0 la propria attivit\u00e0 nel 1965, e per la pubblicazione del suo nuovo lavoro \"Das Stundenbuch\" (il libro delle ore) l'autore dovr\u00e0 rivolgersi alla Max Hueber Verlag di Monaco di Baviera. \nCon \"Das Stundenbuch\" Gomringer realizza una sorta di \u00ablibro-costellazione\u00bb, modalit\u00e0 di scrittura gi\u00e0 sperimentata in piccolo in \"5 mal 1 Konstellationen\". \"Das Stundenbuch\" consta di cinquantasette costellazioni disposte singolarmente su ogni pagina e collegate l'un l'altra dallo svolgimento della trama delle parole. Nella prima sezione vengono alternate due costellazioni di cinque distici con due di sei; nella seconda compaiono ventiquattro costellazioni di cinque distici; la terza sezione, a differenza del resto della raccolta, comprende non distici ma sestine, in numero di quattro come la prima sezione; la quarta nuovamente ventiquattro costellazioni, ma formate da soli tre distici. Chiude il libro una costellazione di otto distici, indicata nel testo come postfazione alla raccolta (\"Nachwort\").\nSempre nel 1965 sono pubblicate 15 \"Konstellationen\". Si tratta di una collaborazione con l'artista zurighese Robert S. Gessner: sulle pagine a sinistra compaiono le costellazioni di Gomringer, su quelle a destra i collage di Gessner. \nDalla fine degli anni sessanta Gomringer inizi\u00f2 a pubblicare le raccolte di tutte le sue composizioni, la pi\u00f9 importante delle quali rimane \"Worte sind schatten. Die Konstellationen 1951-1968\", con introduzione di Helmut Heissenb\u00fcttel. Nella stesura delle raccolte, cos\u00ec come del secondo volume dell'opera omnia \"Vom Rand nach Innen\", le composizioni dell'autore vengono suddivise in costellazioni e ideogrammi. Sotto il nome di ideogrammi Gomringer include quelle costellazioni che non richiedono la lettura rigo per rigo, ma il cui senso \u00e8 offerto dall'osservazione o da una lettura non ortodossa della pagina. Un esempio \u00e8 l'ideogramma \"Wind\", dove l'autore si propone di rappresentare il vento non tramite una descrizione letteraria, bens\u00ec provocando una determinata attivit\u00e0 fisica del lettore. Nel collegare le lettere e formare le parole, il lettore muover\u00e0 gli occhi su e gi\u00f9 per la pagina, proprio come il vento: non sar\u00e0 dunque il significato della parola sul testo a donare l'effetto perseguito dall'autore, ma proprio il movimento degli occhi del ricevente. Le lettere certamente rimangono portatrici di senso, ma il loro ruolo viene completamente subordinato a un atto completamente extraletterario. \nAlcuni degli ideogrammi gomringeriani richiedono per essere compresi la lettura ad alta voce. Esempi ne sono \"Schweigen\" e \"Das schwarze Geheimnis\". \n\"Schweigen\" (silenzio) \u00e8 una dimostrazione del teorema concretista della parola come presenza. Tramite la lettura ad alta voce, il silenzio \u00e8 doppiamente rappresentato come segno testuale e come suono: esso nasce nel momento in cui la stessa parola che lo designa viene a mancare, ovvero dallo spazio bianco posto al centro dell'ideogramma ed insieme nel momento in cui ad una lettura rigo per rigo la voce viene a tacere, creando un vero e \u00abconcreto\u00bb silenzio. Lo stesso procedimento avviene in \"Das schwarze Geheimnis\" (il mistero nero), dove \u00e8 nuovamente lo spazio vuoto della pagina a fornire il senso dell'ideogramma.\nIn questo caso il senso del testo, ideato dall'autore in tedesco, inglese, spagnolo e francese, \u00e8 insito nell'elemento grafico. Il mistero dovrebbe essere al centro del componimento, perch\u00e9 esso \u00e8 qualcosa che non si vede, cos\u00ec come il vuoto al centro dell'ideogramma. Resta per\u00f2 il fatto che tale spazio \u00e8 di colore bianco, mentre il mistero suggerito dal testo \u00e8 nero come le lettere da cui esso \u00e8 composto. Qual \u00e8 dunque il mistero? \u00c8 ci\u00f2 che ci viene suggerito letteralmente dal testo o \u00e8 quello verso cui ci conduce la nostra idea di mistero come realt\u00e0 non visibile?\nSono dunque le modalit\u00e0 della ricezione il punto focale della poesia concreta gomringeriana. Esempio molto significativo \u00e8 la costellazione \"Mist mountain butterfly\". Il testo \u00e8 composto da tre sostantivi e due verbi, tutti in lingua inglese. \u00abMountain\u00bb (montagna) e \u00abbutterfly\u00bb (farfalla) sono le costanti, comparendo in tutte e tre le strofe. La terza parola delle strofe \u00e8 invece variabile (\u00abmist\u00bb, \u00abmissed\u00bb, \u00abmeets\u00bb). L'ordine delle costanti e delle variabile muta in ogni strofa.\nOnde comprendere il senso del componimento non \u00e8 sufficiente una semplice lettura che associ le parole-concetto come in \"avenidas\"; \u00e8 infatti richiesto che il lettore del componimento sia di lingua tedesca, cosa che va ovviamente a coincidere con il pubblico contemporaneo di Gomringer. \nAlla lettura del testo, divenendo in tedesco le consonanti sonore in fine di parola consonanti sorde, la pronuncia del verbo \u00abmissed\u00bb verr\u00e0 a coincidere con quella del sostantivo \u00abmist\u00bb. La parola inglese, che significa foschia, ricorder\u00e0 al lettore tedesco la terza persona singolare del verbo vermissen, ovvero mancare. Se mist vale dunque come verbo, nel seguire la sintassi tedesca, che prevede per le frasi interrogative l'inversione tra verbo e soggetto, avremo alla lettura della prima strofa la domanda \u00abvermisst mountain butterfly?\u00bb, \u00abmanca alla montagna la farfalla\u00bb? Ci\u00f2 che \u00e8 fondamentale nella forma di comunicazione del testo \u00e8 come la parola mist, inserita in un determinato luogo della pagina, possa evocare ad un lettore tedesco qualcosa di totalmente diverso da ci\u00f2 che viene invece comunicato ad un lettore inglese, e che ci\u00f2 provochi conseguenze sintattiche per tutto la strofa, trasformando l'elenco di tre semplici sostantivi in una frase interrogativa con verbo, soggetto e complemento oggetto. \nNella seconda strofa la frase \u00e8 riportata in termini affermativi, anche se seguendo la sintassi tedesca l'ordine delle parole non \u00e8 corretto. Nella terza e ultima abbiamo infine l'incontro tra i due elementi: \u00abbutterfly meets mountain\u00bb, \u00abla farfalla incontra la montagna\u00bb, dove la voce verbale meets \u00e8 anche un termine che contiene in maniera parzialmente gli stessi elementi sonori di missed."}
{"id": "1355113", "revid": "339392", "url": "https://it.wikipedia.org/wiki?curid=1355113", "title": "Re di Ui Failghe", "text": ""}
{"id": "1355115", "revid": "1442080", "url": "https://it.wikipedia.org/wiki?curid=1355115", "title": "Potenziale redox del terreno", "text": "Il potenziale redox del terreno o potenziale di ossidoriduzione \u00e8 il potenziale di riduzione del terreno considerato come sistema chimico-fisico complesso in cui si svolgono molteplici reazioni di ossidoriduzione. Questo parametro, strettamente correlato alla disponibilit\u00e0 di ossigeno e, quindi, al grado di aerazione del suolo, \u00e8 un indicatore dell'indirizzo che assumono alcuni processi chimici o biochimici di trasformazione, che si riflettono incondizionatamente sullo stato di fertilit\u00e0 del terreno.\nFondamenti di chimica.\nIn chimica, ad ogni reazione di ossido-riduzione \u00e8 associato un parametro, il potenziale standard di riduzione (E0), che ne misura, in condizioni ambientali standard, il potenziale all'elettrodo riferito all'elettrodo standard a idrogeno. Questo parametro pu\u00f2 assumere valori positivi o negativi ed \u00e8 un indicatore della spontaneit\u00e0 della reazione di ossido-riduzione: ogni specie chimica si trova in uno specifico stato di ossidazione; in presenza di un agente ossidante (o riducente) pu\u00f2 ossidarsi (o ridursi) in virt\u00f9 della differenza di potenziale standard di riduzione. \nLe specie con i pi\u00f9 alti valori del potenziale di riduzione (E0 positivo) si comportano come agenti ossidanti, mentre quelle con i pi\u00f9 bassi valori si comportano come agenti riducenti. Il valore del potenziale di una determinata coppia redox (ad esempio, un metallo allo stato elementare e allo stato ionico) offre anche un'indicazione dello stato di ossidazione che un elemento assume in condizioni ordinarie. Ad esempio, la coppia redox con il pi\u00f9 alto valore del potenziale standard di riduzione \u00e8 F2/2F- (E0 = +2,87); ci\u00f2 significa che il fluoro si trova, in condizioni normali, sempre allo stato di ione negativo. Il fluoro allo stato elementare (F2) \u00e8 altamente reattivo per la sua instabilit\u00e0 e in presenza di una qualsiasi specie chimica, suscettibile di essere ossidata, si comporta come un forte agente ossidante sottraendo elettroni. Viceversa, la coppia Li/Li+ \u00e8 quella con il pi\u00f9 basso valore del potenziale (E0 = -3,04), perci\u00f2 il litio si trova, in condizioni ordinarie, allo stato di ione positivo; il litio metallico \u00e8 dunque un forte riducente e si ossida rapidamente anche in presenza di un blando agente ossidante.\nEffetti sul terreno.\nIl terreno \u00e8 un sistema chimico complesso nel quale sono comprese anche le reazioni di ossidoriduzione; in altri termini, in funzione di alcuni fattori ambientali, il terreno si comporta come agente ossidante o riducente nei confronti di alcune specie chimiche. Tale azione si svolge spontaneamente e in un contesto ambientale che prevede la presenza contemporanea dell'acqua e dell'aria, con limiti estremi in corrispondenza della completa sommersione (assenza d'aria) e della completa aerazione (assenza d'acqua). In tali condizioni il potere riducente del terreno si colloca, all'interno della scala del potenziale standard di riduzione, nell'intervallo compreso fra la riduzione dell'ossigeno molecolare (O2/H2O, E0=1,23 V), in condizioni di assenza d'acqua e massima aerazione, e la riduzione dello ione idrogeno (H+/H2, E0=0 V), in condizioni di assenza di ossigeno e completa sommersione. \nNella tabella 5 sono riportate le reazioni di riduzione pi\u00f9 importanti che possono svolgersi nel terreno nell'ambito di questo intervallo. Alcune delle reazioni riportate non hanno interesse pratico in termini quantitativi. L'ordine in cui si svolgono in relazione al potenziale standard in realt\u00e0 si discosta da quello teorico e segue schemi dettati dalla complessit\u00e0 del sistema suolo . Il risultato \u00e8 che sia gli stati ossidati sia quelli ridotti delle specie chimiche indicate in tabella possono essere presenti in modo stabile all'interno del campo di variazione del potenziale fra 0 e +1,23 V. Diverso \u00e8 invece il contesto per le specie chimiche il cui potenziale standard di riduzione supera tali limiti. \nAd esempio, la coppia Fe2+/Fe, avendo un potenziale standard di -0,44 V, \u00e8 esclusa dal suddetto intervallo, mentre la coppia Fe3+/Fe2+, con un potenziale di +0,77 V, rientra in pieno. Ci\u00f2 implica che il Ferro pu\u00f2 trovarsi nel terreno, secondo i casi, sotto forma di ione ferrico (Fe3+) o di ione ferroso (Fe2+), ma mai in forma metallica (Fe). Infatti, anche in condizioni fortemente riducenti, il ferro elementare \u00e8 instabile perch\u00e9 prima della sua formazione si ha la riduzione dello ione idrogeno a idrogeno elementare (H2). Analogamente, il cloro molecolare (Cl2) non \u00e8 presente nelle soluzioni acquose e nel terreno per la sua instabilit\u00e0 a causa del potenziale di +1,36 V relativo alla sua riduzione a ione Cl-: anche in condizioni di forte ossidazione, prima della formazione del cloro molecolare si avr\u00e0 l'ossidazione dell'ossigeno dell'acqua a ossigeno molecolare. \nIl potenziale redox del terreno si rileva per via potenziometrica e pertanto si esprime in Volt, tuttavia nella letteratura si fa ricorso anche ad una scala numerica che usa i gradi \"rH\", derivata dall'applicazione dell'operatore matematico \"r\" analogo all'operatore \"p\" del pH. Il principio su cui si basa la scala rH \u00e8 che il potenziale di ossidoriduzione pu\u00f2 essere correlato allo sviluppo di idrogeno molecolare (H2), rilevato misurandone la concentrazione in termini di pressione parziale ([H2]). L'indice rH deriva dall'applicazione della formula:\nformula_1\nIl grado rH \u00e8 inoltre legato al pH e al potenziale di ossidoriduzione da una relazione lineare di proporzionalit\u00e0 diretta :\nformula_2\nNe consegue che il grado rH aumenta con il pH e con le condizioni di ossidazione.\nLa scala dei gradi rH varia da un minimo teorico uguale a 0 ad un massimo reale, rilevato sperimentalmente, uguale a 42. Il valore minimo corrisponde al massimo grado di riduzione con pressione parziale dell'idrogeno sviluppato uguale a quella atmosferica ([H2]=1, rH=0) e pressione parziale dell'ossigeno virtualmente nulla, il secondo corrisponde al massimo grado di ossidazione, che si ha con il valore massimo della pressione parziale dell'ossigeno e pressione parziale dell'idrogeno virtualmente nulla ([H2]=1042, rH=42). All'interno di questa scala c'\u00e8 un valore di rH in corrispondenza del quale la pressione parziale dell'idrogeno e quella dell'ossigeno si eguagliano. Questo valore, a pH 7 e a 20 \u00b0C, \u00e8 uguale a 27,7 e corrisponde ad un potenziale di ossidoriduzione uguale a circa 0,40 V. Nel terreno i valori effettivi di potenziale misurati sperimentalmente variano da un minimo dell'ordine di -0,22 V a massimi dell'ordine di 0,6 V (rH=6,56-34,28). Di norma i valori dei terreni si collocano in un campo di variabilit\u00e0 compreso fra 0 e 0,6 (rH=14-34,28).\nIl limite di 0,40 V (rH 27,7 a pH 7) \u00e8 il punto di equilibrio fra i processi di riduzione e quelli di ossidazione: sotto questo valore prevalgono le riduzioni (ambiente riducente), al di sopra prevalgono le ossidazioni (ambiente ossidante). Dal valore del potenziale di ossidoriduzione dipendono gli equilibri che si instaurano nella complessa microflora microbica del terreno, con importanti riflessi sullo stato di fertilit\u00e0 chimica, sotto l'aspetto nutrizionale, e sulle stesse condizioni di vivibilit\u00e0 per le piante. \nLe condizioni ottimali si verificano con un rH compreso fra 26 e 30. Tali condizioni sono tipiche dei terreni che hanno un buon tenore in colloidi, sono ben strutturati e non soffrono di ristagni idrici persistenti. I principali riflessi sono i seguenti:\nValori eccessivamente alti del potenziale di ossidoriduzione (rH&gt;30), per quanto non pregiudicanti nei confronti della vita delle piante, hanno riflessi sulla stabilit\u00e0 dello stato di fertilit\u00e0 del terreno in quanto la forte aerazione sposta l'equilibrio delle trasformazioni della sostanza organica verso la mineralizzazione. Tali condizioni si verificano in terreni poveri di colloidi, con tessitura grossolana o sciolta (eccessivamente ricchi di scheletro o sabbia) e soggetti a periodi pi\u00f9 o meno lunghi di carenza idrica. Tali condizioni hanno ripercussioni sul potere assorbente del terreno, sul suo stato strutturale e sulla nutrizione azotata, ma possono essere controllati adeguatamente con una tecnica colturale appropriata.\nValori eccessivamente bassi del potenziale di ossidoriduzione (rH 18-20) si riscontrano in terreni eccessivamente microporosi, mal strutturati e mal drenati, soggetti a lunghi periodi di ristagno idrico anche se temporanei. I principali riflessi sono i seguenti:\nIn definitiva l'ambiente riducente \u00e8 altamente sfavorevole perch\u00e9 non solo si ripercuote sui cicli biogeochimici e sulla nutrizione delle piante, ma crea anche condizioni di invivibilit\u00e0 per assenza di ossigeno e fenomeni di tossicit\u00e0 alle quali possono adattarsi solo le piante idrofite. Condizioni di sommersione permanenti instaurano infine un ambiente riducente tale da favorire i processi di riduzione del carbonio, con accumulo di carbonio elementare (torbificazione), sviluppo di idrogeno e di metano. Tali condizioni si verificano nei terreni sommersi delle paludi."}
{"id": "1355116", "revid": "298229", "url": "https://it.wikipedia.org/wiki?curid=1355116", "title": "Campionati del mondo di atletica leggera indoor 1991", "text": "I Campionati del mondo di atletica leggera indoor 1991 (3\u00aa edizione) si sono svolti a Siviglia, in Spagna, dall'8 al 10 marzo. Le competizioni si sono tenute al Palacio Municipal de los Deportes San Pablo.\nIn questa edizione sono state introdotte le due staffette 4\u00d7400 metri e per la prima volta \u00e8 stato incluso il salto triplo femminile, sebbene come evento non competitivo."}
{"id": "1355118", "revid": "212348", "url": "https://it.wikipedia.org/wiki?curid=1355118", "title": "Fibre cellulosiche", "text": ""}
{"id": "1355121", "revid": "115811230", "url": "https://it.wikipedia.org/wiki?curid=1355121", "title": "S\u00edol Anmchadha", "text": "S\u00edol Anmchadha fu un sub-regno o una signoria di Hy-Many, dominato dai Sil Anmchada, clan da cui prese il nome il territorio. Alcuni dei suoi sovrani furono anche re di Hy-Many."}
{"id": "1355122", "revid": "287204", "url": "https://it.wikipedia.org/wiki?curid=1355122", "title": "Caloscypha", "text": "Caloscypha Boud., 1885 \u00e8 un genere di funghi ascomiceti con carpoforo a forma di coppa a tonalit\u00e0 gialle, arancioni e rosse pi\u00f9 vive all'interno e pi\u00f9 scure all'esterno.\nTassonomia.\nSpecie di \"Caloscypha\".\nLa specie tipo \u00e8 \"Caloscypha fulgens\" (Pers.) Boud. (1885), altra specie inclusa \u00e8 \"Caloscypha incarnata\" Duvernoy &amp; Maire (1917)."}
{"id": "1355123", "revid": "729019", "url": "https://it.wikipedia.org/wiki?curid=1355123", "title": "Aleuria", "text": "Aleuria Fuckel, \"Jahrbuch des Nassauischen Vereins f\u00fcr Naturkunde\", Wiesbaden 23-24: 325 (1870).\nAleuria \u00e8 un genere di funghi ascomiceti con carpoforo a forma di coppa, dai colori smorti bruno-ocra-violacei sia all'interno che all'esterno.\nSpecie di Aleuria.\nLa specie tipo \u00e8 \"Aleuria aurantia\" (Pers.) Fuckel (1870), altre specie incluse sono:"}
{"id": "1355125", "revid": "1908306", "url": "https://it.wikipedia.org/wiki?curid=1355125", "title": "Le quattro meraviglie di Roma", "text": "Le quattro meraviglie di Roma \u00e8 un termine che fu molto in voga nel XVIII e XIX secolo. Definiscono con un criterio popolare, basato forse sul fasto e la notoriet\u00e0, quattro palazzi romani. Si usarono dei nomignoli o dei particolari che vi alludessero: \"perci\u00f2 si dice dal volgo che le quattro meraviglie di Roma sono il dado di Farnese, il cembalo di Borghese, la scala di Caetani (oggi Ruspoli) e il portone di Carboniani.\""}
{"id": "1355127", "revid": "10652", "url": "https://it.wikipedia.org/wiki?curid=1355127", "title": "Lachnea", "text": ""}
{"id": "1355130", "revid": "149485", "url": "https://it.wikipedia.org/wiki?curid=1355130", "title": "Lotta ai Giochi della XVIII Olimpiade", "text": "Le competizioni di lotta dei Giochi della XVIII Olimpiade si sono svolte alla Arena Nippon Budokan a Tokio dal 11 al 14 ottobre 1964 per le categorie della lotta libera e dal 16 al 19 ottobre 1964 per quanto riguarda le categorie della lotta greco-romana.\nRispetto a le categorie mudarono di peso:"}
{"id": "1355132", "revid": "149485", "url": "https://it.wikipedia.org/wiki?curid=1355132", "title": "Lotta ai Giochi della XVII Olimpiade", "text": "Le competizioni di lotta dei Giochi della XVII Olimpiade si tennero presso la Basilica di Massenzio a Roma dal 26 al 31 agosto 1960 per quanto riguarda le 8 categorie della lotta greco-romana e dal 1\u00ba al 6 settembre 1960 per le 8 categorie della lotta libera.\nCome a le categorie erano le seguenti:"}
{"id": "1355134", "revid": "149485", "url": "https://it.wikipedia.org/wiki?curid=1355134", "title": "Lotta ai Giochi della XVI Olimpiade", "text": "Le competizioni di lotta dei Giochi della XVI Olimpiade si sono svolte al \"Royal Exhibition Building\" di Melbourne dal 28 novembre al 1\u00ba dicembre 1956 per le 8 categorie della lotta libera e dal 3 al 6 dicembre 1956 per quanto riguarda le 8 categorie della lotta greco-romana."}
{"id": "1355136", "revid": "149485", "url": "https://it.wikipedia.org/wiki?curid=1355136", "title": "Lotta ai Giochi della XV Olimpiade", "text": "Le competizioni di lotta dei Giochi della XV Olimpiade si sono svolte al \"Messuhalli\" di Helsinki dal 20 al 23 luglio 1952 per le 8 categorie della lotta libera e dal 24 al 27 luglio 1952 per quanto riguarda le 8 categorie della lotta greco-romana."}
{"id": "1355137", "revid": "287204", "url": "https://it.wikipedia.org/wiki?curid=1355137", "title": "Bemberg (azienda)", "text": "La Bemberg S.p.A. \u00e8 stata una azienda tessile sorta in Germania agli inizi del Novecento con il nome \"J. P. Bemberg AG\" che nel mondo, a partire dal 1911, ha sempre avuto una posizione dominante nella produzione delle fibre cellulosiche con il metodo del cuproammonio, detto normalmente Rayon Cupro. La casa originale tedesca ha terminato l'attivit\u00e0 con questo nome nel 1971, fondendosi con un'altra azienda per formare la Enka Glanzstoff AG.\nIn Italia.\nL'insediamento produttivo in Italia, dal 1927 era situato a Gozzano, in provincia di Novara. Il prodotto principale \u00e8 commercializzato con il marchio \"Bemberg Cupro\" e nasce dai linters (sottoprodotto del cotone) fatti disciogliere in ammoniaca e rame e successivamente filati. Da questo processo si ottiene un filo estremamente sottile: il tessuto che si produce ha un aspetto serico e viene di preferenza utilizzato come fodera in capi di pregio.\nLa produzione in origine, era molto inquinante, perch\u00e9 le acque di lavaggio contenevano una grande quantit\u00e0 di rame e di ammoniaca e confluivano nel Lago d'Orta che \u00e8 un bacino con uno scarso ricambio delle acque. A quell'epoca il lago risult\u00f2 molto inquinato, tanto che la fauna ittica risult\u00f2 quasi del tutto scomparsa. Anche in epoche in cui, con il miglioramento del processo produttivo, fu quasi eliminato lo scarico di rame, quello accumulato sul fondo nel corso dei decenni di attivit\u00e0 dello stabilimento, a contatto con scarichi ammoniacali, ridiventava nuovamente solubile e continuava a mantenere alto il livello di inquinamento.\nLa societ\u00e0 Bemberg si \u00e8 fatta vanto di aver ottenuto riconoscimenti\ninternazionali per l'impegno sostenuto per eliminare in radice il problema, con enorme miglioramento della situazione ambientale del Lago d'Orta.\nNonostante i successi ottenuti in diversi campi, la Bemberg si \u00e8 trovata ad affrontare un difficilissimo mercato delle fibre ed \u00e8 ricorsa all'istituto dell'amministrazione straordinaria senza successo. L'azienda \u00e8 stata chiusa nel 2009, e il comune di Gozzano ha cercato una soluzione agli ingenti debiti e alle problematiche di bonifica e riutilizzo dell'area . Successivamente i terreni della societ\u00e0 sono stati vinti all'asta da un privato, per un valore di 203.000 euro. Nella tarda mattinata di marted\u00ec 29 giugno 2021 lo stabile, ormai dismesso, \u00e8 luogo di un piccolo incendio."}
{"id": "1355138", "revid": "149485", "url": "https://it.wikipedia.org/wiki?curid=1355138", "title": "Lotta ai Giochi della XIV Olimpiade", "text": "Le competizioni di lotta dei Giochi della XIV Olimpiade si sono svolte al Earls Court Exhibition Centre di Londra dal 29 al 31 luglio 1948 per le 8 categorie della lotta libera e dal 3 al 6 agosto 1948 per quanto riguarda le 8 categorie della lotta greco-romana.\nRispetto a Berlino 1936 \u00e8 stata introdotta la categoria dei pesi mosca e modificati i limiti di peso come segue:"}
{"id": "1355140", "revid": "729019", "url": "https://it.wikipedia.org/wiki?curid=1355140", "title": "Scutellinia", "text": "Scutellinia(Cooke) Lambotte, \"Flora myc. Belg.\", Suppl. 1 1: 299 (1887).\nScutellinia \u00e8 un genere di funghi ascomiceti con carpoforo a forma di coppa, dal colore bianco-grigiastro e con l'orlo visibilmente cigliato.\nSpecie di \"Scutellinia\".\nLa specie tipo \u00e8 \"Scutellinia scutellata\" (L.) Lambotte (1887), altre specie incluse sono:"}
{"id": "1355141", "revid": "149485", "url": "https://it.wikipedia.org/wiki?curid=1355141", "title": "Lotta ai Giochi della XI Olimpiade", "text": "Le competizioni di lotta dei Giochi della XI Olimpiade si sono svolte presso la Deutschlandhalle di Berlino dal 2 al 5 agosto 1936 per le 7 categorie della lotta libera e dal 6 al 9 agosto 1936 per quanto riguarda le 7 categorie della lotta greco-romana."}
{"id": "1355142", "revid": "10652", "url": "https://it.wikipedia.org/wiki?curid=1355142", "title": "Galactinia", "text": ""}
{"id": "1355143", "revid": "1516566", "url": "https://it.wikipedia.org/wiki?curid=1355143", "title": "Siniscola", "text": "Siniscola (, \"Thinisc\u00f2le\" in sardo) \u00e8 un comune italiano di abitanti della costa orientale della Sardegna, in provincia di Nuoro, nella subregione storica delle Baronie, della quale rappresenta il centro pi\u00f9 importante.\nOrigini del nome.\nIl nome potrebbe essere preromano, anche se per Massimo Pittau deriverebbe dal latino \"f\u012bnis scholae\" (confine del terreno).\nDagli abitanti \u00e8 stato invece interpretato come \"f\u012bnis colle\" (ai piedi del collina).\nStoria.\nPeriodo prenuragico e nuragico.\nTra i reperti risalenti all'et\u00e0 prenuragica sul territorio di Siniscola, vi sono i microliti geometrici in selce e ossidiana del tipo a trapezio e a semiluna, attribuibili al neolitico antico (6000 a.C.), sono stati raccolti in passato nelle dune di Capo Comino, mentre si possono trovare evidenti tracce di frequentazione umana, risalenti al neolitico all'esterno della grotta di El\u00e8ne Portiche sita sul versante occidentale di Monte Lattu e nel terreno circostante sono stati ritrovati frammenti di vasi decorati (seconda met\u00e0 del 5000 a.C.)\nSul Monte Albo (Arvu) sono presenti diversi nuraghi: \"Sas piperas\", nuraghi di \"Punta 'e su pitzu\" e \"Bona fraule\", nuraghe \"Concas\", nuraghe \"Sa punta 'e sa thurulia\", nuraghe \"Punta nurache\", nuraghi \"Punta su ramasinu\", e nuraghe \"Punta ischiridd\u00e8\"; grotta \"Sa prejone e s'orcu\", grotta \"Sa conca ruja\". Sul monte Lattu si trova il nuraghe \"Sa gurutta\". \nAi piedi di Monte Tintiri, non lontano dalla strada che conduce a La Caletta il nuraghe \"Gorropis\". Nuraghe \"Sa domo bianca\" \u00e8 situato presso la foce del rio di Siniscola all'interno del giardino di un'abitazione. \nIl nuraghe \"Conca umosa\", il nuraghe \"Paule 'e luca\" e il villaggio di Rempellos sono nei pressi di B\u00e8rchida. Nuraghe \"Artora\", sull'estrema punta di Capo Comino a 158 m di altitudine. Il nuraghe \"Nidu de abile\", a Capo Comino, ridotto ormai a un cumulo di rovine, sulla cima dell'omonima punta (126\u00a0m s.l.m.).\nLe \"Domus de janas di Cuccuru 'e Janas\" sono situate nella strada provinciale tra Siniscola e La Caletta, mentre le tombe dei giganti di \"Su piccante\", di \"Sas colovranas\" e \"Su itichinzu\" si trovano tra Capo Comino e Irgoli.\nStoria medioevale.\nNell'anno 1100, il borgo di Siniscola era inserito nella curatoria di Posada, facente parte del giudicato di Gallura. \nDal 1300 circa il giudicato di Gallura venne assoggettato direttamente da Pisa e fu governato da un vicario. Per opera dei pisani, Terranova (Olbia) e Orosei, vennero cinte da mura e passarono allo status di comuni; contemporaneamente furono potenziati i porti di Terranova, Orosei, Santa Reparata, Posada e Santa Lucia di Siniscola.\nCon la conquista catalano-aragonese del 1323 si concluse la parentesi pisana. Nella met\u00e0 del Trecento gli aragonesi frazionano la Gallura giudicale in varie entit\u00e0 amministrative, sancendo la definitiva divisione del territorio giudicale tra l'odierna Gallura e quello dell'antica bassa Gallura (attuale Baronia) con centro principale a Orosei. \nNel 1431 Posada fu infeudata dalla Casa di Aragona ai Carroz, conti di Mandas e Terranova, elevata al rango di Baronia e organizzata come capoluogo dei villaggi Torp\u00e8, Siniscola e Lod\u00e8.\nStoria moderna.\nNel 1514 i mori raggiunsero le coste di Siniscola, approdarono senza incontrare resistenza e saccheggiarono Siniscola, Torp\u00e8 e Lod\u00e8. \nPer queste continue scorrerie, gli abitanti di Lod\u00e8, Torp\u00e8 e Siniscola minacciarono di abbandonare i loro villaggi e di trasferirsi attorno alla Rocca di Posada, in attesa di un sistema di difesa adeguato. \nTra il 1500 e il 1600 per ordine del \"Capit\u00e0 y alcait\" di Castel Aragonese, in seguito al viaggio di perlustrazione che nel 1573 fece don Marco Antonio Camos, capitano di Iglesias, furono costruite in posizione strategica le torri litoranee, a difesa delle popolazioni costiere, pi\u00f9 esposte ai pericoli di invasioni dei pirati; tra Siniscola e Posada ben si conservano le torri di San Giovanni di Posada e di Santa Lucia di Siniscola.\nNel febbraio del 1581 i barbareschi sbarcarono in forze presso Santa Lucia (dove ancora non c'era la torre, la cui costruzione inizi\u00f2 poco dopo) e depredarono, uccisero e fecero prigionieri. Ma sulla via del ritorno alle loro navi, trovarono le squadre armate di Bernardino Puliga, nobile originario di Sassari, poi divenuto eroe locale siniscolese, che li sconfisse mettendoli in fuga, recuperando il bottino e liberando i prigionieri.\nI baroni che si succedettero nel territorio della Baronia non ebbero molta cura del feudo, tanto che nel 1623, il consiglio del Real patrimonio d'Aragona, sequestr\u00f2 il feudo al legittimo titolare Michele Portugues, il quale non vi aveva organizzato alcun sistema difensivo contro i pirati saraceni, e lo costrinse a procedimenti giudiziari di riscatto che poi lo condussero alla perdita fallimentare della propriet\u00e0 e del titolo.\nSul finire del XVIII secolo, durante il periodo sabaudo, si verificarono i cosiddetti moti rivoluzionari sardi. I moti rivoluzionari dell'epoca interessano anche la Baronia di Posada, ma le rivolte non riguardavano direttamente i Savoia, bens\u00ec erano condotte contro i baroni dei centri abitati di Posada, Siniscola, Lod\u00e8 e Torp\u00e8 rappresentati in un unico feudo posseduto da donna Marianna Nin Zatrillas, duchessa di Sotomayor e moglie di don Modesto della Escossura, che viveva in Spagna e riceveva i benefici feudali dagli amministratori residenti in Sardegna. Tuttavia le persone coinvolte nei moti rivoluzionari in Baronia, come nel resto dell'isola, furono schedate nei singoli mandamenti giudiziari piemontesi, documenti presenti oggi nell'archivio di Stato di Torino.\nStoria contemporanea.\nNel censimento del 1846 Siniscola contava 2.521 abitanti, il centro urbano era ricompreso all'interno di un triangolo ideale formato dalle attuali via Sant'Antonio, via Piemonte e via Roma. Il perimetro del triangolo coincideva, presumibilmente, con l'antica fortificazione muraria, eretta nel XVI secolo per difendere la popolazione dalle invasioni saracene. A met\u00e0 del XIX secolo, dell'antica fortificazione, restavano solo i nomi di tre porte: Porta Pantea, Sa Turrita e Sa Porta.\nPer la contea del Montalbo in Baronia, Il processo di abolizione del feudalesimo part\u00ec nel 1838, e termin\u00f2 in ritardo rispetto ad altre zone della Sardegna, a causa di un lungo contenzioso. Fu un ventennio di litigi tra i feudatari spagnoli, il Supremo Consiglio di Torino e la Regia Delegazione di Cagliari, incaricata del riscatto dei feudi. Alla fine il paese venne riscattato agli ultimi feudatari, i Nin Zatrillas, e divenne un comune amministrato da un sindaco e da un consiglio comunale.\nNel 1853 vennero presi provvedimenti per il crescente fenomeno del banditismo e le carceri venivano spostate dall'abitato di Posada per essere dislocate su tutto il suo territorio. L'abitato di Siniscola, capoluogo di mandamento, disponeva di due stanze per la custodia dei detenuti di passaggio, e la sede stabile dei Cavalleggeri di Sardegna. La Baronia fu l'ultimo feudo ad essere riscattato dai Savoia, intorno al 1860.\nA Siniscola dagli anni 1830 al 1870 si visse un periodo di insicurezza, sia per gli omicidi, i furti, le grassazioni, gli assalti alle case che per le disfunzioni del sistema giudiziario. Le proteste popolari del 1852, furono aspramente represse dalle truppe reali a Siniscola e nelle altre parti della Sardegna, teatro del malcontento. La postazione dei carabinieri reali a Siniscola, poteva contare su cinque o sei militari, i quali si occupavano soltanto di garantire la sicurezza e la tutela dei Sindaci e dei Giudici. Nel 1869 il tema dell'amministrazione della giustizia nei mandamenti del Nuorese e della Sardegna, occuper\u00e0 una parte rilevante nella denuncia delle peculiari condizioni dell'isola e della necessit\u00e0 di risolverle, da parte del governo in seguito alla visita della Commissione Depretis. Si denunciava di solito il numero sempre crescente dei nati e delle controversie civili nel mandamento di Siniscola.\nI tumulti di Siniscola e l'incendio del Municipio dell'agosto del 1906 sono stati la conseguenza di una situazione di malessere generale, che era diffuso in tutta la Sardegna. Una tra le tante cause affonda le radici nel 1887, quando scatt\u00f2 il protezionismo doganale ed i prodotti dell'agricoltura e della pastorizia non presero pi\u00f9 il largo dagli approdi sardi diretti a Marsiglia (al mercato francese giungevano anche partendo dai porti di La Caletta ed Orosei).\nNel 29 dicembre 1902, da Eugenio notaio della stessa citt\u00e0 e da Giuseppina Unali, nacque a Siniscola Antonio Marongiu, noto scrittore di saggi politici.\nSul territorio baroniese intorno al 1930 vengono eseguite importanti opere pubbliche come la costruzione dell'acquedotto a servizio di Siniscola e La Caletta, con la captazione delle sorgenti dei Monte Albo, la formazione di un primo impianto di fognature miste nel centro storico di Siniscola e la bonifica delle paludi costiere circondanti La Caletta, con la costruzione dei canale Vivarelli e dei suoi rami secondari.\nNel 1940 inizi\u00f2 per l'Italia e per la Sardegna la seconda guerra mondiale. L'isola sub\u00ec subito le conseguenze economiche del conflitto: l'insularit\u00e0 e il controllo del mare da parte nemica limit\u00f2 la possibilit\u00e0 di commercio e la Sardegna fu costretta a contare soltanto sulle sue modeste risorse. Anche il paese di Siniscola soffr\u00ec per la dolorosa e pesante partenza dei giovani, inviati a combattere nei diversi fronti di guerra.\nNel 1957 fu ricostruito e fortificato il porto di \u201cPedras Nieddas \u201d antico nome in sardo della localit\u00e0 di La Caletta. Porto di notevole importanza per gli scambi commerciali, vi facevano tappa periodicamente i piroscafi \"postali\" che collegavano la Sardegna con Civitavecchia, Livorno e Genova. Venivano imbarcate svariate qualit\u00e0 di merci, principalmente i minerali estratti dalle miniere di Lula ed il carbone di legna prodotto nei boschi dell'entroterra.\nAnche Santa Lucia di Siniscola fino al 1900 era una zona dedita al commercio marittimo, nel 1878 fu ricostruita la chiesa e ci fu un incremento demografico, dovuto sia all'afflusso dei siniscolesi e dei nuoresi e che a quello delle famiglie dei pescatori ponzesi.\nDal 1950 in sintonia con le trasformazioni sociali ed economiche seguenti al secondo conflitto mondiale, da Siniscola e da altri paesi sardi partono grandi flussi migratori verso l'Italia continentale ed i paesi stranieri; negli anni settanta il flusso si interrompe ed addirittura si inverte, con il rientro degli emigrati, nel frattempo divenuti forza lavoro specializzata. Il settore primario perde il suo ruolo guida, sostituito dall'avvento della meccanizzazione.\nSi sviluppano il settore industriale e artigianale: sono di questi anni l'avvio della produzione da parte delle societ\u00e0 Sardocalce, Marfili, Sils Laterizi, Aurora Marmi, ecc. Si afferma lentamente il settore turistico, grazie anche all'edificazione di strutture alberghiere a La Caletta. Si assiste alla crescita del settore terziario e parallelamente si segnala la forte crescita demografica, dai 5.705 abitanti dei 1951, si passa infatti ai 7.013 del 1971.\nDalla fine degli anni sessanta il centro urbano di Siniscola si espande verso le zone agrarie circostanti. Nascono i nuovi quartieri di \"Monte Idda\", \"Funtana\", \"Furreddu\u201d, \"Picuzare\", \"Sa Sedda\" , \"S. Efisio\" e \"Coccorra\".\nTra il 1950 ed il 1970 si registra anche lo sviluppo urbano, a volte abusivo, di La Caletta, Santa Lucia e lo sviluppo delle zone di Sa Pedra Ruia, di S'Ena e Sa Chitta e la zona di Mimmiu Canu ad opera di privati.\nTra gli anni cinquanta e sessanta ha origine anche il fenomeno degli insediamenti rurali stabili: \"Attraverso i finanziamenti per la riforma agraria, I'E.T.F.A.S., Ente Regionale per lo Sviluppo dell'Agricoltura, procede alla trasformazione e valorizzazione di oltre 600 ettari e alla successiva assegnazione agli agricoltori\". \nLe aziende o poderi, vengono concentrate in cinque localit\u00e0: tre costiere (La Caletta, Capo Comino, Berchida) e due nell'entroterra (San Narciso e Murtas Artas). Gli insediamenti rurali riceveranno, negli anni successivi, un impulso notevole anche grazie alla realizzazione, a partire dagli anni sessanta, della rete irrigua ad opera dei Consorzio di Bonifica.\nParallelamente allo sviluppo della struttura economica nella sua globalit\u00e0, si determina l'ulteriore crescita dagli insediamenti urbani. \nA poca distanza dal centro, a guida di quartieri residenziali satellite, nascono gli insediamenti di Janna e Frores e San Narciso e si assiste alla crescita repentina di una serie di insediamenti abusivi, da quelli circoscritti a poche unit\u00e0 edilizie a quelli formati da centinaia di costruzioni: \u00e8 il caso della zona di \"Su Tili\u00f2\", \"Aved\u00ec\", \"Sa Petra Ruia\". \nIl fabbisogno abitativo primario trova parzialmente risposta nel territorio agricolo con significative concentrazioni nella zona di San Narciso, S'Alapattu, Marinedda, S'Aspidda e Garra\u00f9.\nAnche se con notevoli ritardi, negli anni ottanta l'amministrazione comunale adotta una serie di piani urbanistici. \nSiniscola passa dai 10.234 abitanti del 1991 a 11.603 abitanti nel 2010 con 11 frazioni: Berchida, Cantoniera Berchida, Capo Comino, Cuccuru e Iana, Ena 'e s'Achitta-Su Tili\u00f2, Iscra e Voes, La Caletta, Murtas Artas, Santa Lucia, Su Pranu, Tanca Altara.\nIl 28 maggio 2013, il presidente della repubblica Giorgio Napolitano firma il decreto con cui Siniscola viene elevata al rango di citt\u00e0.\nSimboli.\nLo stemma comunale di Siniscola \u00e8 stato concesso con decreto del presidente della Repubblica in data 19 luglio 1999.\nLo stemma di Siniscola \u00e8 troncato semipartito: nel primo, troncato di azzurro e oro, \u00e8 presente il gallo, simbolo del giudicato di Gallura, al quale Siniscola apparteneva all'epoca dei giudicati; il secondo, riporta lo scaccato di azzurro e argento, di sedici pezzi, che rappresenta i colori tradizionali usati nelle competizioni sportive: l'azzurro ricorda il mare che bagna il territorio di Siniscola e l'argento il Montalbo che sorge alle spalle della citt\u00e0; il terzo, su sfondo azzurro, riporta la torre aragonese di Santa Lucia, costruita a sentinella per segnalare le incursioni saracene tra il 1500 e il 1600.\nMonumenti e luoghi d'interesse.\nLa grotta di Gana 'e Gortoe.\nSituata dentro la citt\u00e0 in via Olbia, la grotta venne usata durante la Seconda guerra mondiale come vero e proprio rifugio antiaereo per i cittadini siniscolesi, i quali vi si nascondevano durante il passaggio degli aerei. Dentro la grotta \u00e8 presente un corso d'acqua che sfocia a \"funtana\" (la fonte dove negli anni trenta si andava a lavare e prendere l'acqua). L'origine di questo corso d'acqua \u00e8 ignota, visto che la grotta \u00e8 in parte inesplorata. Al suo interno si trovano resti di brocche d'origine etrusca.\nSpiagge.\nSiniscola \u00e8 una meta turistica molto apprezzata in Sardegna, in particolar modo per le sue spiagge:\nZone umide.\nAppartengono al territorio di Siniscola gli stagni di Salinedda e di Salina Manna.\nSociet\u00e0.\nEvoluzione demografica.\nIn base ai dati del censimento 2001 nel comune di Siniscola sono stati rilevati abitanti residenti, dei quali abitanti (pari al 71%) nel centro urbano di Siniscola. Le rimanenti localit\u00e0 abitate del territorio comunale sono La Caletta con abitanti, Santa Lucia con 154 e Capo Comino con 27 abitanti, mentre la restante popolazione sparsa ammonta a unit\u00e0.\nEtnie e minoranze straniere.\nStranieri residenti al 31 dicembre 2016 fonte ISTAT:\nLingue e dialetti.\nLa variante del sardo parlata a Siniscola \u00e8 quella nuorese baroniese.\nCultura.\nMusica.\nSiniscola, oltre ad ospitare diversi gruppi folk che si esibiscono in spettacoli di musica tradizionale sarda, \u00e8 considerata la \"capitale rock\" della Sardegna. Infatti la cittadina baroniese ha dato i natali, oltre che al cantante del Banco del Mutuo Soccorso Francesco Di Giacomo, a vari gruppi musicali del panorama rock isolano, come gli Askra, i Kenze Neke, i Keret Korria, i KNA, gli Tzoku, i Ruja Karrera e Isaluti.\nNegli ultimi anni si \u00e8 ampliata sul territorio la presenza di crew e collettivi hip hop, dando vita ad un vero e proprio ambiente vivo e influente, formato prevalentemente da mc's e bboy. Tra i vari esponenti della scena troviamo la Cronaca Nera, crew di mc's e writer, capeggiata dal rapper Crono.\nCucina.\nTipica di Siniscola \u00e8 la pompia, agrume caratterizzato da buccia ruvida, spessa ed irregolare da cui si ricava il dolce omonimo. \"Sa pompia\" \u00e8 coltivata nella zona da tempi antichissimi.. Il piatto tipico della cucina tradizionale siniscolese \u00e8 \"sa suppa Thiniscolesa\"\nIstruzione.\nNel territorio comunale sono presenti 4 Scuole dell'infanzia, 3 scuole primarie, 2 Scuole secondarie di primo grado e 3 istituti secondari di secondo grado.\nInfrastrutture e trasporti.\nLa citt\u00e0 \u00e8 servita dalla Strada statale 131 Diramazione Centrale Nuorese e dalla Strada statale 125 Orientale Sarda.\nSport.\nCalcio.\nLa principale ed unica squadra di calcio della citt\u00e0 \u00e8 l'U.S.D. Siniscola Montalbo, nata nel 2018 dalla fusione delle due storiche squadre locali dello 'Sporting Siniscola' e della 'Polisportiva Montalbo Calcio'. Nella stagione 2018/19 milita nel girone C sardo di Prima Categoria."}
{"id": "1355145", "revid": "298229", "url": "https://it.wikipedia.org/wiki?curid=1355145", "title": "Campionati del mondo di atletica leggera indoor 1993", "text": "I Campionati del mondo di atletica leggera indoor 1993 (4\u00aa edizione) si sono svolti allo SkyDome di Toronto, in Canada, dal 12 al 14 marzo.\n\u00c8 stata l'ultima edizione in cui si sono svolte le gare di marcia (5.000\u00a0m maschile e 3.000\u00a0m femminile). In compenso sono stati introdotti (come eventi non competitivi) le discipline dell'eptathlon maschile e del pentathlon femminile.\nEventi non competitivi.\nAlcune competizioni furono disputate senza per\u00f2 entrare nel computo totale delle medaglie. La staffetta 1.600\u00a0m mista consiste di quattro giri sulle distanze di 800\u00a0m, 200\u00a0m, 200\u00a0m e 400\u00a0m."}
{"id": "1355151", "revid": "712828", "url": "https://it.wikipedia.org/wiki?curid=1355151", "title": "Famiglia Kurosaki", "text": ""}
{"id": "1355152", "revid": "121117001", "url": "https://it.wikipedia.org/wiki?curid=1355152", "title": "MG Midget", "text": "La Midget \u00e8 un'autovettura prodotta dalla MG tra il 1961 ed il 1979, riprendendo il nome di un'autovettura famosa dell'anteguerra.\nStoria.\nSulla base della Austin-Healey Sprite, nel 1961 la BMC deriv\u00f2 una nuova spider a 2 posti da commercializzare col marchio sportivo MG. \nContemporaneamente al lancio della \"Midget\", la \"Sprite\" abbandon\u00f2 la carrozzeria \"Frog Eye\" per adottare quella della MG.\nLe due vetture identiche nella meccanica e, salvo qualche particolare minore (mascherina, loghi e altri dettagli), anche nella carrozzeria, erano due cloni.\nAnche l'evoluzione dei due modelli fu identica fino al 1971, anno in cui la \"Sprite\" fu tolta dal listino e la \"Midget\" rimase in produzione.\nNel 1974, in ossequio alla normativa USA in materia di sicurezza automobilistica e inquinamento, la \"Midget\" venne ristilizzata e adeguata alla legislazione.\nL'adozione di paraurti ad assorbimento in gomma nera (i cosiddetti \"rubber bumpers\"), che, anteriormente, incorporavano anche la mascherina (il cofano era pi\u00f9 spiovente e allungato) imbrutt\u00ec la \"Midget\". Anche l'assetto (per via della legge americana) fu rialzato, con perdita di slancio della linea.\nLa novit\u00e0 pi\u00f9 importante fu l'adozione del 4 cilindri in linea di 1493cm\u00b3 da 70cv della Triumph Spitfire.\nLa \"Midget\" usc\u00ec di listino nel 1979.\nLa produzione.\nSono state prodotte 226.001 \"Midget\", cos\u00ec suddivise:"}
{"id": "1355153", "revid": "11190574", "url": "https://it.wikipedia.org/wiki?curid=1355153", "title": "Santa Maria dell\u2019Orto", "text": ""}
{"id": "1355154", "revid": "547034", "url": "https://it.wikipedia.org/wiki?curid=1355154", "title": "Sebi\u0219", "text": "Sebi\u0219 (in ungherese \"Borossebes\") \u00e8 una citt\u00e0 della Romania di abitanti, ubicata nel distretto di Arad, nella regione storica della Transilvania."}
{"id": "1355155", "revid": "287204", "url": "https://it.wikipedia.org/wiki?curid=1355155", "title": "Sebis", "text": ""}
{"id": "1355156", "revid": "406204", "url": "https://it.wikipedia.org/wiki?curid=1355156", "title": "Girolamo Ruscelli", "text": "Biografia.\nNacque a Viterbo (da famiglia definita da fonti diverse di umili origini, o di piccola nobilt\u00e0, o di notai), verosimilmente nel 1518, anche se nella maggior parte dei testi il suo anno di nascita risulta ancora il 1504. \nSi trasfer\u00ec in seguito ad Aquileia, a Padova, a Roma, dove, nel 1541, fond\u00f2 l'\"Accademia dello Sdegno\", a Napoli, e infine, nel 1548, a Venezia, dove rimase fino alla morte.\nIl termine esatto per descrivere la sua attivit\u00e0 \u00e8 poligrafo, ossia quella di un letterato il quale, subito dopo l'invenzione della stampa, si guadagnava da vivere lavorando per un editore con lavori propri o, curando, traducendo e spesso plagiando i lavori altrui. Fu infatti scrittore degli argomenti pi\u00f9 vari, sia come autore o curatore, sia per conto terzi, in quest'ultima funzione in particolare fino al 1555, in societ\u00e0 con l'editore Plinio Pietrasanta. In quell'anno affronta un processo davanti all'Inquisizione, per la pubblicazione senza licenza di un componimento satirico, \"Il capitolo delle Lodi del Fuso\", Plinio Pietrasanta, Venezia 1554, e pur cavandosela a buon mercato (una multa di cinquanta ducati) la societ\u00e0 non sopravvive a lungo. La maggior parte dei suoi lavori successivi sono pubblicati dall'editore Vincenzo Valgrisi.\nAmico di Bernardo Tasso, ne viene fornito dal figlio di questi, Torquato, un ritratto manieristico nel dialogo \"Minturno, o della bellezza\". Sulla base di documentazioni su lasciti testamentari, si pu\u00f2 supporre che la moglie di Ruscelli fosse Virginia Panarelli, sorella di Teofilo Panarelli, medico con simpatie protestanti, impiccato e bruciato a Roma nel 1572.\n\u00c8 in genere accettata la sua identificazione con Alessio Piemontese (in latino, \"Alexius Pedemontanus\"), pseudonimo sotto cui venne pubblicato un ricettario alchemico e tecnologico che ebbe un enorme successo, ristampato per oltre due secoli e tradotto in numerose lingue (francese, inglese, tedesco, latino, olandese, spagnolo, polacco, danese).\nTra i suoi lavori pi\u00f9 noti, stampati da Valgrisi, la cura di svariati classici fra cui il Decamerone e l'Orlando Furioso, e la \"Geografia \"di \"Claudio Tolomeo. \"Si impegn\u00f2 alla linguistica, e compil\u00f2 un Rimario rimasto in uso fino al XIX secolo\".\"\nNonostante la sua produzione letteraria di livello non eccelso, \u00e8 aumentato negli ultimi anni l'interesse verso la sua opera editoriale."}
{"id": "1355159", "revid": "4252", "url": "https://it.wikipedia.org/wiki?curid=1355159", "title": "Orfico-pitagorica", "text": ""}
{"id": "1355163", "revid": "2091899", "url": "https://it.wikipedia.org/wiki?curid=1355163", "title": "Palazzetto del Burcardo", "text": "Situato in Roma, in Via del Sudario al numero civico 44, il Palazzetto del Burcardo - un edificio tardo-gotico che dal 1932 ospita la Biblioteca e Museo teatrale del Burcardo - \u00e8 cos\u00ec chiamato dalla forma italianizzata del nome di Johannes Burckardt, vescovo alsaziano e cerimoniere pontificio, che fece inglobare nella costruzione la Torre Argentina.\nStoria.\nFu Domenico Gnoli, all'inizio del Novecento, a identificare in Johannes Burckardt il primo proprietario del palazzetto di Via del Sudario. Per alcuni secoli, infatti, si era persa la memoria del legame fra l'edificio e il prelato alsaziano che lo aveva fatto edificare alla fine del Quattrocento.\nJohannes Burckardt era nato a Nieder-Haslach, nei pressi di Strasburgo, in una data compresa fra il 1445 e il 1450. Giunto a Roma nel 1467, il Burcardo fece una rapida carriera che lo port\u00f2 a ricoprire importanti funzioni sotto quattro papi, Innocenzo VIII (1484-1492), Alessandro VI (1492-1503), Pio III (1503-1503) e Giulio II (1503-1513).\nDivenuto nel 1478 cappellano pontificio, nel 1481 fu nominato protonotario apostolico e chierico pontificio, quindi ottenne, nel 1484, la carica di cerimoniere della cappella pontificia. Nel 1503 Giulio II lo nomin\u00f2 vescovo di Orte e Civita Castellana.\nEsperto liturgista, scrisse diversi trattati sul cerimoniale religioso, ma il suo nome \u00e8 rimasto legato al \"Liber Notarum\", il diario che scrisse dal 25 dicembre 1484 al 27 aprile 1506, annotandovi dettagli relativi alla vita della corte pontificia e che divenne una fonte preziosa di informazioni per gli storici.\nNel 1491 Johannes Burckardt aveva preso in affitto dal monastero di Farfa un terreno nei pressi della \"via Papalis\", il tragitto seguito dai papi, con una sontuosa processione, in occasione della loro salita al soglio pontificio. Il terreno ospitava i resti di un convento medievale, in rovina. Il Burcardo fece quindi edificare la sua abitazione privata su questo terreno, inglobando nella costruzione parte dell'edificio preesistente, che comprendeva una torre.\nIl Palazzetto del Burcardo venne quindi edificato tra il 1491 e il 1500. Nell'edificio fu inglobata la torre, che prese il nome di \"Argentina\" dall'appellativo col quale usava firmarsi il Burcardo, \"episcopus argentinensis\" o \"argentinus\", in quanto nativo di Strasburgo, il cui nome latino era \"Argentoratum\" a causa delle vicine miniere d'argento.\nLa casa del Burcardo si componeva di due corpi di fabbrica, l'abitazione principale affacciata sull'odierna Via del Sudario, e il corpo secondario che ospitava le stalle e la servit\u00f9. \nLa sommit\u00e0 della torre svettava al di sopra dell'edificio principale, come testimoniano le stampe dell'epoca. Un'annotazione del \"Liber Notarum\" parla dell'illuminazione con torce poste sulla sommit\u00e0 della torre in occasione della festa di San Benedetto, il 21 marzo 1500. In quell'anno, quindi, la costruzione del palazzo doveva gi\u00e0 essere stata ultimata.\nNel 1503 inizi\u00f2 una contesa fra il Burcardo e la potente famiglia Cesarini, proprietaria di un terreno adiacente a quello sul quale il prelato alsaziano aveva costruito il suo palazzo. Lo stesso Burcardo raccont\u00f2 l'episodio nel suo \"Liber notarum\", alla data del 31 gennaio 1503:\nIl papa, non volendo n\u00e9 far torto al Burcardo n\u00e9 inimicarsi la famiglia dei Cesarini, incaric\u00f2 l'arcivescovo di Ragusa di dirimere la questione. Questi, salomonicamente, sentenzi\u00f2 che la casa sarebbe passata ai Cesarini solo dopo la morte del Burcardo.\nDopo la scomparsa del primo proprietario, morto nel 1506, i Cesarini trascurarono l'edificio, da loro considerato una propriet\u00e0 secondaria. La torre che ne faceva parte rimase visibile nelle incisioni del Cinquecento e del Seicento.\nNel 1730 il duca Giuseppe Cesarini Sforza diede l'avvio alla costruzione del Teatro Argentina su progetto di Gerolamo Theodoli. Una parte della casa del Burcardo venne demolita per far posto al nuovo edificio. Il resto del palazzo, compresa la torre, fu adibito ad ambienti di servizio del teatro. Alla fine del Settecento la sommit\u00e0 della torre fu mozzata: non appare pi\u00f9 nella \"Pianta di Roma\" di Giuseppe Vasi, del 1781.\nNel 1824 il duca Salvatore Cesarini cedette in enfiteusi perpetua a il Teatro Argentina e le sue pertinenze, fra cui il palazzetto del Burcardo. Il teatro fu acquistato da Alessandro Torlonia nel 1843, ad eccezione di una parte della casa del Burcardo, dove continuava ad abitare la famiglia Cartoni. Il figlio di Pietro Cartoni, Massimo, assegn\u00f2 in dote alla sorella Amalia il pianterreno, il primo piano e il terzo piano del palazzetto, e il marito di lei, Valerio Cappello, acquist\u00f2 anche il secondo piano da Alessandro Torlonia.\nIl 30 ottobre 1869 il Teatro Argentina fu acquistato dal Comune di Roma. La propriet\u00e0 Cartoni-Cappello fu venduta al Comune, invece, soltanto nel 1882. L'acquisto sembrava preludere ad allargamenti del teatro; altre propriet\u00e0 circostanti erano state acquistate allo stesso scopo. Negli anni successivi, per\u00f2, l'interesse storico-archeologico per la zona si risveglia. Nel 1888, durante i lavori di scavo di una fogna, emergono resti del teatro di Pompeo, e altri ritrovamenti avvengono nel 1892 fra via del Monte della Farina e via dei Chiodaroli.\nNel 1908 Domenico Gnoli riconobbe il palazzo del Burcardo grazie all'identificazione dello stemma in pietra che porta l'insegna del prelato alsaziano, un dragone rampante sormontato da una stella. Lanci\u00f2 quindi l'allarme sullo stato di degrado del palazzo e sullo scempio che era stato fatto di uno dei pochissimi esempi di architettura gotica a Roma: \"La casa del Burckard \u00e8 un rudere. Demolita la bella scala, cadute le nervature delle volte, incassata nel fabbricato la torre, ingombro il cortile da una baracca pel riscaldamento, la bella loggia, ridotta oggi a camerino della prima donna, tagliata da una scala e da tramezzi...\"\nFu quindi abbandonato un progetto dell'architetto Cesare Pizzicaria, che prevedeva di spostare gli uffici comunali in un unico complesso che doveva sorgere sull'attuale Largo di Torre Argentina, e che avrebbe comportato l'abbattimento delle case private fra via dei Barbieri, via del Sudario e via del Monte della Farina.\nNel 1923 il palazzo del Burcardo fu sottoposto ad un primo restauro per l'intervento di Antonio Mu\u00f1oz dell'ufficio di Antichit\u00e0 e Belle Arti del Comune di Roma. I lavori furono diretti dall'ingegnere Adolfo Pernier. In questa prima operazione di restauro, si evidenziarono i soffitti dipinti, nervature, chiavi e peducci di volte in peperino, fu riaperto il loggiato del secondo piano e le trifore del primo piano affacciate sul cortile interno.\nNel 1929 il palazzetto del Burcardo venne assegnato dal Governatorato di Roma alla SIAE come sede del Museo del Teatro Nazionale e Biblioteca di Letteratura Drammatica. Il palazzo fu sottoposto a consistenti restauri dall'architetto Antonio Petrignani fra il 1929 e il 1931.\nNel 1932 venne aperta al pubblico la Biblioteca e Raccolta Teatrale della SIAE. Il primo piano e due sale a pianterreno ospitavano il museo, il secondo e quarto piano gli uffici, il terzo piano la sala di consultazione della biblioteca. La sistemazione degli ambienti e gli arredi degli anni trenta restarono gli stessi fino al 1987, quando il sovraccarico delle strutture portanti dell'edificio obblig\u00f2 il Comune di Roma a dichiararne l'inagibilit\u00e0.\nIl palazzetto \u00e8 stato sottoposto a nuovi restauri negli anni novanta attuati dal Provveditorato della SIAE sotto la direzione del Comune di Roma e della Soprintendenza ai Beni Culturali, per il consolidamento della struttura e per assicurare all'edificio i requisiti di sicurezza dei luoghi di lavoro previsti dalla legislazione vigente. Nel corso di quest'ultimo restauro si \u00e8 recuperato anche il piano interrato, dove \u00e8 stata riportato alla luce l'ingresso originario della Torre Argentina.\nTorre Argentina.\nAllo stato presente, la torre preesistente all'edificio fatto costruire da Johannes Burckardt non \u00e8 pi\u00f9 riconoscibile dall'esterno. Tuttavia, dalla facciata interna, sul cortile, se ne pu\u00f2 ancora distinguere la sede, delineata dalla successione di piccole finestre centinate.\nNel piano interrato, \u00e8 possibile vedere la porta di accesso e la scala in perimetro che nello stato originario doveva salire per l'intera altezza della torre e che ora si ferma al livello del pianterreno.\nAl primo piano, negli ambienti destinati a museo, allo spazio corrispondente alla torre corrisponde una piccola stanza di forma quadrangolare, con nicchie di peperino. Per tradizione, l'ambiente \u00e8 stato considerato la cappellina privata del Burcardo.\nFra il secondo e il terzo piano, nell'ultimo restauro, \u00e8 stata ripristinata la comunicazione con la posa in opera di una scala a vite in acciaio e peperino nell'ambiente occupato dalla torre, che a questo livello ha uno sviluppo circolare.\nIl nome \"Argentinensis\", apposto dal Boccardo sulla torre, ha dato nome alla stessa torre e alla piazza adiacente."}
{"id": "1355164", "revid": "554814", "url": "https://it.wikipedia.org/wiki?curid=1355164", "title": "Omeostasi", "text": "L'omeostasi (dal greco omeo- e -stasi, \"simile posizione\") \u00e8 la tendenza naturale al raggiungimento di una relativa stabilit\u00e0, sia delle propriet\u00e0 chimico-fisiche interne sia comportamentali, che accomuna tutti gli organismi viventi, per i quali tale regime dinamico deve mantenersi nel tempo, anche al variare delle condizioni esterne, attraverso precisi meccanismi autoregolatori. Per estensione, il termine indica anche la capacit\u00e0 di alcuni sistemi elettromeccanici o informatici di mantenere i propri valori di funzionamento all'interno di un intervallo dinamico, attraverso processi di auto-regolazione.\nIn molti processi biologici, l'omeostasi mantiene la concentrazione chimica di ioni e molecole, e permette alla cellula di sopravvivere; in fisica, l'omeostasi permette di regolare altri parametri quali temperatura o energia. Di solito questo termine viene usato in biochimica, per indicare l'equilibrio di una composizione chimica ottimale tra liquidi diversi e separati da membrane, ad esempio le membrane cellulari. Un esempio classico \u00e8 la separazione tra plasma sanguigno, liquido interstiziale e liquido intracellulare.\nIn fisiologia, la legge dell'equilibrio di massa dice che se la quantit\u00e0 di una sostanza in un organismo deve rimanere costante, ogni aumento deve venir compensato da una perdita di pari entit\u00e0; in tale ultima accezione Maslow la pone tra le cinque esigenze poste al primo segmento della sua \"piramide dei bisogni\". In sinecologia indica anche la tendenza all'equilibrio delle popolazioni animali e vegetali, come risultato di meccanismi dipendenti dalla densit\u00e0 e operanti sul tasso di natalit\u00e0, sopravvivenza e morte (stabilit\u00e0). Nella teoria della semiosfera di Juri Lotman, l'omeostasi indica la condizione di stabilit\u00e0 della semiosfera o di parti di essa.\nOmeostasi biologica.\nL'omeostasi designa la variabilit\u00e0 autocontrollata delle funzioni, all'interno di un intervallo di valori predeterminato; le condizioni omeostatiche rappresentano gli elementi della continuit\u00e0, mentre le reazioni omeostatiche indicano i mezzi per mantenere tale condizione di continuit\u00e0. \u00c8 quindi una delle caratteristiche peculiari degli organismi viventi. Tutti gli apparati del corpo di un organismo vi partecipano, in quanto condizione fondamentale per la sopravvivenza.\nIl sistema omeostatico si basa su quattro principali componenti, che assieme prendono il nome di meccanismo a \"feedback\", cio\u00e8 retroazione, reazione, risposta:\nIl feedback pu\u00f2 essere negativo quando l'organismo esibisce processi tali che gli consentano di mantenere continuit\u00e0 rispetto agli effetti di uno stimolo, interno o esterno, ritenuto destabilizzante (ad esempio: un abbassamento della temperatura esterna provocher\u00e0 una reazione tendente a innalzare la temperatura stessa o un aumento nei valori della glicemia provocher\u00e0 secrezione d'insulina). Il feedback \u00e8, invece, positivo, quando l'organismo risponde rinforzando, al suo interno, gli effetti dello stimolo, esogeno o endogeno.\nL'uso del termine in biologia fu introdotto dal fisiologo americano Walter B. Cannon, sviluppando una precedente intuizione del fisiologo francese Claude Bernard.\nOmeostasi dello sviluppo.\n[testo eliminato a seguito del rilevamento di errori grammaticali e considerazioni scientifiche non veritiere]\nOmeostasi in semiotica.\nNel suo saggio \"La cultura e l'organismo\", Juri Lotman afferma che \"la cultura pu\u00f2 essere definita un organismo (a livello semiotico di elaborazione dell'informazione)\". L'omeostasi viene definita come \"il tentativo di conservare il proprio livello strutturale - cio\u00e8 il livello di informazione posseduto - e di contrapporsi all'entropia\". L'omeostasi \u00e8 quindi quella fase, nel susseguirsi ciclico degli stati del sistema, in cui si riscontra una tendenza alla conservazione dell'informazione ed al mantenimento della stabilit\u00e0 delle strutture, caratterizzata dalla simmetria. Questa fase si contrappone funzionalmente a quella caratterizzata dalla produzione di nuove informazioni, in cui all'omeostasi si contrappone il dinamismo."}
{"id": "1355167", "revid": "1123217", "url": "https://it.wikipedia.org/wiki?curid=1355167", "title": "Sarcosphaera", "text": "Sarcosphaera Auersw., \"Hedwigia\" 8: 82 (1869).\nSarcosphaera \u00e8 un genere di funghi ascomiceti appartenente alla famiglia Pezizaceae.\nLe specie di questo genere hanno il carpoforo a forma di una grossa coppa di colore rosa-lilaceo all'interno e con l'orlo a lobi triangolari (lacinie)."}
{"id": "1355169", "revid": "10652", "url": "https://it.wikipedia.org/wiki?curid=1355169", "title": "Sepultaria", "text": ""}
{"id": "1355172", "revid": "124184968", "url": "https://it.wikipedia.org/wiki?curid=1355172", "title": "Giochiamo al variet\u00e9", "text": "Giochiamo al variet\u00e9 \u00e8 stato un programma televisivo italiano trasmesso da Rai 1 il sabato in prima serata, per 4 puntate dal 12 gennaio al 2 febbraio 1980.\nProduzione.\nDiretto da Antonello Falqui, autore del programma in collaborazione con Michele Guard\u00ec, fu condotto da pi\u00f9 attori comici, che ripercorsero la storia del variet\u00e0 e della rivista italiana, dal dopoguerra agli anni settanta, ambientato nelle principali citt\u00e0 con attori e cantanti rappresentativi della cultura locale.\nLe prime donne in tutte le puntate sono Laura D'Angelo e Patrizia Garganese.\nAccoglienza.\nIl programma fu quello col maggiore seguito di pubblico dell'anno, con oltre 20 milioni di telespettatori a puntata.\nProtagonisti.\nFollie di Roma (59 min)\nIl bel Vesuvio blu (68 min)\nEtneide (63 min)\nMilanesissimo (56 min)\nSigla.\nLa sigla del programma, \"Ciao variet\u00e9\", composta da Antonello Falqui, Michele Guard\u00ec, Umberto Smaila e Gianni Ferrio, fu cantata da I Gatti di Vicolo Miracoli e pubblicata come singolo intitolato \"Ciao\" in due edizioni con differente lato B."}
{"id": "1355178", "revid": "212348", "url": "https://it.wikipedia.org/wiki?curid=1355178", "title": "Seta artificiale", "text": ""}
{"id": "1355179", "revid": "99064", "url": "https://it.wikipedia.org/wiki?curid=1355179", "title": "Robert Sylvester Kelly", "text": ""}
{"id": "1355181", "revid": "1573940", "url": "https://it.wikipedia.org/wiki?curid=1355181", "title": "Lepturini", "text": "I Lepturini , sono una trib\u00f9 di coleotteri cerambicidi appartenenti alla sottofamiglia Lepturinae.\nMorfologia.\nI Lepturini si riconoscono spesso a prima vista per lo straordinario adattamento alla vita sui fiori.\nStrette e allungate, spesso dotate di vivaci colorazioni aposematiche a bande (o macchie) giallo-nere o rosso-nere, la maggior parte delle specie sono anche caratterizzate da una testa anteriormente allungata per potersi nutrire di nettare.\nL'elemento diagnostico che permette per\u00f2 di distinguerli dai Rhagiini floricoli \u00e8 per\u00f2 la parte ventrale del protorace uniformemente arrotondata, invece che angolosa.\nBiologia.\nLe larve dei Lepturini sono tutte xilofaghe e si nutrono sia del legno di conifere che di latifoglie.\nGli adulti sono tutti diurni e perlopi\u00f9 floricoli, tranne qualche specie del genere \"Stictoleptura\", che frequenta generalmente i tronchi delle essenza di cui si nutre.\nDistribuzione e habitat.\nI lepturini sono diffusi soprattutto nella zona temperata dell'emisfero boreale con poco pi\u00f9 di mezzo migliaio di specie, ma annoverano anche alcune specie tropicali che raggiungono il Borneo, le Filippine, la Nuova Guinea, il Sud America e le Antille."}
{"id": "1355185", "revid": "119742740", "url": "https://it.wikipedia.org/wiki?curid=1355185", "title": "Piattaforma (informatica)", "text": "Una piattaforma, in informatica, \u00e8 una base hardware e/o software su cui sono sviluppati e/o eseguiti programmi o applicazioni; pu\u00f2 indicare anche un ambiente di esecuzione che comprende hardware e sistema operativo ed eventualmente elementi middleware specifici, application server ed altri strumenti di supporto all'esecuzione di programmi.\nClassificazione.\nSi possono distinguere piattaforme hardware, operativa e software che sono interconnesse fra loro: la piattaforma operativa \u00e8 specifica di un certo tipo di architettura hardware venendo a dipendere dalle istruzioni fondamentali (\"instruction set\") del processore formando un ambiente di esecuzione unico che contraddistingue il sistema (ad esempio il sistema operativo macOS gira solo su computer Apple Macintosh); ci\u00f2 nonostante sono stati sviluppati anche sistemi operativi portabili su diverse architetture hardware come ad es. Windows e Linux."}
{"id": "1355188", "revid": "834", "url": "https://it.wikipedia.org/wiki?curid=1355188", "title": "Re5", "text": ""}
{"id": "1355192", "revid": "767487", "url": "https://it.wikipedia.org/wiki?curid=1355192", "title": "Balcani (Bac\u0103u)", "text": "Balcani \u00e8 un comune della Romania di 8.161 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 4 villaggi: Balcani, Frumoasa, Luda\u0219i, Schitu-Frumoasa.\nL'attuale struttura del territorio comunale risale al 1956 quando vennero unificati gli ex comuni di Frumoasa e Schitu-Frumoasa, a cui venne aggiunto il villaggio di Luda\u015fi che invece apparteneva al comune di B\u0103se\u0219ti.\nMonumenti.\nTra i monumenti ubicati nel comune spiccano tre edifici religiosi:"}
{"id": "1355197", "revid": "642594", "url": "https://it.wikipedia.org/wiki?curid=1355197", "title": "Fibre artificiali", "text": ""}
{"id": "1355200", "revid": "942622", "url": "https://it.wikipedia.org/wiki?curid=1355200", "title": "Gruppo dei Romanisti", "text": "Il Gruppo dei Romanisti \u00e8 un\u2019associazione di diritto privato che ha per scopo istituzionale \u00abcontribuire - fuori da ogni condizionamento politico - alla tutela e alla valorizzazione del patrimonio culturale e ambientale e al divenire della citt\u00e0 di Roma nel rispetto delle sue tradizioni e della sua funzione storica\u00bb.\nIl Gruppo si \u00e8 costituito dopo la prima guerra mondiale, inizialmente come un cenacolo spontaneo di studiosi, accademici e cultori della citt\u00e0 di Roma, accrescendosi per tappe successive ed acquisendo una fisionomia stabile alla fine degli anni Trenta del XX secolo. Dal 1940 il Gruppo pubblica annualmente il volume \"Strenna dei Romanisti\", che comprende articoli e saggi su argomenti romani, e che viene tradizionalmente consegnato ufficialmente al sindaco di Roma il 21 aprile, nell'anniversario della fondazione di Roma (\u00abNatale di Roma\u00bb).\nStoria.\nDai Romani della Cisterna al Gruppo dei Romanisti.\nDurante gli anni venti del secolo XX, alcuni appassionati cultori di Roma usavano incontrarsi regolarmente nella trattoria di Trastevere denominata \"Osteria della Cisterna\" dove si riuniva gi\u00e0 un'associazione di \u00abAmici della Cisterna\u00bb, della quale essi furono, quasi naturalmente, i successori.\nQuesto tipo di aggregazione spontanea, nata nell'ambito di interessi comuni ma senza essere mai istituzionalizzata aveva una storia antica, che fu rinnovata nel XIX secolo, grazie alla moltiplicazione dei caff\u00e8. Ne \u00e8 un esempio la societ\u00e0 detta dei \u00abBabbioni\u00bb, fondata alla fine del Settecento dal matematico Luigi Pessuti che fu uno dei circoli scientifici pi\u00f9 noti e accreditati fino a met\u00e0 Ottocento e che all\u2019epoca della Restaurazione arriv\u00f2 a contare fino a una quarantina di membri, in gran parte letterati, medici e fisici. Pi\u00f9 recente era la \u00abSociet\u00e0 della pippa\u00bb, nata intorno al 1920, per iniziativa del pittore Orazio Amato, composta soprattutto da artisti, e di cui fecero parte i futuri Romanisti Carlo Alberto Salustri (Trilussa) e Jandolo. La nuova congrega della Cisterna era composta da una \u00e9lite di estimatori delle tradizioni e del dialetto romano operanti nel settore del giornalismo, dello spettacolo, della letteratura e delle arti, settore relativamente omogeneo in un\u2019epoca e in una citt\u00e0 che contava meno di un milione di abitanti.\nNel maggio 1929 Giuseppe Ceccarelli (Ceccarius), Vitaliano Rotellini, Franco Liberati, Augusto Jandolo, Carlo Alberto Salustri (Trilussa), Ettore Petrolini, Ignazio Mascalchi e Ettore Veo, decisero di costituire un gruppo che, dopo parecchie riunioni tenute nella galleria d\u2019antiquariato di Jandolo e presso il principe don Francesco Ruspoli, form\u00f2 il nucleo di quello che nella riunione dell\u20198 giugno 1929 assumer\u00e0 ufficialmente come nome \u00abI Romani della Cisterna\u00bb. L'associazione, per volont\u00e0 espressa dei fondatori, rest\u00f2 tuttavia non regolamentata, anche se un gruppo ristretto (Jandolo, Liberati e Veo) funzion\u00f2 da coordinatore delle iniziative e dell\u2019ammissione dei nuovi membri. Molto presto vi furono accolti personaggi in vista dell\u2019amministrazione comunale, come Giuseppe Bottai, governatore di Roma nel 1935-1936, nel periodo in cui erano in corso e si decidevano i grandi cantieri urbani; Antonio Mu\u00f1oz, ispettore generale alle belle arti del Governatorato di Roma dal 1928 al 1944, o Aroldo Coggiati delegato municipale di Trastevere. La stampa locale dava regolarmente conto delle riunioni che si tenevano secondo un ritmo settimanale sia alla Cisterna sia presso altri esercizi pubblici. Uno degli argomenti d\u2019interesse costante dell\u2019associazione fu quello della conoscenza e della diffusione del dialetto romano. Nell'ottobre del 1931 Ettore Veo annunci\u00f2 sul \"Giornale della domenica\" il progetto di edizione completa dei sonetti di Gioachino Belli, a cura di Giorgio Vigolo, che avrebbe visto la luce nel 1951.Sembra che grazie ai loro legami con l'amministrazione comunale, i \"Romani della Cisterna\" abbiano svolto un ruolo non trascurabile per la salvaguardia di alcuni monumenti condannati in un primo tempo a sparire in seguito ai lavori urbanistici degli anni Trenta (Sant\u2019Omobono, San Nicola in Carcere).\nNel 1936 la morte di Petrolini, animatore eccezionale, trasform\u00f2 la fisionomia del Gruppo che ormai si riuniva regolarmente in via Margutta nello studio d\u2019antiquariato di Jandolo, senza abbandonare tuttavia n\u00e9 la Cisterna, n\u00e9 le altre osterie per le cene sociali. In questo periodo cominci\u00f2 a entrare in uso il termine \u00abRomanisti\u00bb, che Marcello Piermattei aveva preferito ad altre definizioni, come \u00abRomani col botto\u00bb (Petrolini) o \u00abRomanifili\u00bb (Giorgio Pasquali), precisando che non si doveva confonderlo con coloro che si occupavano di filologia romanza, di diritto romano o di calcio, ma che con questo termine si intendeva soprattutto indicare gli appassionati di Roma sotto tutti i punti di vista vicini ai Romani della Cisterna. Dalla fusione dei Romani della Cisterna e dei Romanisti nacque nel 1938 il Gruppo dei Romanisti.\nIl Gruppo dei Romanisti nella sua prima costituzione.\nNel 1939, pur non essendo ancora ufficialmente istituzionalizzato, il Gruppo contava circa una quarantina di aderenti, fra cui una sola donna (Emma Amadei) \u2013 riuniti intorno a tre personaggi che assicuravano un legame permanente: Augusto Jandolo, Giuseppe Ceccarelli (Ceccarius) ed Enrico Tadolini. La maggior parte aveva passato la cinquantina. Erano tutti italiani, in gran parte romani, ma non si escludeva a priori la presenza di stranieri, che per\u00f2 non si realizzer\u00e0 che dopo la guerra. Le riunioni restavano settimanali ma la Cisterna non era pi\u00f9 il ritrovo principale del Gruppo: d\u2019estate i Romanisti s'incontravano nelle trattorie di piazza Santa Maria in Trastevere o di piazza Navona. La galleria d\u2019antiquariato di Jandolo, al numero 53 di via Margutta, era invece un punto di riferimento permanente.\nLa prima grande iniziativa \u2013 e la pi\u00f9 duratura \u2013 che distinse il Gruppo dei Romanisti da quello dei Romani della Cisterna, fu, nel 1940, la pubblicazione della \"Strenna dei Romanisti\", che usc\u00ec con la prefazione di Bottai e avendo come redattori Augusto Jandolo, Piermattei e Ettore Veo ai quali si aggiunse Giuseppe Ceccarelli (Ceccarius).\nNei primi tre volumi della \"Strenna\", pubblicati dal 1940 al 1943, il Gruppo accoglieva senza palesare incertezze la retorica del regime, pur essendo chiaramente cosciente che il fascismo non era altro che un momento transeunte della storia. In questo periodo due Romanisti erano membri del Gran Consiglio del Partito nazionale fascista e coloro che ricoprivano funzioni ufficiali, in particolare nel Comune di Roma, erano membri del Partito. L'elemento pi\u00f9 caratteristico del Gruppo era tuttavia altrove. La passione per Roma si manifestava in una importante produzione di scritti dei membri, pubblicati sia in forma di articoli su diverse riviste \"(Capitolium - Rassegna mensile del Governatorato di Roma, Roma - Rivista di studi e cultura romana, L'Urbe)\" sia come monografie, i cui autori erano spesso autorevoli scrittori (Antonio Mu\u00f1oz, Pier Paolo Trompeo, Ugo Ojetti, Gigi Huetter, Carlo Pietrangeli).\nDal 1945 ad oggi.\nCon la scomparsa nel 1951 di Jandolo, che ne era stato il primo presidente, il gruppo prese a riunirsi nello studio dello scultore Enrico Tadolini, in via del Babuino 153 B nell'angolo di via dei Greci, sotto la presidenza di Giuseppe Ceccarelli (Ceccarius). Intorno al 1970 gli incontri mensili e le assemblee si trasferirono nel Caff\u00e8 Greco per la gentile ospitalit\u00e0 prima della proprietaria di allora Antonietta Gubinelli Grimaldi, poi di altri componenti della famiglia Grimaldi e quindi dei successivi gestori subentrati. Le riunioni del Consiglio e quelle del Comitato di redazione si sono giovate sino al 2016 dell\u2019ospitalit\u00e0 della fondazione Marco Besso in largo di Torre Argentina e successivamente dell\u2019accoglienza della Venerabile Arciconfraternita di Santa Maria dell\u2019Orto, dove \u00e8 stato trasferito anche l'Archivio del Gruppo.\nIl nuovo significato del termine Romanista, proprio dei componenti del Gruppo, si \u00e8 ormai consolidato ed \u00e8 presente nei principali dizionari della lingua italiana, a cominciare dal Dizionario Enciclopedico Treccani che gi\u00e0 nel 1959 attestava al punto 3: \"\u00abCultore di studi relativi alla storia, all'urbanistica, alla letteratura dialettale, all'aneddotica e alle curiosit\u00e0 cittadine di Roma\u00bb\". Ed in questo specifico significato nella toponomastica di Roma \u00e8 presente il \"viale dei Romanisti\" (zona di Torrespaccata), intorno al quale si diramano alcune vie intitolate a singoli Romanisti.\nIl Gruppo si presenta sempre pi\u00f9 come autorevole e ascoltato consesso che opera per il progresso degli studi su Roma e la loro divulgazione oltre che per la difesa dei valori storici, artistici e monumentali della Citt\u00e0.\nSono ben note le sue battaglie in favore delle sedi storiche degli archivi romani: in particolare l'Archivio di Stato di Roma e l'Archivio Storico Capitolino, condotte insieme ad altri importanti istituzioni, come Italia Nostra, Centro studi per la storia della citt\u00e0, Associazione Nazionale Archivistica Italiana.\nTre presidenti della Repubblica hanno voluto visitare il Gruppo riunito nel Caff\u00e8 Greco: Francesco Cossiga, Oscar Luigi Scalfaro, Carlo Azeglio Ciampi, ricevendoli poi anche al Quirinale (Scalfaro, il 14 febbraio 1996).\nAd altre riunioni sono intervenuti Sindaci della Capitale, presidenti della Provincia di Roma e della Regione Lazio, assessori, i quali hanno ascoltato direttamente le segnalazioni relative alle necessit\u00e0 di salvaguardia del patrimonio culturale e delle tradizioni romane. Anche le manifestazioni del Gruppo hanno particolare rilievo nella vita della Citt\u00e0 e vedono spesso la presenza delle massime autorit\u00e0 politiche e culturali.\nIl Gruppo dei Romanisti \u00e8 ormai un'istituzione, ben integrata nella vita intellettuale e civile romana. L\u2019attivit\u00e0 collettiva e individuale dei suoi membri \u00e8 presente in molti settori e istituzioni culturali nazionali e locali, diffondendo la conoscenza dei valori e delle peculiarit\u00e0 della storia millenaria dell\u2019Urbe e della sua civilt\u00e0, e arricchendola di nuovi contenuti.\nIl motto dei Romanisti, iscritto in epigrafe nel loro Bollettino, fondato nel 1974 da Fabrizio Apollonj Ghetti, \u00e8 \"Romanus sum: Romani nihil a me alienum puto.\"\nOrganizzazione.\nNel 1972 il Gruppo si \u00e8 dotato di un primo statuto poi modificato il 5 maggio 1976; il testo dello statuto in vigore \u00e8 stato approvato dall\u2019assemblea il 13 gennaio 1993. L\u2019Associazione non ha una sede propria ed i suoi membri -111 nel 2018- vengono cooptati mediante votazione a scrutinio segreto nel corso dell\u2019Assemblea annuale ordinaria. La nomina \u00e8 a vita. Essi tengono una riunione mensile nella sala posteriore (denominata sala Rossa) del Caff\u00e8 Greco in via dei Condotti 86, Roma.\nSono organi del Gruppo l'Assemblea, il presidente, il Consiglio (di sette membri), il segretario, il tesoriere, l'Adunanza ordinaria. Le cariche sono elettive e triennali. Il Gruppo si avvale anche di commissioni di studio, nominate nelle adunanze ordinarie.\nNel sito dei Romanisti si trova l'elenco completo dei soci con i relativi profili biografici. Un altro elenco comprende i soci scomparsi.\nNumerose biografie dei Romanisti sono pubblicate anche nel \"Dizionario biografico degli italiani\".\nRomanisti di ieri.\nHanno fatto parte del Gruppo personaggi illustri, appartenenti a diverse categorie fra cui:\nPremi.\nPremio Daria Borghese.\nPremio posto statutariamente sotto gli auspici del Gruppo dei Romanisti ed istituito per onorare la memoria di donna Daria Borghese Olsoufieff. Viene conferito annualmente da apposita giuria presieduta dal Presidente del Gruppo ad un autore non italiano di opere di argomento romano pubblicate nell\u2019anno in corso o nei tre anni precedenti. Pu\u00f2 inoltre essere assegnato ad un autore non italiano per il complesso della sua opera o ad un editore non italiano per l\u2019insieme delle pubblicazioni dedicate a Roma.\nPremio Livio Borghese.\nPremio posto statutariamente sotto gli auspici del Gruppo dei Romanisti ed istituito per onorare la memoria di don Livio Giuseppe Borghese. Viene conferito annualmente a persona o ente italiani, ai quali sia riconosciuto il merito di avere, nell\u2019anno in corso o nei tre precedenti, pubblicato o comunque realizzato, sul piano culturale o artistico, opere o iniziative di particolare rilievo aventi Roma per oggetto. Il Premio pu\u00f2 anche essere assegnato ad un autore o ad un ente per il complesso delle opere o delle attivit\u00e0 o a un editore per il complesso delle pubblicazioni, sempre dedicate a Roma."}
{"id": "1355201", "revid": "767487", "url": "https://it.wikipedia.org/wiki?curid=1355201", "title": "Prima apocalisse di Giacomo", "text": "La Prima apocalisse di Giacomo \u00e8 un apocrifo del Nuovo Testamento di stampo gnostico, attribuito a Giacomo il Giusto, composto probabilmente in lingua greca ma conservatosi in lingua copta tra i Codici di Nag Hammadi (V.3) e nel Codex Tchacos (2). Il titolo dell'opera \u00e8 Apocalisse di Giacomo, ma \u00e8 detta \"Prima\" per distinguerla dall'omonima apocalisse presente subito dopo nel V codice, detta \"Seconda apocalisse di Giacomo\". Fu composta tra l'ultimo ventennio del II e la prima met\u00e0 del III secolo.\nSi tratta di un dialogo concernente una rivelazione (\"apocalisse\") tra Ges\u00f9 e Giacomo il Giusto, suo \"fratello\", al riguardo della salvezza, intesa in senso gnostico come la liberazione dell'anima dalla sofferenza terrena ed il suo ritorno allo stato primordiale.\nContenuto.\nLa prima parte dell'opera (20,10-30,11) riporta il dialogo tra Giacomo e Ges\u00f9. Giacomo \u00e8 timoroso per la sofferenza che gli sar\u00e0 inferta a breve, assieme a Ges\u00f9; questi, invece, lo consola impartendogli degli insegnamenti di stampo gnostico sul ruolo dell'uomo nell'universo. Un riferimento indiretto e molto breve alla crocifissione (30,12-13) fa da cesura al flusso narrativo.\nAll'inizio della seconda parte, il \"Signore\" ricompare e trasmette a Giacomo una serie di formule che gli serviranno, dopo il martirio, durante la sua ascesa verso \"Colui che \u00e8 preesistente\", per annullare i poteri ostili che tenteranno di ostacolarlo (32,23-36,1). Successivamente Giacomo riceve disposizioni sulla trasmissione segreta degli insegnamenti (36,13-38,11), poi Ges\u00f9 commenta sul valore delle donne come discepoli (38,15-41,18) e Giacomo disconosce i dodici apostoli (42,20-24). La parte finale dell'opera, seriamente compromessa dalle lacune del testo, riporta una lunga narrazione del martirio di Giacomo.\nComposizione.\nLa versione in lingua copta conservatasi \u00e8 datata tra la prima met\u00e0 del IV secolo e la seconda met\u00e0 del III secolo. Una datazione dell'originale in lingua greca \u00e8 invece difficile da ottenere: gli studiosi sono in grado di dare una stima confrontando il contenuto dell'\"Apocalisse di Giacomo\" con l'evoluzione del pensiero gnostico: il testo evidenzia alcune dottrine (come la distinzione in Sophia superiore - \"Achamoth\" - ed inferiore - la Sophia vera e propria) che presuppongono una teologia valentiniana gi\u00e0 completamente sviluppata, dunque una datazione non antecedente alla fine del II secolo. \u00c8 comunque altamente probabile che nella composizione dell'\"Apocalisse\" sia stato utilizzato materiale precedente, verosimilmente dalla tradizione che aveva in Giacomo il proprio fondatore, quella giudeo-cristiana.\nSe l'importanza della figura di Giacomo il Giusto \u00e8 indizio di un rapporto con la tradizione giudeo-cristiana, e il riferimento ad Addai (36,15-24) suggerisce un ambiente siriano e dunque una cristianit\u00e0 semitica, non tutti gli studiosi ritengono l'opera composta in ambiente giudaico cristiano."}
{"id": "1355211", "revid": "1714743", "url": "https://it.wikipedia.org/wiki?curid=1355211", "title": "La fidanzata corsa", "text": "La fidanzata corsa \u00e8 un'opera seria (\"melodramma tragico\") in 3 atti di Giovanni Pacini su libretto di Salvadore Cammarano tratto da \"Colomba\" di Prosper M\u00e9rim\u00e9e.\nLa prima rappresentazione ebbe luogo al Teatro San Carlo di Napoli, il 10 dicembre 1842, diretta da Antonio Farelli."}
{"id": "1355213", "revid": "6923", "url": "https://it.wikipedia.org/wiki?curid=1355213", "title": "Cagiva Elefant 900", "text": ""}
{"id": "1355214", "revid": "6923", "url": "https://it.wikipedia.org/wiki?curid=1355214", "title": "Cagiva Elefant 750", "text": ""}
{"id": "1355215", "revid": "6923", "url": "https://it.wikipedia.org/wiki?curid=1355215", "title": "Cagiva Elefant 650", "text": ""}
{"id": "1355216", "revid": "6923", "url": "https://it.wikipedia.org/wiki?curid=1355216", "title": "Cagiva Elefant 350", "text": ""}
{"id": "1355217", "revid": "767487", "url": "https://it.wikipedia.org/wiki?curid=1355217", "title": "Motegi", "text": " \u00e8 una cittadina giapponese della prefettura di Tochigi.\nIl paese ospita il circuito di Motegi."}
{"id": "1355220", "revid": "1728", "url": "https://it.wikipedia.org/wiki?curid=1355220", "title": "Phakisa", "text": ""}
{"id": "1355223", "revid": "6923", "url": "https://it.wikipedia.org/wiki?curid=1355223", "title": "Cagiva Elefant 200", "text": ""}
{"id": "1355225", "revid": "287204", "url": "https://it.wikipedia.org/wiki?curid=1355225", "title": "Montmel\u00f2", "text": ""}
{"id": "1355226", "revid": "36426", "url": "https://it.wikipedia.org/wiki?curid=1355226", "title": "La Specola", "text": ""}
{"id": "1355227", "revid": "36426", "url": "https://it.wikipedia.org/wiki?curid=1355227", "title": "Museo Zoologico e Anatomico La Specola", "text": ""}
{"id": "1355228", "revid": "36426", "url": "https://it.wikipedia.org/wiki?curid=1355228", "title": "Museo zoologico e anatomico La Specola", "text": ""}
{"id": "1355229", "revid": "599013", "url": "https://it.wikipedia.org/wiki?curid=1355229", "title": "Museo della Specola", "text": ""}
{"id": "1355230", "revid": "36426", "url": "https://it.wikipedia.org/wiki?curid=1355230", "title": "Palazzo Torrigiani in via Romana", "text": ""}
{"id": "1355232", "revid": "28026", "url": "https://it.wikipedia.org/wiki?curid=1355232", "title": "Affrescatore", "text": ""}
{"id": "1355233", "revid": "36426", "url": "https://it.wikipedia.org/wiki?curid=1355233", "title": "Museo Nazionale di Antropologia ed Etnologia", "text": ""}
{"id": "1355234", "revid": "486946", "url": "https://it.wikipedia.org/wiki?curid=1355234", "title": "Museo antropologico e etnologico in Palazzo Nonfinito", "text": ""}
{"id": "1355235", "revid": "36426", "url": "https://it.wikipedia.org/wiki?curid=1355235", "title": "Museo antropologico di Firenze", "text": ""}
{"id": "1355236", "revid": "36426", "url": "https://it.wikipedia.org/wiki?curid=1355236", "title": "Museo la Specola", "text": ""}
{"id": "1355237", "revid": "36426", "url": "https://it.wikipedia.org/wiki?curid=1355237", "title": "Museo Zoologico La Specola", "text": ""}
{"id": "1355238", "revid": "36426", "url": "https://it.wikipedia.org/wiki?curid=1355238", "title": "Museo di Botanica (Firenze)", "text": ""}
{"id": "1355239", "revid": "36426", "url": "https://it.wikipedia.org/wiki?curid=1355239", "title": "Museo di botanica (Firenze)", "text": ""}
{"id": "1355241", "revid": "486946", "url": "https://it.wikipedia.org/wiki?curid=1355241", "title": "Museo di Geologia e Paleontologia (Firenze)", "text": ""}
{"id": "1355242", "revid": "36426", "url": "https://it.wikipedia.org/wiki?curid=1355242", "title": "Museo di Mineralogia e Litologia (Firenze)", "text": ""}
{"id": "1355243", "revid": "36426", "url": "https://it.wikipedia.org/wiki?curid=1355243", "title": "Museo di Mineralogia e Litologia", "text": ""}
{"id": "1355244", "revid": "339392", "url": "https://it.wikipedia.org/wiki?curid=1355244", "title": "FIRE", "text": ""}
{"id": "1355249", "revid": "938", "url": "https://it.wikipedia.org/wiki?curid=1355249", "title": "Campionati del mondo di atletica leggera indoor 1995", "text": "I Campionati del mondo di atletica leggera indoor 1995 (5\u00aa edizione) si sono svolti al Palau Sant Jordi di Barcellona, in Spagna, dal 10 al 12 marzo."}
{"id": "1355255", "revid": "1983214", "url": "https://it.wikipedia.org/wiki?curid=1355255", "title": "Apateu", "text": "Apateu (in ungherese \"Ap\u00e1ti\") \u00e8 un comune della Romania di abitanti, ubicato nel distretto di Arad, nella regione storica della Transilvania. Dista 71 km dal capoluogo Arad.\nIl comune \u00e8 formato da un insieme di 3 villaggi: Apateu, Berechiu e Mo\u021biori.\nStruttura Etnica.\nSecondo i risultati del censimento del 2002 la popolazione \u00e8 cos\u00ec divisa dal punto di vista etnico:"}
{"id": "1355257", "revid": "36426", "url": "https://it.wikipedia.org/wiki?curid=1355257", "title": "Museo di storia naturale sezione orto botanico", "text": ""}
{"id": "1355269", "revid": "533647", "url": "https://it.wikipedia.org/wiki?curid=1355269", "title": "Rti", "text": ""}
{"id": "1355270", "revid": "1982", "url": "https://it.wikipedia.org/wiki?curid=1355270", "title": "Vari\u00e9t\u00e9", "text": ""}
{"id": "1355271", "revid": "838137", "url": "https://it.wikipedia.org/wiki?curid=1355271", "title": "Ljubov' Sokolova", "text": "Giocava nel ruolo di schiacciatrice."}
{"id": "1355272", "revid": "2110845", "url": "https://it.wikipedia.org/wiki?curid=1355272", "title": "Alberto Chiarini", "text": "Biografia.\nConcluse le scuole medie inferiori frequenta l'Istituto d'Arte di Macerata.\nNel 1957 partecipando alla Mostra \u201cL'Arte nel tempo libero\u201d organizzata dall'E.N.A.L. (presieduta da Simeoni e diretta da Fantaconi) nel Museo Civico di Teramo, viene subito apprezzato.\nTerminati gli studi a Macerata si iscrive all'Accademia di Belle Arti di Roma, sotto la guida dei maestri Gentilini e Maccari.\nDopo vari lavori di grafico pubblicitario e vetrinista si dedica all'attivit\u00e0 didattica divenendo successivamente titolare della cattedra di Disegno e Storia dell'arte all'Istituto Magistrale di Teramo. \nOrganizza con i coetanei mostre collettive e pratica la pittura en plain air; vince vari concorsi estemporanei venendo apprezzato da critica e pubblico. Conosce Guido Montauti a cui si lega particolarmente. \nNel 1964 alla costituzione del gruppo \u201cIl pastore bianco\u201d aderisce e ne \u00e8 il maggiore artefice.\nPartecipa alla realizzazione della grande tela \"Il giudizio universale\" ora collocato nell'androne del municipio di Teramo.\nPur rimanendo legato al maestro pretarolo, ne sviluppa il linguaggio aderendo alla sua personale poetica lirica e completativa.\nLa rarefazione dell'atmosfera con la creazione di forme dense di chiara luce mediterranea e il rigore prospettico dello spazio illusorio rinascimentale portano all'esaltazione di angoli mai considerati della citt\u00e0 e vegetazioni irridescenti del territorio.\nAttento alle tradizioni popolari con la nascita della tv locale via cavo \"TeleTeramo\" da lui voluta nel 1974, organizza la trasmissione \"la preta mmarmarata\" rispolverando il lessico e la cultura nel teramano, quando ancora il dialetto locale era sinonimo di arretratezza culturale. \nL'ultima esperienza didattica le ebbe presso la Casa Circondariale di Castrogno in un pi\u00f9 ampio progetto di rinserimento nel sociale dei detenuti. Partecipa a varie mostre di successo in Italia e all'estero ottenendo numerosi riconoscimenti e premi. \u00c8 il primo a Teramo a impiantare uno studio grafico con torchi a stella per acqueforti e litografie;\nSulla scia della riscoperta del mestiere antico da \u201cmaestro di bottega\u201d riesuma la tecnica rinascimentale dell'affresco studiandone i tanti segreti, impegnandosi in un ambito spesso aborrito in quegli anni di spasmodica ricerca di linguaggi non pittorici.\nNell'estate 1988 inizia una grande tela commissionata dalla chiesa \u201cCuore immacolato di Maria\u201d di Teramo dal titolo \"Il ritorno del figliol prodigo\".\nA seguito di un incidente muore nell'agosto 1988 all'et\u00e0 di 49 anni, e la tela incompiuta verr\u00e0 collocata nella Biblioteca Provinciale Melchiorre Delfico a Teramo.\nUna lapide apposta nella sede del quartiere Sant'Anna di Teramo e dettata da Giammario Sgattoni ricorda la sua opera."}
{"id": "1355273", "revid": "7967", "url": "https://it.wikipedia.org/wiki?curid=1355273", "title": "Placido Brandamonte", "text": ""}
{"id": "1355279", "revid": "1602064", "url": "https://it.wikipedia.org/wiki?curid=1355279", "title": "Cupro", "text": "Cupro (rayon cuproammoniacale) \u00e8 il nome con cui \u00e8 conosciuta la fibra di cellulosa rigenerata ottenuta mediante il procedimento cuprammoniacale. Cupro \u00e8 un materiale antistatico e traspirante.\nIl procedimento, nato in Germania alla fine dell'Ottocento, ha avuto applicazioni industriali a partire dal 1911, ad opera della Bemberg e poi rilanciata in diversi paesi, Italia compresa, negli anni tra le due guerre. Cupro viene prodotto dal 1931, unicamente da Asahi Kasei, a partire dai linter di cotone, elemento che conferisce una credenziale per poter parlare di Economia Circolare.\nIl processo prevede di partire dai linter di cotone, i corti filamenti vicino al seme che sono il sottoprodotto dell'industria cotoniera e che presenta una composizione chimica (cellulosa) simile a quella delle fibre di cotone. La cellulosa, particolarmente pura, viene disciolta in una soluzione cuproammoniacale (rame e ammoniaca) che poi viene estrusa nel filatoio in forma di filo o anche di fiocco. Il prodotto si presenta come il rayon, pi\u00f9 simile alla seta sia come lucentezza, sia come \"mano tessile\". Si possono avere fili multibava estremamente sottili, anche di danaratura di 1 dtx (decitex).\nLa produzione era originariamente molto inquinante, perch\u00e9 le acque di lavaggio contenevano elevate quantit\u00e0 della soluzione cuproammoniacale e soprattutto il rame ha effetti devastanti sull'ecosistema. Enormi progressi sono stati poi compiuti sotto questo aspetto. Oggi si tratta di un processo tracciabile e trasparente, con un uso sempre pi\u00f9 efficiente delle risorse idriche ed energetiche, che riesce a recuperare quasi tutti i materiali grazie al suo sistema dinamico di gestione dei rifiuti. Cupro pu\u00f2 affermare e certificare un fine vita biodegradabile, cos\u00ec come verificato dai test effettuati da una terza parte come Innovhub-SSI. Cupro ha ottenuto la certificazione GRS (Global Recyling Standard) a cura di Textile Exchange dimostrando l\u2019autenticit\u00e0 del suo processo di riciclo. Cupro \u00e8 anche certificato OEKO-TEX\u00ae Standard 100 e Eco Mark. Lo stabilimento Asahi Kasei nel quale \u00e8 prodotto il Cupro vanta la certificazione ISO 14001.\nIl prodotto con il marchio \"Bemberg Cupro\" pu\u00f2 essere commercializzato solo dall'Asahi Kasei, a livello globale.\nPropriet\u00e0.\nIl cupro ha un'alta densit\u00e0, maggiore delle altre fibre artificiali, che varia da 1,52 a 1,54 g/cm\u00b3 a seconda della qualit\u00e0\nHa una tenacit\u00e0 bassa da 2,2 a 2,6 g/den che si abbassa ancora a umido raggiungendo i valori di 1,2-1,5 g/den.\nIl Cupro \u00e8 una fibra molto igroscopica infatti pu\u00f2 assorbire il 110% di umidit\u00e0."}
{"id": "1355282", "revid": "78273", "url": "https://it.wikipedia.org/wiki?curid=1355282", "title": "Quartiere Piano della Lenta (Teramo)", "text": ""}
{"id": "1355284", "revid": "1808816", "url": "https://it.wikipedia.org/wiki?curid=1355284", "title": "0774", "text": "0774 \u00e8 il prefisso telefonico del distretto di Tivoli, appartenente al compartimento di Roma.\nIl distretto comprende la parte nord-orientale della Citt\u00e0 metropolitana di Roma Capitale. Confina con i distretti di Poggio Mirteto (0765) a nord, di Avezzano (0863) a nord-est, di Frosinone (0775) a sud-est e di Roma (06) a sud e a ovest.\nAree locali e comuni.\nIl distretto di Tivoli comprende 42 comuni inclusi nelle 2 aree locali di Subiaco (ex settori di Arsoli, Ciciliano e Subiaco) e Tivoli (ex settori di Palombara Sabina e Tivoli). I comuni compresi nel distretto sono: Affile, Agosta, Anticoli Corrado, Arcinazzo Romano, Arsoli, Camerata Nuova, Canterano, Casape, Castel Madama, Cerreto Laziale, Cervara di Roma, Ciciliano, Cineto Romano, Gerano, Guidonia Montecelio, Jenne, Licenza, Mandela, Marano Equo, Marcellina, Monteflavio, Montelibretti, Montorio Romano, Moricone, Nerola, Palombara Sabina, Percile, Riofreddo, Rocca Canterano, Roccagiovine, Roviano, Sambuci, San Gregorio da Sassola, San Polo dei Cavalieri, Sant'Angelo Romano, Saracinesco, Subiaco, Tivoli, Vallepietra, Vallinfreda, Vicovaro e Vivaro Romano ."}
{"id": "1355285", "revid": "22643", "url": "https://it.wikipedia.org/wiki?curid=1355285", "title": "Diocesi di Eger", "text": ""}
{"id": "1355286", "revid": "116031935", "url": "https://it.wikipedia.org/wiki?curid=1355286", "title": "Daihatsu Feroza", "text": "La Daihatsu Feroza \u00e8 un fuoristrada costruito dalla Daihatsu tra il 1989 e il 1998.\n\u00c8 conosciuta come Daihatsu Rocky negli USA e in Giappone, come Daihatsu Sportrak in Gran Bretagna e Daihatsu Feroza in altre parti d'Europa e Australia.\nNel 1998 \u00e8 stata sostituita dalla Terios.\nPrima Serie.\nLa prima serie fu venduta tra il 1989 e il 1993. Era disponibile con carrozzeria 3 porte soft top o hard top. Ne fu commercializzata anche una versione con trazione integrale permanente ma senza riduttore, per evitare la sovratassa erariale dei primi anni novanta sui veicoli dotati di riduttore. \nSeconda Serie.\nLa seconda serie fu prodotta dal 1993 al 1998 con poche modifiche, tra cui la mascherina.\nModelli derivati.\nNel 1992 la Bertone ne costru\u00ec una variante chiamata Bertone Freeclimber 2."}
{"id": "1355287", "revid": "120785985", "url": "https://it.wikipedia.org/wiki?curid=1355287", "title": "We're in This Together", "text": "We're In This Together, noto anche come Halo 15, \u00e8 il secondo singolo dei Nine Inch Nails tratto dall'album The Fragile. La sua particolarit\u00e0 consiste nell'essere stato pubblicato in ben tre versioni (pi\u00f9 un promo) ed esclusivamente in Europa e Giappone. Proprio per tali ragioni \u00e8 oggetto molto ambito dai collezionisti.\nLa canzone.\nWe're in This Together \u00e8 stata l'ultima canzone scritta per l'album in ordine cronologico.Trent Reznor dichiar\u00f2: \"\"Sembra qualcosa che non \u00e8. Sembra un pezzo luminoso e invece vuole essere il contrario. Fastidioso, opprimente. Un pezzo che cerca di cogliere un mondo che sta per collassare.\" \"\nIl video.\nIl video del singolo \u00e8 stato realizzato dal regista Mark Pellington. \nIn un'intervista Reznor ha dichiarato che nel video ha cercato di: \"dare uno spessore visuale al pezzo, di trasporre in immagini quello che ha voluto dire \u201cWe're in this together\u201d. Tutto questo ha significato creare qualcosa il pi\u00f9 possibile opprimente, il pi\u00f9 possibile fastidioso. \u00c8 cos\u00ec che mi sentivo quando ho lavorato a questo pezzo\""}
{"id": "1355291", "revid": "132406", "url": "https://it.wikipedia.org/wiki?curid=1355291", "title": "Adelina Patti", "text": "Nata in Spagna e cresciuta negli Stati Uniti da famiglia italiana, \u00e8 considerata uno dei pi\u00f9 grandi soprani della seconda met\u00e0 del XIX secolo. \nBiografia.\nAdela Juana Mar\u00eda Patti, nome con il quale venne battezzata l'8 aprile 1843, nacque a Madrid, citt\u00e0 dove all'epoca lavoravano entrambi i genitori.\nIl padre era il tenore di forza catanese Salvatore Patti (1800\u20131869), la madre il soprano romano Caterina Barili (deceduta nel 1870) al secondo matrimonio (dal primo, con l'organista, compositore e insegnante di canto romano Francesco Barilli, Caterina aveva avuto quattro figli: l'acclamato soprano Clotilde Barilli, il baritono Ettore, il basso profondo Antonio e il basso cantante Nicol\u00f2).\nAdelina, ultimogenita, non fu l'unica dei figli della coppia a seguire la carriera artistica: le sorelle maggiori Carlotta (1835\u20131889) e Amelia (1831\u20131915, che divenne moglie del pianista Maurice Strakosch) furono stimate cantanti, mentre il fratello Carlo (1842\u20131873) fu violinista e direttore d'orchestra.\nNel 1844 la famiglia si trasfer\u00ec a New York, dove il padre lavor\u00f2 dapprima alla Palmo's Opera House (demolita nel 1876) e in seguito (dal 1849 al 1852) come secondo tenore nella compagnia dell'Astor Place Opera House, guidata all'epoca dal compositore e impresario austriaco Max Maretzek (1821\u20131897).\nLe famiglie Maretzek e Patti, oltre ad essere vicine di casa, erano legate da rapporti di amicizia e la piccola Adelina, che si contraddistinse fin da piccola per capacit\u00e0 canore e memoria musicale, era spesso incentivata a cantare (in cambio di spiccioli o dolciumi) in occasioni dei raduni delle due famiglie.\nLa sua formazione canora si deve al fratellastro, Ettore, e al cognato Maurice Strakosch. Si racconta che nel 1850, dopo aver assistito ad un concerto di Jenny Lind, al ritorno a casa fu in grado di ripetere alla perfezione i brani cantati dal soprano svedese.\nLa prima apparizione pubblica risale al 1852, in occasione di un concerto del violinista Michael Hauser, a cui seguirono numerose tourn\u00e9e negli Stati Uniti e Cuba (dove accompagn\u00f2 il pianista e compositore Louis Moreau Gottschalk). Il suo debutto operistico risale al 24 novembre 1859 all'Academy of Music Opera House di New York, quando la sua interpretazione di \"Lucia di Lammermoor\" di Donizetti, assieme al tenore Pasquale Brignoli, incontr\u00f2 il favore della critica.\nConclusa la stagione a New York, si rec\u00f2 a Londra, accompagnata dal padre, dove fu ingaggiata dal manager del Covent Garden Theatre dove debutt\u00f2 il 14 maggio 1861 nel ruolo di Amina ne \"La sonnambula\" di Vincenzo Bellini, riscuotendo notevole successo. Cant\u00f2 ad ogni stagione del Covent Garden dal debutto fino al 1884. Si esib\u00ec quindi in Germania, nei Paesi Bassi, in Belgio e, nell'autunno dello stesso anno, al \"Th\u00e9\u00e2tre Italien\" di Parigi, nuovamente nel ruolo di Amina (16 novembre 1861). In Italia debutt\u00f2 nella stagione 1865-66, interpretando, tra l'altro, al Teatro Regio di Torino, ancora Amina e Rosina ne \"Il barbiere di Siviglia\" di Gioachino Rossini.\nNel 1862 si era esibita alla Casa Bianca cantando \"Home! Sweet Home!\", un brano composto da John Howard Payne (1791\u20131852) per l'opera \"Clari, the Maid of Milan\", commuovendo Abramo Lincoln e la moglie (in lutto per la recente perdita del figlio Willie). Adelina rimase legata al brano che divenne uno dei bis pi\u00f9 frequenti ai suoi concerti, accanto alla canzone popolare \"Comin' Thro' the Rye\", riveduta nel XVIII secolo da Robert Burns.\nNel 1868 prese parte ai solenni funerali di Rossini nella Chiesa della Trinit\u00e9 di Parigi, interpretando, insieme al contralto Marietta Alboni, un brano del \"Dies irae\", \"Liber scriptus\", adattato alla musica del duetto \"Quis est Homo\" dallo \"Stabat Mater\" composto dallo stesso Rossini.\nLa sua carriera prosegu\u00ec di successo in successo. Cant\u00f2 negli Stati Uniti, in Europa, in Russia e in Sud America, suscitando ovunque l'entusiasmo del pubblico e della critica; il suo aspetto fanciullesco le conferiva un'ottima presenza scenica. Nella sua giovinezza, secondo le testimonianze, la voce straordinariamente limpida le consent\u00ec di eccellere nei ruoli di Zerlina nel \"Don Giovanni\", Rosina ne \"Il barbiere di Siviglia\" (versione per soprano), nonch\u00e9 soprattutto nei ruoli di coloratura di \"Lucia di Lammermoor\" e \"La sonnambula\", che saranno sempre i suoi cavalli di battaglia, cimentandosi anche in ruoli pi\u00f9 lirici quali Margherita del \"Faust\" e Giulietta di \"Romeo e Giulietta\", entrambe di Charles Gounod. Sua celeberrima antagonista fu il soprano ungherese Etelka Gerster.\nLa Patti era considerata una cantante poco incline alla sperimentazione, il programma dei suoi concerti includeva invariabilmente le stesse arie. D'altro canto fu un'attrice convincente in ruoli patetici come Gilda nel \"Rigoletto\", Leonora nel \"Trovatore\" e Violetta nella \"Traviata\". Quando la sua voce matur\u00f2, si ciment\u00f2 in ruoli di maggior peso, in opere come \"L'Africaine\", \"Les Huguenots\" e \"Aida\". Nel 1885 giunse a interpretare Carmen al Covent Garden, raccogliendo uno dei rari insuccessi della sua carriera.\nSi spos\u00f2 tre volte: nel 1868 con il marchese di Caux, da cui divorzi\u00f2 nel 1885; nel 1886 a Londra con il tenore Ernesto Nicolini, che fu suo compagno anche sulla scena e che mor\u00ec nel 1898; nel 1899 con il barone svedese Rolf Cederstr\u00f6m (1870\u20131947), di 27 anni pi\u00f9 giovane di lei.\nLe \u00e8 stato dedicato un cratere di 47\u00a0km di diametro sul pianeta Venere.\n\u00c8 prozia di sesto grado della celebre cantante e attrice di Broadway Patti LuPone.\nVocalit\u00e0 e personalit\u00e0 interpretativa.\nDotata di una voce non potente ma limpida e di splendido timbro nonch\u00e9 di straordinaria estensione e agilit\u00e0, fu una delle pi\u00f9 autentiche dive teatrali del suo tempo e come tale si concesse ogni genere di libert\u00e0 nell'adattare gli spartiti ai suoi mezzi vocali. Si narra che un giorno, esibendosi nell'aria del \"Barbiere di Siviglia\" \u00abUna voce poco fa\u00bb accompagnata al pianoforte dall'anziano Rossini, aggiunse una tale quantit\u00e0 di abbellimenti che il compositore, dopo essersi congratulato, le chiese con ironia chi avesse scritto l'aria.\nEredit\u00e0 artistica.\nRitiratasi nel suo castello di Craig-y-Nos a Brecon, in Galles, la Patti continu\u00f2 ad esibirsi privatamente nel piccolo teatro del palazzo. Tra il 1903 e il 1906, ormai sessantenne, decise di incidere la propria voce grazie agli apparecchi della Gramophone Company, che proprio in quel periodo era alla ricerca di cantanti di fama per arricchire il proprio catalogo. Con la Gramophone la Patti incide una ventina di pezzi, spaziando dalle arie d'opera (\"Casta diva\" da \"Norma\", \"Ah non credea mirarti\" da \"La sonnambula\", ecc.), ad alcune canzoni popolari inglesi in voga alla fine dell'Ottocento. Nonostante l'et\u00e0 la sua voce si mostrava ancora duttile ed armoniosa, il che unito all'antichit\u00e0 della tecnica vocale ha reso le sue registrazioni particolarmente apprezzate ancora oggi da parte degli appassionati del canto pre-verista."}
{"id": "1355292", "revid": "767487", "url": "https://it.wikipedia.org/wiki?curid=1355292", "title": "Vorona (Romania)", "text": "Vorona \u00e8 un comune della Romania di 8.097 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di sei villaggi: Icu\u0219eni, Jolde\u0219ti, Poiana, Vorona, Vorona Mare, Vorona-Teodoru."}
{"id": "1355295", "revid": "92723", "url": "https://it.wikipedia.org/wiki?curid=1355295", "title": "Timosina", "text": "La timosina \u00e8 una proteina individuata negli anni quaranta da Allan Goldstein come sostanza prodotta naturalmente dalla ghiandola timica, che agiva nella maturazione del sistema immunitario e nella produzione delle cosiddette cellule T. Goldstein produsse artificialmente la cosiddetta \"timosina frazione 5\", che in seguito si dimostr\u00f2 composta da almeno 40 diverse proteine.\nNel 1972 venne individuata la \"timosina alfa1 (composta da 28 aminoacidi) e nel 1981 la \"timosina beta4\" (composta da 43 aminoacidi). Si riscontr\u00f2 inoltre che la timosina veniva prodotta non solo nella ghiandola timica, ma in molte altre cellule dell'organismo.\nNel 1987 Enrico Garaci osserv\u00f2 gli effetti clinici della timosina alfa1 nel potenziamento del sistema immunitario e in seguito la sostanza \u00e8 stata utilizzata nel trattamento di alcuni tipi di melanomi e delle epatiti B e C.\nAltri studi hanno individuato un'azione completamente diversa per la timosina beta 4, che regola la produzione di actina, un componente del citoscheletro e la produzione di laminina, una proteina che agisce nel processo di guarigione delle ferite. Sono quindi in corso di studio le possibili applicazioni di questa sostanza nella cura delle lesioni alla cornea o dell'infarto."}
{"id": "1355296", "revid": "709565", "url": "https://it.wikipedia.org/wiki?curid=1355296", "title": "Punti notevoli della Valle della Morte", "text": "I punti notevoli della Valle della Morte sono innumerevoli, i pi\u00f9 importanti e facilmente raggiungibili sono Dante's View che domina la valle, Zabriskie Point molto spettacolare specialmente alle cinque di mattina, Furnace Creek, per l'interessante museo, Stovepipe Wells, dove ci sono ancora i carri abbandonati dai fortyniner e le dune di sabbia, Ubehebe Crater, il cratere di un vulcano spento, Scotty's Castle \u00e8 il castello che un minatore si \u00e8 fatto costruire nel deserto, Rhyolite una citt\u00e0 fantasma che sta scomparendo. Altri punti notevoli di interesse geologico e raggiungibili solo per mezzo di strade sterrate su auto con trazione integrale, sono Titus Canyon, Marble Canyon, Racetrack Playa. Alcune localit\u00e0 su strada sterrata sono raggiungibili a piedi, come Artist's Palette e Golden Canyon.\nNei punti di interesse ci sono dei grossi cartelli esplicativi.\nZabriskie Point.\nZabriskie Point \u00e8 una localit\u00e0 situata nell'area della Valle della Morte, famosa per il suo panorama che sembra extraterrestre a causa della sua particolare aridit\u00e0.\nCirca nove milioni di anni fa un antico lago occupava la Valle della Morte, le acque piovane scioglievano il borace contenuto nelle montagne, il quale si depositava in fondo al lago sotto forma di fango salino e ghiaia.\nDall'attivit\u00e0 vulcanica dei vulcani vicini e dalla ricadute di lapilli nella zona si form\u00f2 in seguito una coltre di lava pi\u00f9 dura, chiamata riolite; nell'insieme questo agglomerato prende il nome di Formazione di Furnace Creek. La successiva orogenesi ha prodotto le colline che si vedono attualmente e che sono soprannominate \"badlands\", \"terra cattiva\", perch\u00e9 non vi crescono piante.\nChristian Brevoort Zabriskie.\nZabriskie Point prende il nome da Christian Brevoort Zabriskie che fu coordinatore dal 1885 e poi vice direttore e direttore generale, fino al 1933, della \"Pacific Coast Borax Company\", la societ\u00e0 che controllava l'estrazione e il trasporto del borace.\nNel 1970 Zabriskie Point \u00e8 diventato famoso per il film omonimo di Antonioni e la relativa famosa colonna sonora.\nManly Beacon.\nDa Zabriskie Point guardando verso Nord, al mattino presto, si vedono illuminarsi Manly Beacon (faro di Manly) e la Red Cathedral (cattedrale rossa), chiamata cos\u00ec per il suo pronunciato colore rosso.\nI contorni collinosi che si vedono da Zabriskie Point sono giallastri ma quando sorge il sole cambiano colore e la forma delle ombre cambia continuamente dando una sensazione surreale.\nManly Beacon \u00e8 stato chiamato in onore di William Lewis Manly che, con John Rogers, guid\u00f2 i membri degli sventurati del '49 fuori dalla Valle della Morte durante la corsa all'oro della California nel 1849.\nFondo di badlands.\nIl fondo di Zabriskie Point \u00e8 leggermente inclinato sia a causa dello sprofondamento della Valle della Morte da una parte che del sollevamento delle Black Mountains dalla parte opposta. L'inclinazione del terreno ha prodotto delle profonde erosioni a causa delle piene del torrente in seguito prosciugatosi.\nIl fondo del torrente fa parte della formazione del Furnace Creek che risale al Mio-Pliocene, \u00e8 larga circa 1,5 chilometri ed \u00e8 formata da fango sedimentario a grana molto fine, che si \u00e8 compresso fino a formare una roccia sedimentaria chiamata \"mudstone\", che \u00e8 impermeabile all'acqua. La scarsa piovosit\u00e0 associata all'impermeabilit\u00e0 del terreno impedisce la crescita di qualsiasi pianta, donde il nome \"badlands\" (terra cattiva).\nDante's View.\nDante's View (Vista di Dante) \u00e8 una terrazza posta a 1.669 metri d'altezza sulla cresta delle Black Mountains, dalla quale si gode una panoramica generale del bacino meridionale della Valle della Morte. Inoltre da Dante's View nelle giornate pi\u00f9 terse si possono vedere contemporaneamente il punto pi\u00f9 alto e pi\u00f9 basso degli Stati Uniti, Monte Whitney alto 4.418 metri e Badwater a -86 metri. Da Dante's View si possono apprezzare tutti i particolari del bacino e delle montagne d'intorno, descritti a seguire.\nVista del Devil's Golf Course.\nDove sembra una grande onda marina spumeggiante e invece \u00e8 solido sale (halite). Questa crosta di sale \u00e8 spessa circa da 1 a 2 metri e i suoi contorni cambiano aspetto le rare volte in cui piove durante la stagione invernale. Allora si formano delle piccole pozze di acqua nelle quali il sale si scioglie per cristallizzarsi di nuovo appena sale la temperatura e l'acqua evapora nella stagione estiva.\nVista del Death Valley Canyon.\nDa Dante's View guardando a Ovest, si vedono le cascate di sale che sembrano fiumi, discendere dai canaloni del Trail Canyon, del Death Valley Canyon e del Hanaupah Canyon. Alcune strade sterrate raggiungono quasi la cima di questi canaloni, senza tuttavia congiungersi alla strada che conduce a Telescope Peak perch\u00e9 il terreno \u00e8 molto scosceso. \u00c8 proprio su questi canaloni che un centinaio di sfortunati pionieri tentarono ripetutamente di trovare un attraversamento senza riuscirvi.\nVista di Badwater.\nA picco sotto Dante's View, verso Nord Ovest si vede il laghetto di Badwater.\nBadwater.\nBadwater \u00e8 la localit\u00e0 pi\u00f9 bassa degli Stati Uniti, a -86 metri sotto il livello del mare. Vi si trova un piccolo bacino d'acqua salata e dentro vi sopravvivono alcuni tipi di alga e qualche batterio, resistenti alla salinit\u00e0.\nDevil's Golf Course.\nDevil's Golf Course (letteralmente \"campo da golf del diavolo\") \u00e8 uno strato di sale, prevalentemente cloruro di sodio, spesso circa da 1 metro a 2 metri, che si estende per 64 chilometri di lunghezza per 8 chilometri di larghezza, in tutto circa 518 chilometri di superficie. La superficie \u00e8 talmente frastagliata che chi ci giocasse a golf potrebbe tirare centinaia di palline senza trovarle mai pi\u00f9, donde il nome.\nFurnace Creek Museum.\nCostruito nel 1960 con donazioni varie, \u00e8 un museo rivolto agli aspetti etnici dei primi abitanti nativi americani e naturalistici. Sono esposti diorami dei nativi preistorici a grandezza naturale e notizie sulla flora e la fauna del luogo.\n\u00c8 presente il \"Furnace Creek Visitor Centre\", per informazioni e altre necessit\u00e0 turistiche attinenti alla Valle della Morte, e un supermercato di oggetti naturalistici dove si pu\u00f2 comprare quel che \u00e8 vietato raccogliere, dai minerali ai fossili ed altri oggetti ricordo, che provengono da tutti gli Stati Uniti e non solo dalla \"Formazione di Fornace Creek\".\nSand Dunes.\nSand Dunes (\"dune di sabbia\") \u00e8 una localit\u00e0 vicino a \"Stovepipe Wells\", dove il vento ha raccolto la sabbia del deserto in cinque chilometri quadrati. Su questo fazzoletto di sabbia vivono il ratto canguro, le lucertole, uccelli, serpenti e coyote. Qui \u00e8 presente il \"Mesquite tree\", che alla base dei suoi cespugli ospita crotali. Quando si calpesta la sabbia di queste dune fanno un rumore diverso da quelle al mare, per via della secchezza del luogo. Le dune appaiono sempre linde, malgrado i turisti le vadano continuamente a pestare, perch\u00e9 il vento rimette a posto tutto.\nRhyolite.\n\u00c8 una \"ghost town\", una citt\u00e0 fantasma del Nevada, situata nella Death Valley. Agli inizi del XX secolo ebbe fino a 10.000 abitanti. \nI paesi abbandonati sono molti nella Valle della Morte, dalle fotografie originali dell'epoca, si vede che rimane ben poco dei resti di questi paesi costruiti sull'onda delle ricerche minerarie. Molte baracche crollano e col passare del tempo resta sempre meno, fino a scomparire del tutto. Il nome deriva da riolite, la coltre di lava pi\u00f9 dura, che ha ricoperto la roccia sedimentaria formatasi in epoca pliocenica.\nUbehebe Crater.\nUn cratere vulcanico impressionante, \u00e8 profondo 240 metri e largo 400 metri. La strada conduce fino all'orlo del cratere. L'attivit\u00e0 vulcanica preistorica nella Valle della Morte \u00e8 testimoniata da molte formazioni ma questo \u00e8 l'unico cratere rimasto aperto fino al fondo. \nIl suo nome indiano sembra dovuto a quello di una donna che vi abitava vicino, secondo altri significherebbe \"cesto nella roccia\".\nScotty's Castle.\nScotty's Castle non ha niente a che fare con il deserto, se non che \u00e8 la casa di un cercatore d'oro fallito, che si \u00e8 arricchito con le azioni fasulle della sua miniera vuota. Walter E. Scott ha vissuto tutta la vita in una baracca, finch\u00e9 gli \u00e8 venuta l'idea di lanciarsi nel mercato azionario e l\u00ec ha sfondato. A fianco della baracca che ancor oggi si pu\u00f2 vedere, si \u00e8 fatto costruire un castello e l'ha riempito di ceramiche, anche italiane. C'\u00e8 un piccolo supermercato di \"souvenir\".\nTwenty Mule Team Canyon.\nQuesta \u00e8 una denominazione celebrativa del \"ca\u00f1\u00f3n\", ma di qui il famoso carro trainato da venti muli non \u00e8 mai passato. In questo canalone \u00e8 possibile vedere tutti gli stadi geologici della Furnace Creek Formation. Il \"canyon\" si trova a circa 2 chilometri a Sud di Zabriskie Point.\nDevil's Hole Ash Medows.\n\u00c8 una vasca naturale piena d'acqua di falda e piovana, nella quale ha trovato la sua nicchia di sopravvivenza un piccolo pesce di mare, il \"Cyprinodon diabolis\". In questa vasca si sono immersi speologi sommozzatori ed hanno scoperto una grotta subacquea immensa, che \u00e8 stata esplorata fino ad una lunghezza di 90 metri.\nTitus Canyon.\nTitus Canyon \u00e8 un canalone situato nella parte settentrionale della Valle della Morte, sulle Grapevine Mountains; la sterrata a senso unico, si diparte nei pressi di Rhyolite per arrivare al centro valle. Titus Canyon ha un interesse geologico, paleontologico e paletnografico. Questa localit\u00e0 ha una fonte d'acqua perenne, dunque era luogo di processione sia di animali preistorici, dei quali si trovano molteplici resti, raccolti al museo di Furnace Creek, che dell'uomo primitivo, il quale ha lasciato tracce incise sulle rocce.\nA Titus Canyon \u00e8 stato trovato il cranio gigante del Brontotherium che si trova al Museo di Furnace Creek.\nQui sono state trovate delle incisioni rupestri, che attualmente (2005) non sono ancora state studiate in modo approfondito. Da un primo superficiale esame, appare che queste incisioni sulla roccia non sono tutte dello stesso tipo, ossia della stessa epoca, vuoi per diversit\u00e0 del modo di incidere la roccia, vuoi per il diverso stile, vuoi per la diversa idea che esprimono.\nPer quanto riguarda la tipologia, alcune sono simili a quelle che si trovano nella Valle delle Meraviglie in Francia, una serie di rettangoli attaccati per un lato, che sembrano delimitare dei campi oppure essere la rappresentazione ingrandita di insetti.\nQueste figure si distinguono a prima vista perch\u00e9 sono incise in un modo grossolano, ossia la picchettatura \u00e8 piuttosto grossa e lascia una serie di buchi piuttosto larghi.\nAltre figure sono pi\u00f9 filiformi e si vede che non sono fatte pi\u00f9 con il sistema della picchettatura, ma la roccia \u00e8 incisa strisciandola.\nInfine si vede una croce di difficile interpretazione, in quanto sembra grossolanamente picchettata ma potrebbe essere stata strisciata molte volte per farla appararire pi\u00f9 grossa.\nMarble Canyon.\nIl Marble Canyon si trova nelle Montagne del \"Cottonwood\" della Catena del Panamint. Ha un interesse paletnografico in quanto esiste una roccia sedimentaria con incisioni rupestri del massimo interesse e che non sono state ancora studiate a sufficienza (2005). Nelle sue strette valli si trovano petroglifi, simboli misteriosi e disegni di una cultura nativa americana andata perduta e non ancora scavata. \nLa maggior parte delle incisioni del canalone Marble sono diverse dalle incisioni del canalone Titus e, in particolare, ce n'\u00e8 una molto simile alle pi\u00f9 comuni incisioni rupestri della Valle delle Meraviglie in Francia.\nSi vede un uomo che sta arando di fianco al suo aratro, trainato da due animali. Questa figura \u00e8 stata fatta in due tempi, in quanto si vede chiaramente un diverso stile di picchettatura che d\u00e0 un risalto diverso all'insieme.\nEsiste la parte sinistra che \u00e8 fatta con uno stile di picchettatura grossolano e la parte destra che \u00e8 stata ripicchettata sopra, ridisegnando il bue, al quale \u00e8 stato aggiunto un giogo e l'uomo che porta l'aratro, che originariamente era stilizzato \u00e8 stato cambiato e nella seconda versione sembra visto dall'alto.\nSi vedono croci, uomini, animali fra cui il muflone, e altre figure rotondeggianti, alcuni dei quali assomigliano a quelli della Val Camonica in Italia.\nMesquite Flat.\n\u00c8 a Nord Ovest vicino a \"Stovepipe Wells\". Si vedono incisioni rupestri di 5.000 anni fa.\nCinder field.\n\u00c8 un campo di cenere e lapilli vulcanici, proveniente dal Cratere di \"Hubehebe\", che rende il terreno scuro in contrasto con quello solitamente bianco della valle.\nMontagne Cottonwood, Racetrack Playa.\n\u00c8 uno di quei fenomeni naturali della Valle della Morte che incuriosisce e lascia stupefatti. Ci troviamo di fronte ad una spiaggia o al letto di un lago asciutto sul versante Ovest della valle, sul quale dei macigni che avanzano, non si sa come, forse spinti dal vento, lasciano dietro a s\u00e9 una scia profonda.\nDevil's Cornfield.\n\u00c8 un campo con una strana comunit\u00e0 di piante, le \"arrow weed\" (\"Pluchea sericea\") a causa delle particolari condizioni climatiche, di vento e acque sotterranee, crescono in file perfettamente ordinate.\nStriped Butte.\nSi trova a Sud, sul versante occidentale del \"Panamint\", circa a met\u00e0 strada fra Trona e Ashford Mill, nella Butte Valley, fra \"Goler Canyon\" e \"Warm Spring Canyon\".\nHanaupah Canyon.\nSignifica acqua dell'orso, che un tempo viveva anche qui, nelle Montagne del \"Panamint\". In inverno, il canyon conduce ad una serie di cascate e piccoli bacini lacustri.\nDa \"Badwater\" guardando verso\"Telescope Peake\", \u00e8 proprio sotto.\nTrail Canyon, Frozen Water Fall.\nUna cascata di ghiaccio nel deserto che si forma solo d'inverno. Si trova proprio sotto e a Est di \"Wildrose\".\nCopper Canyon.\n\u00c8 chiamato \"canyon\" del rame, ma il rame non esiste, invece ci sono i fossili. \u00c8 sulle \"Black Mountains\", a met\u00e0 strada fra \"Badwater\" e \"Mormon Point\". Si trovano impronte di cammello, cavallo, uccelli e carnivori.\nPanamint City.\nSulla strada per Panamint City \u00e8 possibile vedere una \"arrastra\", una macina del minerale, per estrarre l'oro.\nWildrose.\nCi sono i forni a carbone, chiamati \"charcoal kilns\", usati per fondere il minerale nel 1870.\nArtist's Palette.\nLetteralmente \"tavolozza dell'artista\", \u00e8 famosa per i colori delle rocce, dovute ai risultati secondari delle eruzioni di lapilli e cenere del Cenozoico.\nSalt Creek.\nA Salt Creek ci sono i pesci del deserto.\nGolden Canyon.\nSi trova nei dintorni di \"Furnace Creek\", a Ovest e proprio sotto a \"Zabriskie Point\". Risalendolo a piedi si arriva alla \"Red Cathedral\" (Cattedrale Rossa), gigantesca roccia a forma ecclesiale.\nMushroom Rock.\nLetteralmente \"roccia fungo\", si trova a circa 1,5 chilometri a sud di \"Furnace Creek\", all'intersezione fra la \"Highway 178\" e la \"Artist's Palette Drive\" (strada panoramica). Questa strana formazione \u00e8 dovuta all'azione corrosiva degli agenti atmosferici sulla roccia pi\u00f9 tenera sottostante ad una roccia pi\u00f9 dura."}
{"id": "1355297", "revid": "2128848", "url": "https://it.wikipedia.org/wiki?curid=1355297", "title": "Rsa", "text": ""}
{"id": "1355300", "revid": "174925", "url": "https://it.wikipedia.org/wiki?curid=1355300", "title": "Vaucanson", "text": ""}
{"id": "1355301", "revid": "599013", "url": "https://it.wikipedia.org/wiki?curid=1355301", "title": "Rpk", "text": ""}
{"id": "1355302", "revid": "148107", "url": "https://it.wikipedia.org/wiki?curid=1355302", "title": "Azione di Poljakov", "text": "In fisica teorica, l'azione di Poljakov \u00e8 l'azione bidimensionale che descrive il \"worldsheet\" (foglio di mondo) di una stringa, come un ente all'interno della teoria delle stringhe. \u00c8 stata introdotta da S. Deser e Bruno Zumino, e indipendentemente da L. Brink, P Di Vecchia e P.S. Howe ed \u00e8 successivamente stata associata ad Aleksandr Poljakov quando ne ha fatto uso per la quantizzazione delle stringhe. L'azione \u00e8 descritta dalla seguente formula:\ndove formula_2 \u00e8 la tensione propria della stringa, formula_3 \u00e8 la metrica del cosiddetto \"target manifold\" (manifold di riferimento) e formula_4 \u00e8 la metrica di un worldsheet ausiliario chiamata metrica indotta; formula_5 \u00e8 il determinante di formula_6. Tutti i fogli di mondo hanno le dimensioni di una superficie bi-dimensionale e quindi abbiamo bisogno di due parametri per specificare un punto sul foglio; i fisici teorici delle stringhe utilizzano i simboli: formula_7 coordinata temporale e formula_8 coordinata spaziale per questi parametri. Una convenzione \u00e8 quella di assegnare segno positivo alla direzione temporale e segno negativo a quella spaziale. Questo \u00e8 anche conosciuto come modello sigma non lineare.\nConvenzioni analitiche in teoria delle stringhe.\nPer valutare le propriet\u00e0 dell'azione di Poljakov \u00e8 bene ricordare la definizione della lagrangiana nella meccanica relativistica e alcune convenzioni in teoria delle stringhe.\nL'approccio Lagrangiano alla meccanica ha il vantaggio di essere facilmente esteso e generalizzato. Per esempio, possiamo scrivere una lagrangiana per una particella relativistica, che sar\u00e0 valida anche se la particella sta viaggiando quasi alla velocit\u00e0 della luce. Per mantenere l'invarianza di Lorentz, l'azione deve dipendere da quantit\u00e0 che sono le stesse per tutti gli osservatori di Lorentz. La pi\u00f9 semplice di queste quantit\u00e0 \u00e8 il tempo proprio, indicato con formula_7, ovvero il tempo misurato da un orologio in un sistema di riferimento solidale con la particella. In accordo con la relativita ristretta si ha che la quantit\u00e0:\ndove con formula_11 si \u00e8 indicata la velocit\u00e0 della luce e con formula_12 \u00e8 la variazione infinitesime del tempo proprio. Per un punto materiale non soggetto a forze l'azione relativistica \u00e8 data da:\ndove con formula_14 si \u00e8 indicata la massa inerziale della particella.\nProprio come il moto di un punto materiale (zero dimensionale) \u00e8 descritto dalla sua traiettoria su un diagramma spazio-temporale, cos\u00ec una stringa uni-dimensionale \u00e8 rappresentato da un foglio-mondo. Tutti i fogli di mondo hanno le dimensioni di una superficie bi-dimensionale e quindi abbiamo bisogno di due parametri per specificare un punto sul foglio; i fisici teorici delle stringhe utilizzare i simboli formula_7 e formula_8 per questi parametri.\nSe con \"d\" si indica il numero di dimensioni spaziali, noi possiamo rappresentare un punto nello spazio tempo in questo modo:\nDescriviamo una stringa utilizzando delle funzioni che mappano una posizione nello spazio dei parametri (formula_7 , formula_8) di un punto nello spazio-tempo. Per ogni valore di formula_7 e di formula_8, queste funzioni sono specificate da un unico vettore di tipo spazio-tempo:\nLe funzioni formula_23 determinano la forma del foglio di mondo presa in considerazione.\nSe formula_24 \u00e8 il tensore metrico nello spazio tempo(d+1)-dimensionale. Noi abbiamo che la grandezza:\n\u00e8 il tensore metrico indotto sui fogli di mondo.\nL'area formula_26 sul foglio di mondo \u00e8 data da:\ndove\ne\nUsando la seguente notazione:\ne\nuno pu\u00f2 riscrivere il tensore metrico formula_32 in questo modo:\nSimmetrie globali.\nL'azione \u00e8 invariante per traslazioni e per trasformazioni di Lorentz infinitesimali.\nin cui formula_37, che compone la simmetria di Poincar\u00e9 del target manifold. formula_38 \u00e8 costante, perci\u00f2 l'azione dipende dalla derivata prima di formula_39 e per conseguenza formula_40 non varia se sottoposta a traslazione. Ecco la dimostrazione della seconda relazione:\nSimmetrie locali.\nL'azione \u00e8 invariante per diffeomorfismi o trasformazioni di coordinate e anche per le trasformazioni di Weyl.\nDiffeomorfismi.\nSi consideri la seguente trasformazione:\nessa trasforma il tensore metrico\nCos\u00ec si pu\u00f2 vedere che\nConoscendo che la Jacobiana di questa trasformazione \u00e8 data da\nla quale conduce a\nsi vede che\nPerci\u00f2, sommando questa trasformazione, l'azione non varia.\nAzione di Nambu-Goto.\nL'azione di Nambu-Goto \u00e8 la pi\u00f9 semplice azione invariante in una teoria di stringa bosonica. Essa \u00e8 il punto di partenza dell'analisi del comportamento di una stringa, utilizzando i principi della meccanica lagrangiana. Come l'azione relativistica di un punto materiale libero \u00e8 proporzionale al suo tempo proprio cos\u00ec l'azione relativistica per una stringa \u00e8 proporzionale all'area del \"foglio di mondo\" (world-sheet). Ovvero le soluzioni delle equazioni classiche per l'azione di una stringa libera sono le superfici dell'universo con area minima.\nL'azione di Nambu-Goto prende il nome da fisici giapponesi Y\u014dichir\u014d Nambu e T. Goto.\nL'azione di Nambu\u2013Goto \u00e8 per definizione proporzionale all'area della superficie e questa azione per una stringa libera risulta essere definita nel seguente modo:\nDove formula_51 \u00e8 la tensione della stringa e formula_52 \u00e8 la velocit\u00e0 della luce.\nIn genere, teorici delle stringhe lavoro in \"unit\u00e0 naturali\", dove formula_52 \u00e8 uguale ad uno, come la costante di Planck formula_54 e la Costante di gravitazione universale formula_55. Inoltre, in parte per motivi storici, usano il \"parametro di inclinazione\" formula_56 invece di formula_51. Con queste modifiche, l'azione di Nambu-Goto diventa:\nQueste due forme sono, ovviamente, del tutto equivalenti: scegliere l'una o l'altra \u00e8 una questione di convenzioni e di convenienza.\nIn genere, l'azione di Nambu-Goto non \u00e8 l'azione fondamentale per i fisici in quanto preferiscono utilizzare l'azione di Poljakov che \u00e8 classicamente equivalente all'azione Nambu-Goto, ma \u00e8 pi\u00f9 conveniente per la formulazione quantistica. \u00c8 tuttavia possibile lo sviluppo di una teoria quantistica delle stringhe partendo dall'azione di Nambu-Goto.\nStringa.\nUna stringa \u00e8 una struttura sub-atomica ipotetica, uno dei principali oggetti di studio della teoria delle stringhe, una branca della fisica teorica. Ci sono diverse teorie delle stringhe, molte delle quali sono unificate attraverso la M-teoria. Una stringa \u00e8 un oggetto con un'estensione spaziale lineare, a differenza di una particella elementare che \u00e8 zero dimensionale, cio\u00e8 puntiforme.\nPostulando questa struttura unidimensionale, molte caratteristiche della fisica delle particelle emergono automaticamente; in particolare, quasi ogni teoria delle stringhe \u00e8 coerente con la meccanica quantistica e contiene anche la gravit\u00e0 quantistica.\nLa scala di lunghezza caratteristica delle stringhe \u00e8 dell'ordine della lunghezza di Planck, alla quale si ritiene che gli effetti della gravit\u00e0 quantistica diventino significativi:\nSu scale di lunghezza molto pi\u00f9 grandi, come ad esempio quelle accessibili ai laboratori di fisica nucleare, questi oggetti sono indistinguibili dalle particelle, che appaiono zero-dimensionali. I diversi modi di vibrazione della stringa e la sua struttura danno origine alle varie particelle elementari del modello Standard della teoria quantistica dei campi. Per esempio, uno stato della stringa sarebbe associato ad un fotone ed un altro stato con un quark.\nLa teoria delle stringhe.\nIn fisica, la teoria delle stringhe, talvolta definita teoria delle corde, \u00e8 una teoria che si fonda sul principio secondo cui la materia, l'energia e, sotto certe ipotesi, lo spazio e il tempo sono in realt\u00e0 la manifestazione di entit\u00e0 fisiche sottostanti che a seconda del numero di dimensioni in cui si sviluppano vengono chiamate \"stringhe\" oppure \"brane\".\nAl momento si \u00e8 in dubbio sulla categorizzazione da assegnare a questa teoria: poich\u00e9 dopo quarantadue anni di storia non si intravede ancora la possibilit\u00e0 di dimostrarla concretamente alcuni ritengono che non abbia vera validit\u00e0 scientifica. Vedi il capitolo relativo.\nLa teoria delle stringhe \u00e8 un modello fisico i cui costituenti fondamentali sono oggetti a una dimensione (le stringhe) invece che di dimensione nulla (i punti) caratteristici della fisica anteriore alla teoria delle stringhe. Per questa ragione le teorie di stringa sono capaci di evitare i problemi di una teoria fisica connessi alla presenza di particelle puntiformi.\nUno studio pi\u00f9 approfondito della teoria delle stringhe ha rivelato che gli oggetti descritti dalla teoria possono essere di varie dimensioni e quindi essere punti (0 dimensioni), stringhe (1 dimensione), membrane (2 dimensioni) e oggetti di dimensioni \"D\" superiori (D-brane).\nIl termine \"teoria delle stringhe\" si riferisce propriamente sia alla teoria bosonica a 26 dimensioni che alla teoria supersimmetrica a 10 dimensioni. Tuttavia nell'uso comune, teoria delle stringhe si riferisce alla variante supersimmetrica, mentre la teoria anteriore va sotto il nome di \"teoria bosonica delle stringhe\".\nL'interesse della teoria risiede nel fatto che si spera possa essere una \"teoria del tutto\", ossia una teoria che inglobi tutte le forze fondamentali. \u00c8 una soluzione percorribile per la gravit\u00e0 quantistica e in pi\u00f9 pu\u00f2 descrivere in modo naturale le interazioni elettromagnetiche e le altre interazioni fondamentali. La teoria supersimmetrica include anche i fermioni, i blocchi costituenti la materia. Non si conosce ancora se la teoria delle stringhe sia capace di descrivere un universo con le stesse caratteristiche di forze e materia di quello osservato finora.\nAd un livello pi\u00f9 concreto, la teoria delle stringhe ha originato progressi nella matematica dei nodi, negli spazi di Calabi-Yau e in molti altri campi. La teoria delle stringhe ha anche gettato maggior luce sulle teorie di gauge supersimmetrico, un argomento che include possibili estensioni del modello standard.\nPropriet\u00e0 principali.\nSe da un lato comprendere i dettagli delle teorie delle stringhe e delle superstringhe richiede la conoscenza di una matematica abbastanza sofisticata, alcune propriet\u00e0 qualitative delle stringhe quantistiche possono essere capite in modo abbastanza intuitivo. Per esempio, le stringhe sono soggette a tensione, pi\u00f9 o meno come le tradizionali corde degli strumenti; questa tensione \u00e8 considerata un parametro fondamentale della teoria. La tensione della stringa \u00e8 strettamente collegata alla sua dimensione. Si consideri una stringa chiusa ad anello, libera di muoversi nello spazio senza essere soggetta a forze esterne. La sua tensione tender\u00e0 a farla contrarre in un anello sempre pi\u00f9 stretto. L'intuizione classica suggerisce che essa potrebbe ridursi ad un punto, ma questo contraddirebbe il principio di indeterminazione di Heisenberg. La dimensione caratteristica della stringa sar\u00e0 quindi determinata dall'equilibrio fra la forza di tensione, che tende a renderla pi\u00f9 piccola, e l'effetto di indeterminazione, che tende a mantenerla \"allargata\".\nDi conseguenza, la dimensione minima della stringa deve essere collegata alla sua tensione.\nDualit\u00e0.\nPrima degli anni novanta, i teorici delle stringhe credevano ci fossero cinque tipi diversi di superstringhe: tipo I, tipo IIA e tipo IIB, e le due teorie di stringhe eterotiche (SO(32) e \"E\"8\u00d7\"E\"8). Si pensava che tra queste cinque teorie candidate, solo una fosse la corretta teoria del tutto, e quella teoria fosse la teoria il cui basso limite energetico, con dieci dimensioni spaziotemporali compattate a quattro, comportava la fisica osservata nel nostro mondo. Ma ora si sa che questa ingenua rappresentazione \u00e8 sbagliata e che le cinque teorie delle superstringhe sono connesse a una ulteriore come se fossero ognuna un caso speciale di una qualche teoria pi\u00f9 fondamentale. Queste teorie sono collegate da trasformazioni che sono chiamate dualit\u00e0. Se due teorie sono messe in relazione da una trasformazione di dualit\u00e0, significa che la prima teoria pu\u00f2 essere trasformata in qualche modo cos\u00ec da finire per essere uguale alla seconda teoria. Le due teorie sono dette essere duali nei confronti di un'altra sotto quel tipo di trasformazione.\nDimensioni Extra.\nUna caratteristica interessante della teoria delle stringhe \u00e8 che essa predice il numero di dimensioni che l'Universo dovrebbe avere. N\u00e9 la teoria dell'elettromagnetismo di Maxwell n\u00e9 la teoria della relativit\u00e0 di Einstein dicono nulla sull'argomento: entrambe le teorie richiedono che i fisici inseriscano \"a mano\" il numero delle dimensioni.\nInvece, la teoria delle stringhe consente di calcolare il numero di dimensioni dello spazio-tempo dai suoi principi base. Tecnicamente, questo accade perch\u00e9 il principio di invarianza di Lorentz pu\u00f2 essere soddisfatto solo in un certo numero di dimensioni. Pi\u00f9 o meno questo equivale a dire che se misuriamo la distanza fra due punti e poi ruotiamo il nostro osservatore di un certo angolo e misuriamo di nuovo, la distanza osservata rimane la stessa solo se l'universo ha un ben preciso numero di dimensioni.\nIl solo problema \u00e8 che quando si esegue questo calcolo, il numero di dimensioni dell'universo non \u00e8 quattro, come ci si potrebbe attendere (tre assi spaziali e uno temporale), bens\u00ec ventisei. Pi\u00f9 precisamente, le teorie bosoniche implicano 26 dimensioni, mentre le superstringhe e le teorie-M risultano richiedere 10 o 11 dimensioni. Nelle teorie di stringa bosonica, le 26 dimensioni risultano dall'equazione di Poljakov\nComunque, questi modelli sembrano in contraddizione con i fenomeni osservati. I fisici di solito risolvono questo problema in uno dei due diversi modi. Il primo consiste nel compattare le dimensioni extra; cio\u00e8, si suppone che le 6 o 7 dimensioni extra producano effetti fisici su un raggio cos\u00ec piccolo da non poter essere rilevate nelle nostre osservazioni sperimentali. Senza aggiungere i flussi, riusciamo ad ottenere la risoluzione del modello a 6 dimensioni con gli spazi di Calabi-Yau. In 7 dimensioni, essi sono chiamati variet\u00e0 G2 e in 8 variet\u00e0 Spin(7). In sostanza, queste dimensioni extra vengono matematicamente compattate con successo facendole ripiegare su s\u00e9 stesse.\nUn'analogia molto usata per questo \u00e8 di considerare lo spazio multidimensionale come un tubo di gomma per il giardino. Se guardiamo il tubo da una certa distanza, esso sembra avere una sola dimensione, la sua lunghezza. Questo corrisponde alle quattro dimensioni macroscopiche cui siamo abituati normalmente. Se per\u00f2 ci avviciniamo al tubo, scopriamo che esso ha anche una seconda dimensione, la sua circonferenza. Questa dimensione extra \u00e8 visibile solo se siamo vicini al tubo, proprio come le dimensioni extra degli spazi di Calabi-Yau sono visibili solo a distanze estremamente piccole, e quindi non sono facilmente osservabili.\n(Ovviamente, un normale tubo per il giardino esiste nelle tre dimensioni spaziali, ma per consentire l'analogia si trascura il suo spessore e si considera solo il moto sulla superficie del tubo. Un punto sulla superficie del tubo pu\u00f2 essere individuato con due numeri, la distanza da una delle estremit\u00e0 e una distanza sulla circonferenza, proprio come un punto sulla superficie terrestre pu\u00f2 essere individuato univocamente dalla latitudine e dalla longitudine. In entrambi i casi, diciamo che l'oggetto ha due dimensioni spaziali. Come la Terra, i tubi da giardino hanno un interno, una regione che richiede una dimensione extra; per\u00f2, a differenza della Terra, uno spazio di Calabi-Yau non ha un interno).\nUn'altra possibilit\u00e0 \u00e8 che noi siamo bloccati in un sottospazio a \"3+1\" dimensioni dell'intero universo, ove il 3+1 ci ricorda che il tempo \u00e8 una dimensione di tipo diverso dallo spazio. Siccome questa idea implica oggetti matematici chiamati D-brane, essa \u00e8 nota come Teoria Braneworld.\nIn entrambi i casi la gravit\u00e0, agendo nelle dimensioni nascoste, produce altre forze non gravitazionali, come l'elettromagnetismo. In linea di principio, quindi, \u00e8 possibile dedurre la natura di queste dimensioni extra imponendo la congruenza con il modello standard, ma questa non \u00e8 ancora una possibilit\u00e0 pratica."}
{"id": "1355308", "revid": "1494169", "url": "https://it.wikipedia.org/wiki?curid=1355308", "title": "Oggetti non stellari nella costellazione del Cavallino", "text": "Principali oggetti non stellari presenti nella costellazione del Cavallino."}
{"id": "1355314", "revid": "101175", "url": "https://it.wikipedia.org/wiki?curid=1355314", "title": "Cagiva Aletta Rossa 125", "text": ""}
{"id": "1355316", "revid": "101175", "url": "https://it.wikipedia.org/wiki?curid=1355316", "title": "Cagiva Aletta Rossa 350", "text": ""}
{"id": "1355319", "revid": "101175", "url": "https://it.wikipedia.org/wiki?curid=1355319", "title": "Cagiva Raptor 125", "text": ""}
{"id": "1355320", "revid": "101175", "url": "https://it.wikipedia.org/wiki?curid=1355320", "title": "Cagiva Raptor 1000", "text": ""}
{"id": "1355321", "revid": "101175", "url": "https://it.wikipedia.org/wiki?curid=1355321", "title": "Cagiva Raptor 650", "text": ""}
{"id": "1355323", "revid": "94902", "url": "https://it.wikipedia.org/wiki?curid=1355323", "title": "Die hard", "text": ""}
{"id": "1355330", "revid": "36426", "url": "https://it.wikipedia.org/wiki?curid=1355330", "title": "Fontana del carciofo", "text": ""}
{"id": "1355331", "revid": "41851", "url": "https://it.wikipedia.org/wiki?curid=1355331", "title": "NGC 7015", "text": "NGC 7015 \u00e8 una galassia a spirale nella costellazione del Cavallino.\nSi individua 1,5 gradi a nore-ovest della stella ; diventa visibile solo con strumenti di apertura superiore ai 150mm, nei quali si presenta come una stellina sfocata. Telescopi professionali sono in grado di individuare anche i bracci di spirale, molto stretti attorno al nucleo e alla barra centrale. Dista dalla Via Lattea oltre 200 milioni di anni-luce."}
{"id": "1355332", "revid": "124522500", "url": "https://it.wikipedia.org/wiki?curid=1355332", "title": "Fontana del Bacchino (Boboli)", "text": "La fontana del Bacchino, o fontanella del Nano Morgante, si trova nel giardino di Boboli a Firenze, nella zona a nord-est di palazzo Pitti sulla parete dove passa il Corridoio vasariano a poca distanza dall'uscita del giardino su piazza Pitti. La scultura \u00e8 in marmo bianco ed \u00e8 alta 116 cm.\nStoria e descrizione.\nLa fontana venne scolpita nel 1560 dallo scultore Valerio Cioli e rappresenta il nano Morgante (ironicamente soprannominato come il gigante del poema omonimo di Luigi Pulci), nano di corte di Cosimo I de' Medici, in tutta la sua corposa nudit\u00e0 a cavalcioni di una tartaruga, nelle vesti di un Bacco ebbro (da cui il nome della fontana). Dalla bocca della tartaruga esce uno spruzzo d'acqua che cola nella vasca marmorea sottostante.\nL'opera \u00e8 esemplare dello stile grottesco tanto in voga nei giardini manieristici del periodo tra Cinque e Seicento: raffigurando soggetti deformi o mostruosi con grande raffinatezza si reagiva all'idilliaco idealismo di stampo rinascimentale, riscoprendo il senso del fantastico, la caricatura e la satira. Partendo dalle deformazioni espressive dello stesso Michelangelo questo stile era stato stimolato a Firenze dal Giambologna e reso ancora pi\u00f9 marcatamente grottesco dal Buontalenti e da tutta la generazione successiva di scultori.\nLa statua \u00e8 oggi sostituita da una copia."}
{"id": "1355333", "revid": "2091899", "url": "https://it.wikipedia.org/wiki?curid=1355333", "title": "Federazione di rugby a 15 del Canada", "text": "Rugby Canada \u00e8 l'organismo di governo del rugby a 15 in Canada.\nIl Rugby Canada venne creato nel 1974, e nasce dalle ceneri della Rugby Football Union Canadese e della Rugby Union of Canada, create rispettivamente nel 1884 e nel 1929. Il Rugby Canada gestisce la nazionale di Rugby Union e la Super League, che \u00e8 considerata la Prima Divisione maschile in Canada.\nStoria.\nRugby Football Union Canadese.\nA seguito di incontri a Toronto e Montr\u00e9al tra Montr\u00e9al (Rugby) Football club (oggi Westmount Rugby Club), del Toronto Rugby Football Club e dell'Hamilton Rugby Football Club, nacque la prima Federazione canadese di Rugby (\"Canadian Rugby Football Union\") nel 1884.\nScopo era quello di organizzare i playoff tra i campioni delle varie unioni: alla fine della stagione il club vincitore del Campionato del Quebec giocava con il club vincitore del Campionato dell'Ontario per il Campionato per Club del Dominion.\nQuesta associazione per\u00f2 (nota anche come Canadian Rugby Union) fin\u00ec per diventare la federazione dello sport che, partendo dal rugby union si trasform\u00f2 nel Football canadese, variante del football americano. La confusione fu aggravata dal fatto che la parola rugby continuasse ad essere utilizzata anche per indicare il football canadese.\nFu solo nel 1967 che l'originale Rugby Union Canadese decise finalmente di cambiare nome in Canadian Amateur Football Associatione e dal 1967 la denominazione odierna di Football Canada nel 1986.\nRugby Union of Canada.\nLa Rugby Union of Canada, dedicata allo sport originario, fu rifondata nel 1929 e riformata tar il 1965 e il 1974 (quando le federazioni provinciali ritrovarono un accordo) come Canadian Rugby Union con Bob Spray della Columbia Britannica come primo presidente. Fu affiliata nel 1990 all'International Rugby Board (IRB) come membro con diritto ad un voto (le union britanniche, la Francia e le tre della SANZAR, hanno diritto a 2 voti). Da quel momento, il Rugby Canada \u00e8 diventato uno dei protagonisti permanenti della scena rugbistica globale, includendo la partecipazione a tutte e sei le Coppe del Mondo di Rugby (la prima delle quali fu quella del 1987 in Australia e in Nuova Zelanda, quattro anni dopo raggiunse i quarti).\nGrazie anche alla presenza regolare nell \"IRB Sevens Circuit\", il Canada ha continuato a scalare le classifiche mondiali."}
{"id": "1355337", "revid": "767487", "url": "https://it.wikipedia.org/wiki?curid=1355337", "title": "Pok\u00e9mon 4Ever", "text": " noto anche come \"Celebi: La voce della foresta\" \u00e8 un film d'animazione del 2001 diretto da Kunihiko Yuyama e Jim Malone.\nSi tratta del quarto lungometraggio dei Pok\u00e9mon e dell'anime omonimo.\nIn Giappone, Stati Uniti e in altri paesi (tra cui il Brasile) il film \u00e8 stato proiettato nelle sale cinematografiche. In altri paesi \u00e8 stato distribuito in home video su DVD (in Finlandia, in Italia e in Norvegia) o in VHS (in Germania).\nIl cortometraggio che precede questo film prende il nome di \"Pikachu's Pikaboo\". Quest'ultimo non \u00e8 stato incluso nel DVD in lingua italiana.\nNella versione italiana la voce di Brock \u00e8 affidata a Nicola Bartolini Carrassi, doppiatore del personaggio sia durante le prime due stagioni dell'anime che nel film \"Pok\u00e9mon il film - Mewtwo colpisce ancora\". Nel lungometraggio precedente, \"Pok\u00e9mon 3 - L'incantesimo degli Unown\", il doppiaggio era stato affidato a Luca Bottale.\nTrama.\nIl film comincia con Sammy, un giovane allenatore di Pok\u00e9mon, che incontra il Pok\u00e9mon leggendario Celebi e lo salva da un cacciatore di Pok\u00e9mon al suo inseguimento. Celebi, per evitare ulteriori attacchi da parte di Scyther e Houndoom, utilizza la sua abilit\u00e0 di viaggiare nel tempo e si teletrasporta, insieme a Sammy, in un'altra epoca.\nLa vicenda si sposta su Ash, Misty e Brock che, durante il loro viaggio a Johto, giungono ad Arborville, piccolo villaggio nei pressi di una foresta. Un'anziana signora l'informa della leggenda riguardo alla \"Voce della Foresta\", che potrebbe spedirli in un'altra epoca, e di un ragazzo scomparso nella foresta quarant'anni prima.\nEntrati nel bosco, i ragazzi incontrano Sammy svenuto al suolo, ma senza Celebi che nel frattempo si \u00e8 nascosto. Una volta ripresi i sensi, Sammy scopre di essere nel futuro e chiede ad Ash notizie sul Pok\u00e9mon ferito. Ignari delle condizioni di Celebi, i ragazzi decidono quindi di andare a cercarlo.\nNel frattempo anche il Predatore Mascherato, un generale del Team Rocket, si \u00e8 messo sulle tracce di Celebi. Il suo progetto \u00e8 quello di catturare, con l'aiuto di Jessie, James e Meowth, il Pok\u00e9mon leggendario con una Dark Ball, particolare Pok\u00e9 Ball che potenzia i Pok\u00e9mon e li rende malvagi.\nGrazie all'aiuto dei Pok\u00e9mon della foresta, Sammy ed Ash trovano Celebi impaurito e ferito. Dopo essere riusciti a calmarlo, decidono di portarlo al Lago della Vita, uno specchio d'acqua dai poteri miracolosi, che rinvigorisce qualunque essere s'immerga in esso.\nNonostante la sconfitta di due dei suoi Pok\u00e9mon, Sneasel e Scizor da parte del Charmeleon di Sammy e del Bayleef di Ash, il Predatore Mascherato riesce a catturare Celebi. Il piano del membro del Team Rocket \u00e8 quello di diventare il capo dell'organizzazione e padrone del mondo. Per attuare il suo piano fa costruire al Pok\u00e9mon leggendario un mostro di rami che distrugge parte della foresta, inquinando anche il Lago della Vita.\nDopo essersi scontrati con il Tyranitar di Vicious, che viene messo K.O. dagli attacchi combinati dell'Onix di Brock e dall'intervento di Suicune, Ash e Sam riescono a far rinsavire Celebi e fermare i progetti del Predatore Mascherato.\nIl Pok\u00e9mon, che in simbiosi con la natura, tuttavia non ha pi\u00f9 forze a causa della distruzione della foresta e muore tra le braccia di Ash che tenta di rianimarlo immergendolo nel Lago della Vita, anche dopo il vano intervento di Suicune, che ne ripulisce le acque.\nQuando tutto sembra perduto, si apre un varco temporale e tutti i Celebi delle varie ere giungono presso le rive del lago a riportare in vita il Pok\u00e9mon. Una volta tornato in vita, Celebi riconduce Sammy nel suo tempo. Ash saluta il suo nuovo amico, promettendogli di rincontrarlo di nuovo.\nSuccessivamente Ash racconta l'esperienza vissuta al Professor Oak, che sembra esserne gi\u00e0 al corrente. Grazie ad alcune scene dei titoli di coda, lo spettatore comprende infatti che il nome completo di Sammy \u00e8 Samuel Oak e che il giovane incontrato da Ash non \u00e8 altri che colui che, da adulto, sarebbe diventato il famoso professore dei Pok\u00e9mon.\nAccoglienza.\nIncassi.\nNegli Stati Uniti \"Pok\u00e9mon 4Ever\" ha incassato poco rispetto ai suoi predecessori, superando a malapena il milione di dollari (1.727.447), mentre internazionalmente ha ottenuto 28.023.563 dollari (18.094.894 euro). Il film comunque non \u00e8 stato distribuito nelle sale cinematografiche in molti paesi, uno dei quali l'Italia.\nDifferenze con la versione originale.\nCome i titoli precedenti, anche il film \"Pok\u00e9mon 4Ever\" presenta alcune differenze tra la versione giapponese e quella statunitense:"}
{"id": "1355346", "revid": "767487", "url": "https://it.wikipedia.org/wiki?curid=1355346", "title": "Santa Rosa de Calamuchita", "text": "Santa Rosa de Calamuchita \u00e8 una piccola citt\u00e0 dell'Argentina, appartenente alla provincia di C\u00f3rdoba, dipartimento di Calamuchita. \u00c8 situata nel centro della Valle Calamuchita, al centro di un paesaggio che comprende colline (\"Sierras\"), fiumi e laghi; la zona \u00e8 un importante sito turistico. Altre importanti citt\u00e0 vicine sono Villa General Belgrano e Embalse (in cui \u00e8 presente una centrale nucleare).\nHa quasi 10.000 abitanti secondo il censimento INDEC del 2001."}
{"id": "1355347", "revid": "1543377", "url": "https://it.wikipedia.org/wiki?curid=1355347", "title": "Travel management", "text": "Con i termini travel management o business travel management le aziende intendono non solo la prenotazione e l'organizzazione di viaggi d'affari, ma anche l'intera gestione del processo di prenotazione e fatturazione dei viaggi. A ci\u00f2 si aggiunge:\nLe seguenti aziende si occupano in senso stretto di travel management:\nUno degli ambiti di interazione in Italia per la business travel community \u00e8 costituito da BizTravel Forum (www.biztravelforum.it) giunto a novembre del 2014, alla dodicesima edizione. La dodicesima edizione si \u00e8 svolta presso MiCo - Milano Congressi, Fiera Milano City dal 25 al 26 novembre 2014.\nIn ambito business travel e travel management, una delle ricerche pi\u00f9 riconosciute e accreditate \u00e8 la Business Travel Survey: un'indagine che mira a monitorare l'andamento del business travel in Italia attraverso l'analisi dei trend di spesa e dei comportamenti d'acquisto di un campione selezionato di aziende in determinati periodi. La ricerca \u00e8 realizzata in partnership tra The European House Ambrosetti, Uvet American Express, L'Istituto Bruno Leoni, L'Universit\u00e0 Milano Bicocca e L'Osservatorio Business Travel 2014 a cura di Andrea Guizzardi della Scuola Superiore Scienze Turistiche di Bologna. Quest'anno la Business Travel Survey uscir\u00e0 con la Nona Edizione. "}
{"id": "1355348", "revid": "38120", "url": "https://it.wikipedia.org/wiki?curid=1355348", "title": "Santa Rosa De Calamuchita", "text": ""}
{"id": "1355349", "revid": "1573940", "url": "https://it.wikipedia.org/wiki?curid=1355349", "title": "Giuseppe Miraglia (nave)", "text": "Il Giuseppe Miraglia, ordinato inizialmente come postale per le Ferrovie dello Stato con il nome di \"Citt\u00e0 di Messina\", dopo il varo, avvenuto il 20 dicembre 1923, fu incorporato nella Regia Marina in qualit\u00e0 di nave appoggio idrovolanti per fornire supporto logistico alla componente aerea in dotazione alle navi da battaglia e agli incrociatori. \nSuo compito precipuo era quello di nave officina per l'assistenza e riparazione degli aerei e, nel contempo, quello di appoggio per trasportarli alle squadre navali o di recupero lontano dalle zone di battaglia.\nIn precedenza nella Regia Marina lo stesso ruolo era stato svolto in maniera molto limitata dall'incrociatore protetto \"Elba\", adattato a nave appoggio, e soprattutto dalla \"Europa\".\nStoria.\nI lavori di trasformazione iniziarono il 24 gennaio 1925 presso il Regio arsenale della Spezia e, mentre era in fase di allestimento, varie cause, tra cui le abbondanti piogge e la sfavorevole distribuzione dei pesi a bordo, contribuirono a causarne l'inclinazione e la successiva sommersione. L'incidente mostr\u00f2 chiaramente le lacune delle fasi progettuali relative alla stabilit\u00e0 della nave. I lavori di recupero avvennero sotto la direzione del generale del Genio navale Umberto Pugliese e la portaidrovolanti entr\u00f2 in servizio il 1\u00ba novembre 1927, ricevendo la bandiera di combattimento il 23 giugno 1929. Madrina della cerimonia fu la contessa Elena Miraglia Mazzarini, madre dell'aviatore della Regia Marina Giuseppe Miraglia, caduto il 21 dicembre 1915, del quale la nave portava il nome, e al quale il poeta Gabriele D'Annunzio, suo amico, aveva dedicato ben sessanta pagine del suo poema \"Notturno\".\nLa nave era dotata di due aviorimesse, una a poppa che poteva contenere sei idrovolanti Macchi M.18AR con le ali ripiegate, e una a prora che poteva ospitare cinque velivoli dello stesso tipo. Contando anche quelli sul ponte di coperta (che si trovava a 23 m sul livello del mare), la nave poteva trasportare, a seconda dei modelli, circa venti aerei, per il cui lancio erano state installate due catapulte del tipo Gagnotto. La nave era anche in grado di posare in mare e recuperare gli idrovolanti. Per la messa a mare dei velivoli vi erano installati, in corrispondenza della mezzeria, due grandi portelloni laterali apribili e, sotto il cielo dell'aviorimessa, una rotaia, lungo la quale scorreva una gru a bandiera che si prolungava per nove metri fuoribordo, mentre per il recupero degli idrovolanti quando la nave era in navigazione veniva utilizzato un telone, che sarebbe stato rimosso nel 1937 in seguito all'entrata in servizio degli idrovolanti IMAM Ro.43. \nDal 1931 portava anche gli idrovolanti CANT 25.\nLa nave venne usata anche per il trasporto di personale e per quello di materiali.\nDopo essere stata utilizzata durante il conflitto italo-etiope per il trasporto velivoli per l'Africa Orientale, venne successivamente impiegata durante la guerra civile spagnola.\nDurante il secondo conflitto mondiale dopo essere uscita illesa dalla notte di Taranto venne dispiegata nel Mediterraneo.\nIn seguito alle vicende armistiziali si consegn\u00f2 agli alleati salpando da Venezia per approdare con il resto della flotta a Malta, che raggiunse con la corazzata \"Giulio Cesare\" sotto la scorta di un idrovolante antisommergibile CANT Z.506 e dove venne impiegata come base appoggio per i sommergibilisti italiani.\nAl termine del conflitto venne utilizzata per il rimpatrio dei prigionieri italiani dall'Egitto e dall'Algeria e di civili dalla Libia e dal Dodecaneso; successivamente venne ormeggiata a Taranto, dove venne utilizzata in un primo momento come nave caserma per gli equipaggi delle motosiluranti e poi come nave officina, prima di essere disarmata e definitivamente radiata dal registro del naviglio militare dello Stato, il 15 luglio 1950."}
{"id": "1355355", "revid": "767487", "url": "https://it.wikipedia.org/wiki?curid=1355355", "title": "Chuckie Akenz", "text": "Biografia.\nNato in Vietnam, \u00e8 cresciuto a Jane and Finch, un sobborgo della citt\u00e0 canadese di Toronto. Dopo aver realizzato due dischi solisti nel 2002 e 2003, ha partecipato al gruppo \"hip hop\" 21 Clipz e al disco \"In the Guns we Trust\". Ha raggiunto la notoriet\u00e0 al grande pubblico quando il regista Paul Nguyen ha realizzato il videoclip del suo singolo \"You Got Beef?\"\nNell'ottobre del 2006, Chuckie ha partecipato alle riprese di un episodio della serie \"Fifth Estate\" chiamato \"Lost in the Struggle\" . Le sue partecipazioni televisive comprendono anche la rotazione su MuchMusic dei video \"Music Is My Life\" e \"Uptown\", e un episodio di \"Music Is My Life\", dove il rapper racconta della propria vita. Il suo terzo album solista \"From The Beginning\" \u00e8 previsto per l'inverno 2007\u20132008."}
{"id": "1355357", "revid": "6923", "url": "https://it.wikipedia.org/wiki?curid=1355357", "title": "Lanital", "text": "Con il nome di Lanital, tra il 1937 e la fine della seconda guerra mondiale, fu commercializzata una fibra \"autarchica\" tratta dalla caseina, la proteina del latte.\nL'industrializzazione era opera della SNIA Viscosa, che dava applicazione a una scoperta del 1935, ad opera dell'italiano Antonio Ferretti. In piena epoca di sanzioni economiche, dopo la guerra d'Etiopia, il regime fascista diede grande risonanza al prodotto con un'opera di propaganda sull'autosufficienza dell'Italia. Nel frattempo, negli Stati Uniti, la Atlantic Research Associates Inc. produsse una fibra simile.\nLa \"Lanital\" viene classificata come una fibra proteica ed ha una struttura molecolare molto simile alla lana, con risultati vicini anche per calore, morbidezza e \"mano tessile\". Presenta anche il vantaggio di essere poco attaccabile dalle tarme. \u00c8 tuttavia poco resistente all'usura.\nNel dopoguerra la SNIA tent\u00f2 di migliorare il prodotto e di rilanciarlo con il nome commerciale di \"Merinova\", ma nel frattempo lo sviluppo delle fibre chimiche, in primo luogo dell'acrilico, fece uscire dal mercato le fibre caseiniche. Negli anni 2000, invece, questo materiale \u00e8 stato riscoperto soprattutto per le sue qualit\u00e0 anallergiche, per la fabbricazione di prodotti per primissima infanzia o per chi ha forme di intolleranza per la lana e per le fibre sintetiche. Indumenti e filati per aguglieria in \"fibra di latte\" (normalmente in mescola con lana merino o lana merino e cashmere) sono attualmente prodotti con un certo successo da diverse aziende, occupando la \"fascia alta\" del mercato."}
{"id": "1355358", "revid": "39224", "url": "https://it.wikipedia.org/wiki?curid=1355358", "title": "Tritemio", "text": ""}
{"id": "1355359", "revid": "729019", "url": "https://it.wikipedia.org/wiki?curid=1355359", "title": "Stazione di Sicignano degli Alburni", "text": "La stazione di Sicignano degli Alburni \u00e8 una stazione ferroviaria ubicata sulla linea Battipaglia-Potenza-Metaponto, a servizio del comune di Sicignano degli Alburni.\nStoria.\nLa stazione di Sicignano degli Alburni entr\u00f2 in funzione il 30 settembre 1875 contestualmente all'attivazione del tratto Contursi-Romagnano della linea ferroviaria per Potenza. Era prevista come origine del progetto inserito nella del 1879, ma che venne realizzato solo parzialmente, dopo l'apertura della Ferrovia Tirrenica Meridionale, di una ferrovia che raggiungesse Lagonegro e puntasse in direzione del mare congiungendosi alla linea proveniente da Paola e Reggio Calabria a Castrocucco in quel di Maratea. La stazione quindi ha avuto in passato un ruolo di una certa importanza nelle ferrovie campane poich\u00e9, dal 30 dicembre 1886, divenne capolinea della prima sezione del progetto: la ferrovia per Lagonegro. Con la chiusura di quest'ultima, Sicignano degli Alburni ha perso molta della sua importanza d'interscambio essendosi ridotto notevolmente il traffico passeggeri. Qui infatti si attestavano molti dei treni per Lagonegro e quivi i passeggeri potevano trovare coincidenza con i treni della linea principale per raggiungere Salerno, Napoli, Potenza o altre destinazioni.\nStrutture e impianti.\nLa stazione \u00e8 dotata di un fabbricato viaggiatori su tre livelli, un tempo sede dei servizi di stazione ma chiuso dopo l'automatizzazione degli impianti conseguente alla ristrutturazione ed elettrificazione della \"Basentana\" e alla \"sospensione\" del servizio ferroviario sulla linea di Lagonegro. Oggi non fornisce alcun servizio attivo per i passeggeri.\nIl piazzale \u00e8 composto da tre binari per servizio viaggiatori muniti di banchina con una passerella e privi di sottopassaggi.\nIn passato la stazione aveva un notevole traffico merci, sia verso lo Ionio e soprattutto verso Lagonegro: oggi lo scalo merci \u00e8 inattivo e chiuso. \u00c8 presente una piattaforma girevole in grado di funzionare, anche se in atto \u00e8 isolata dalla rete ferroviaria.\nIn passato, quando alcune corse terminavano a Sicignano degli Alburni la sera, i ferrovieri erano ospitati in una struttura apposita, alle spalle della stazione, oggi abbandonata.\nMovimento.\nNonostante la posizione, la stazione risulta essere piuttosto frequentata, specie negli orari di punta e soprattutto in direzione Salerno, questo anche grazie ad un collegamento tra la citt\u00e0 e la stazione stessa.\nNella stazione fermano treni regionali e nel periodo estivo una coppia di InterCity diretti a Taranto e a Roma."}
{"id": "1355361", "revid": "39224", "url": "https://it.wikipedia.org/wiki?curid=1355361", "title": "Johannes Tritemius", "text": ""}
{"id": "1355362", "revid": "62748", "url": "https://it.wikipedia.org/wiki?curid=1355362", "title": "Oggetti non stellari nella costellazione del Centauro", "text": "Principali oggetti non stellari visibili nella costellazione del Centauro."}
{"id": "1355367", "revid": "1884099", "url": "https://it.wikipedia.org/wiki?curid=1355367", "title": "Sicula", "text": "Sicula \u00e8 un aggettivo di genere femminile (al maschile siculo), solitamente riferito alla Sicilia e alla Regione Siciliana, in alternativa al termine siciliana: tuttavia lo stesso termine pu\u00f2 essere utilizzato in altri contesti."}
{"id": "1355369", "revid": "1305772", "url": "https://it.wikipedia.org/wiki?curid=1355369", "title": "RFI (disambigua)", "text": ""}
{"id": "1355371", "revid": "834", "url": "https://it.wikipedia.org/wiki?curid=1355371", "title": "Rfi", "text": ""}
{"id": "1355372", "revid": "118703439", "url": "https://it.wikipedia.org/wiki?curid=1355372", "title": "Sparviero (portaerei)", "text": "Lo Sparviero fu una portaerei della Regia Marina progettata durante la seconda guerra mondiale, modificando lo scafo del transatlantico \"Augustus\", ma non entr\u00f2 mai in servizio attivo.\nOrigine.\nNel 1936 fu approntato un progetto per trasformare in portaerei ausiliaria la motonave passeggeri Roma o in alternativa la motonave \"Augustus\". Il progetto fu sviluppato dal colonnello del Genio navale Luigi Gagnotto. L'idea fu abbandonata fino al 1941, quando il disastro della battaglia di Capo Matapan, in cui la marina italiana perse in un sol colpo tre incrociatori pesanti, rese chiaro l'apporto significativo che un uso coordinato dell'aeronautica poteva dare e venne deciso urgentemente di dotare di una portaerei la Regia Marina.\nLa nave era stata costruita per la Societ\u00e0 \u00abNavigazione Generale Italiana\u00bb di Genova dal cantiere navale G. Ansaldo &amp; Co di Sestri Ponente dove era stata varata il 13 dicembre 1926 e battezzata \"Augustus\" ebbe come madrina del varo Edda Mussolini figlia del capo del governo italiano Benito Mussolini. L'\"Augustus\" era all'epoca la pi\u00f9 grande motonave passeggeri al mondo, equipaggiata di propulsione diesel con quattro motori Savoja M.A.N a 2 tempi doppio effetto che sviluppavano 28.000 CV di potenza, consentendo alla nave di raggiungere la velocit\u00e0 di 19-20 nodi.\nCaratteristiche.\nLa trasformazione del transatlantico \"Augustus\" in portaerei venne ordinata nel 1941. Il progetto riprendeva quello sviluppato dal colonnello del Genio navale Luigi Gagnotto ed i lavori di trasformazione iniziarono nel settembre del 1942 nei Cantieri Ansaldo di Genova.\nDalla trasformazione della nave, ribattezzata prima \"Falco\" e poi \"Sparviero\", si sarebbe dovuta ricavare una portaerei di scorta, dotata di un solo hangar con 2 ascensori e chiuso al di sopra con un ponte di volo senza isola che terminava 45 metri prima della prora, salvo una stretta pista di decollo che giungeva alla estrema prora. L'armamento principale sarebbe stato disposto ai lati del castello di prora, al livello del ponte hangar, e a poppa e non era prevista alcuna struttura ad isola, perch\u00e9 i gas di scarico dei motori diesel sarebbero stati espulsi lateralmente sotto il livello del ponte di volo. Dal punto di vista estetico il progetto ricorda molto le portaerei giapponesi per la mancanza dell'isola e il ponte attaccato allo scafo da piloni, ma presentava l'originalit\u00e0 della catapulta di lancio sulla poppa che si prolungava oltre il ponte di volo. La presenza di un ponte di volo di soli 180 metri, interrotto dalla catapulta di lancio fu una scelta tecnica unica a livello di navi portaerei.. Per il lancio degli aerei erano previste almeno due catapulte. La dotazione aerea prevista era di 34 caccia oppure 16 caccia e 9 bombardieri/siluranti.\nL'apparato motore sarebbe rimasto quello originale, in grado di spingere l'unit\u00e0 ad una velocit\u00e0 di circa 20 nodi.\nNel corso dei lavori di trasformazione vennero asportate le sovrastrutture, il cassero, i ponti e le cabine superiori. Le fiancate vennero dotate di corazza in lamiera d'acciaio e venne realizzato un ponte di volo in acciaio ad alto spessore per il decollo e l'atterraggio degli aerei.\nL'armamento previsto era di dodici cannoni antinave e antiaerei da 135/45\u00a0mm in quattro impianti tripli, altrettanti cannoni antiaerei da 65/64 in impianti singoli 132 mitragliere da 20\u00a0mm in 22 impianti sestupli, con tutte le armi di bordo posizionate in mensole laterali.\nArmistizio.\nA causa delle sempre maggiori difficolt\u00e0 belliche non fu possibile terminare i lavori. All'armistizio i lavori erano ancora appena all'inizio, erano state appena eliminate le sovrastrutture anche se esiste una foto della nave in manovra di spostamento davanti alla spiaggia di Sampierdarena in cui il ponte di volo sembra essere stato completato.\nLa nave in seguito alle vicende armistiziali venne catturata dai tedeschi, che il 5 ottobre 1944 in ritirata, per impedire l'utilizzo del porto di Genova da parte degli alleati, rimorchiarono lo scafo all'imboccatura del porto di Genova, affondandolo. Nel 1947, finita la guerra, il relitto venne recuperato e venduto per la demolizione, che avvenne nel 1951."}
{"id": "1355375", "revid": "834", "url": "https://it.wikipedia.org/wiki?curid=1355375", "title": "Truciolare", "text": ""}
{"id": "1355376", "revid": "125065671", "url": "https://it.wikipedia.org/wiki?curid=1355376", "title": "Profit impact of marketing strategy", "text": "Il Profit Impact of Market Strategy (PIMS), in inglese letteralmente \"impatto delle strategie di mercato sul profitto\", \u00e8 un progetto che ha preso avvio nel 1972 a Cambridge, presso il \"Marketing Science Institute\" affiliato alla \"Harvard Business School\". \nHa creato una banca dati di unit\u00e0 di business e rami d'azienda - gi\u00e0 oltre 4.000 in continua espansione - per esplorare la relazione tra strategia e prestazioni aziendali. La valutazione di tre categorie d'informazioni:\npermette di individuare i principi che rappresentano le fondamenta per le analisi che i dirigenti aziendali devono condurre per assumere decisioni di pianificazione strategica e organizzazione aziendale. \nA differenza dei metodi di pianificazione di portafoglio, PIMS esplora numerose dimensioni della strategia e del mercato che hanno effetti significativi sulle prestazioni, quali la concentrazione e la differenziazione dell'offerta, la forza della concorrenza, l'intensit\u00e0 dell'investimento, la qualit\u00e0 del prodotto e del servizio, la produttivit\u00e0 del lavoro. L'approccio econometrico utilizzato da PIMS deriva dai modelli strategici sviluppati da Sydney Schoeffler in General Electric. "}
{"id": "1355385", "revid": "98077", "url": "https://it.wikipedia.org/wiki?curid=1355385", "title": "Autoarchia", "text": ""}
{"id": "1355389", "revid": "15756", "url": "https://it.wikipedia.org/wiki?curid=1355389", "title": "Carl von Linde", "text": "Carl Paul Gottfried Linde, dal 1897 Ritter von Linde (Cavaliere von Linde), fu ingegnere, inventore, fondatore della Linde AG. Invent\u00f2 lo scambiatore di calore e soprattutto esegu\u00ec fondamentali ricerche sulle bassissime temperature, che permisero di ottenere la liquefazione dell'aria e la separazione industriale dell'azoto, dell'ossigeno e dai gas nobili (processo Linde). Invent\u00f2 il frigorifero.\nBiografia.\nLinde fu il terzo di nove figli di un evangelico-luterano della canonica di Berndorf. Suo padre reggeva la canonica di St. Mang e successivamente la famiglia si trasfer\u00ec presso la canonica di Kempten (Allg\u00e4u), Carl matur\u00f2 il desiderio di studiare ingegneria quando visit\u00f2 la \"Kemptener Aktienbaumwollspinnerei\". Dopo aver conseguit\u00f2 la maturit\u00e0 al ginnasio della citt\u00e0 (oggi \"Carl-von-Linde-Gymnasium\"), Carl Linde nel 1861 studi\u00f2 presso il Politecnico di Zurigo, dove Rudolf Clausius, Gustav Zeuner e Franz Reuleaux furono suoi docenti. Nel 1864 fin\u00ec gli studi senza diploma, dopo essere stato espulso a seguito di una protesta studentesca. Reuleaux medi\u00f2 per un posto presso la \"Baumwollfabrik\" di Kottern, sobborgo di Kempten, nello stesso anno. Non pass\u00f2 molto tempo che decise di muoversi verso Monaco di Baviera, lavorando presso l'ufficio tecnico della \"Locomotivfabriken Krau\u00df &amp; Comp.\" di Georg Krauss.\nNel 1866 spos\u00f2 Helene Grimm: in 53 anni di matrimonio misero al mondo sei figli. Nel 1868 trov\u00f2 impiego presso la \"Polytechnischen Schule M\u00fcnchen\", l'attuale Universit\u00e0 tecnica di Monaco, dove pi\u00f9 tardi a 26 anni divenne professore associato. Nel 1872 divenne professore ordinario di costruzioni di macchine. Al politecnico istitu\u00ec il primo laboratorio di macchine della Germania, dove tra gli altri lavor\u00f2 Rudolf Diesel.\nNel 1871 pubblic\u00f2 un saggio sulla macchina frigorifera. Diversi fabbricanti di bevande furono interessati, e presto Linde forn\u00ec le sue nuove macchine. Linde fond\u00f2 la moderna tecnica del freddo. Nel 1871 concep\u00ec la \"Methyl\u00e4ther\" (ad etere metilico) macchina frigorifera, costruita presso la \"Maschinenfabrik Augsburg\" (oggi MAN SE). La seconda generazione di frigoriferi nel 1876 impieg\u00f2 ammoniaca. Il principio fisico del raffreddamento dei gas, si basava sul lavoro meccanico. Un processo impiegante la cristallizzazione della paraffina nel 1873 fu utilizzato per le macchine frigorifere dei birrifici nel processo della fermentazione a temperatura costante.\nDistillerie in tutta Europa, per primo nel 1877 Dreher a Trieste, Mainzer Aktien-Bierbrauerei, Spaten a Monaco, Heineken nei Paesi Bassi, Carlsberg in Danimarca, si interessarono alla nuova tecnica del freddo.\nIl 21 giugno 1879, assieme a due distillerie e altri tre soci, fond\u00f2 la \"Gesellschaft f\u00fcr Lindes Eismaschinen AG\", oggi Linde AG). Il capitale dell'azienda erano i brevetti. In poco tempo l'azienda divenne prima in Europa nella tecnica del freddo, anche favorito dall'inverno mite del 1883/1884. Con la scarsit\u00e0 di \"Natureis\" precedentemente ordinato dalle distillerie, si fece sentire la necessit\u00e0 di macchine frigorifere che vennero prontamente consegnate dalla Linde.\nProduttori di freddo per cibi e diversi produttori di ghiaccio fecero crescere la Linde. Anche per creare piste di ghiaccio, in caseifici, per i produttori di cloro e cloruro di sodio, la tecnologia fu richiesta. Il marchio si svilupp\u00f2; nel 1890 Die Firma florierte; nel 1890 Linde lasci\u00f2 il consiglio di amministrazione. Dal 1892 al 1910 vi rientr\u00f2.\nCon le scoperte di James Prescott Joule, Sir William Thomson (\"Lord Kelvin of Largs\") e lo sviluppo della tecnica scambio in controcorrente, Linde nel 1895 riusc\u00ec a creare il Processo Linde. Riusc\u00ec a raggiungere temperature prossime allo zero assoluto e con la distillazione frazionata scompose l'aria. Nel 1901 cre\u00f2 un impianto per produrre ossigeno e dal 1903, azoto.\nA sud di Monaco, a H\u00f6llriegelskreuth, \u00e8 presente un impianto di produzione Linde dal 1903, ancora oggi facente parte della Linde AG.\nLinde fu socio di societ\u00e0 scientifiche e tecniche, come la \"Physikalisch-Technischen Reichsanstalt\" e la \"Bayerische Akademie der Wissenschaften\" e presidente della \"Deutschen K\u00e4ltevereins\" (DKV). Nel 1903 fu tra i fondatori del \"Deutsches Museum\". Fu insignito da Luitpold di Baviera nel 1897 con l'Ordine al merito della corona bavarese, sulla base dello \"Ordenstatuten\" della nobilt\u00e0 tedesca. Linde vinse nel 1916 la prima edizione del \"Werner-von-Siemens-Ring\".\nDal 1910 Linde lasci\u00f2 la direzione dell'azienda ai figli Friedrich e Richard. La crisi del 1929 segn\u00f2 duramente la Linde AG; l'azienda torn\u00f2 agli utili prima della morte di Linde, avvenuta nel 1934 all'et\u00e0 di 92 anni. Carl von Linde fu sepolto al \"Waldfriedhofs in M\u00fcnchen\" nella tomba Nr. 139-W-9b.\nProcesso Linde.\nIl processo Linde fu inventato da Carl von Linde come metodo per la separazione dell'aria nei suoi componenti.\nCuriosit\u00e0.\nIl generatore impiegato da Linde per liquefare l'aria (1895) fu realizzato negli stabilimento del Silurificio Whitehead di Fiume."}
{"id": "1355390", "revid": "36426", "url": "https://it.wikipedia.org/wiki?curid=1355390", "title": "Staatliche Museen", "text": ""}
{"id": "1355393", "revid": "339392", "url": "https://it.wikipedia.org/wiki?curid=1355393", "title": "Galleria nazionale di arte antica", "text": ""}
{"id": "1355394", "revid": "1315817", "url": "https://it.wikipedia.org/wiki?curid=1355394", "title": "Princisbecco", "text": "Il princisbecco \u00e8 una lega metallica costituita da ottone con inclusioni di stagno dal colore simile all'oro.\nIl rapporto tra rame e zinco \u00e8 variabile: Cu da 89% a 93% e Zn da 11% a 7%. Deve il suo nome all'inventore Christopher Pinchbeck (1670-1732) orologiaio inglese. Tale lega \u00e8 stata usata principalmente per tutte quelle lavorazioni di poco valore ma appariscenti. Successivamente fu utilizzata da orefici disonesti al posto dell'oro e, con il passare del tempo, la parola \u00e8 diventata sinonimo di falso, di bassa lega, non di valore.\nNella cultura popolare.\n\"Rimanere di princisbecco\" significa rimanere stupiti o pi\u00f9 precisamente avere una brutta sorpresa (simile a \"rimanere di stucco\", attonito).\nCon questo significato viene usata anche nel romanzo Pinocchio di Carlo Collodi quando il protagonista viene condannato nel paese di Acchiappa-citrulli dopo aver denunciato il Gatto e la Volpe per averlo derubato."}
{"id": "1355396", "revid": "174925", "url": "https://it.wikipedia.org/wiki?curid=1355396", "title": "Gabriel Lippman", "text": ""}
{"id": "1355398", "revid": "767487", "url": "https://it.wikipedia.org/wiki?curid=1355398", "title": "Locomotiva FS 675", "text": "Le locomotive FS 675 erano locomotive a vapore con tender per treni viaggiatori a 3 assi motori accoppiati e carrello biassiale anteriore portante di costruzione tedesca.\nStoria.\nLe origini progettuali della locomotiva del gruppo \"675\" affondano le loro radici nell'ottimo progetto di locomotiva prussiana P 8 elaborato nel 1905 in Germania da Robert Garbe.\nLe consegne delle P 8 iniziarono nel 1906 e raggiunsero la notevole cifra di 3556 esemplari; vennero costruite in seguito, fino al 1930, anche su licenza raggiungendo la quota di circa 4000 unit\u00e0.\nIl gruppo di 25 locomotive, che in Italia furono denominate \"675\", giunse a seguito del Trattato di Versailles, dopo la conclusione della prima guerra mondiale, tra il 1919 e il 1922; erano state costruite tra il 1908 e il 1918. Non furono \"preda bellica\" come qualche volta si sente dire ma rimasero come ripartizione esistente gi\u00e0 nei territori annessi del Trentino, Alto Adige e Venezia Giulia. Nonostante la loro validit\u00e0 non ebbero molto successo nelle FS a causa del loro peso assiale elevato, oltre 17\u00a0t x asse, che ne limitava fortemente l'utilizzazione alle linee Firenze-Roma, Orte-Foligno e Firenze-Pisa a causa delle obsolete linee ferroviarie.\nDopo il 1927 venne gradualmente sostituita la caldaia originaria con quella unificata adatta anche ai gruppi 460, 687 e 688. Nel 1928 venne sperimentata, sulla 675.022 (ex P 8 2504-Halle di costruzione Schwartzkopff, 1918) la frenatura a repressione. \nAll'inizio degli anni trenta tutte le locomotive vennero concentrate al Deposito locomotive di Firenze.\nNel 1935 iniziarono gli accantonamenti e tra 1938 e 1940 le demolizioni.\nCaratteristiche.\nLe locomotive, a due cilindri motori, erano a vapore surriscaldato e semplice espansione; montavano il surriscaldatore di tipo Schmidt e un preriscaldatore d'acqua tipo Knorr.\nLa caldaia era tarata a 12 bar di pressione ed aveva una produzione oraria di vapore di 7.800\u00a0kg ad una temperatura di 360 gradi centigradi. La locomotiva sviluppava la potenza effettiva al cerchione di 1.050 CV. Era dotata di ruote motrici di diametro 1750\u00a0mm che le permettevano di raggiungere la velocit\u00e0 di 100\u00a0km/h. Per migliorare l'inscrizione in curva, dato il notevole passo rigido di 4.580\u00a0mm, il bordino dell'asse motore centrale era ridotto. Il loro \"tallone d'Achille\" fu per le ferrovie italiane l'elevata massa per asse, dato che non erano molte le linee atte a supportare oltre 17,5\u00a0t per asse; gli assi motori accoppiati erano gravati infatti di 16,6\u00a0t sul primo asse, 17,7\u00a0t sul secondo (al quale giungeva la biella motrice) e 17,3\u00a0t sul terzo asse. Il carrello anteriore supportava 13,2\u00a0t sul primo asse e 13,4\u00a0t sul secondo.\nAlle locomotive era agganciato un tender, a carrelli, che trasportava 7.000\u00a0kg di carbone e 21.500 litri di acqua."}
{"id": "1355402", "revid": "767487", "url": "https://it.wikipedia.org/wiki?curid=1355402", "title": "Bufera mortale", "text": "Bufera mortale (\"The Mortal Storm\") \u00e8 un film del 1940 diretto da Frank Borzage e ispirato al romanzo del 1937 di Phyllis Bottome.\nGirato prima che gli Stati Uniti partecipassero alla seconda guerra mondiale, nelle intenzioni del regista doveva essere un'analisi sulla Germania nazista dell'epoca ma divent\u00f2 una chiara propaganda antinazista. I nazisti impedirono, per la prima volta, la distribuzione di una casa di produzione cinematografica mettendo al bando i film della MGM.\nTrama.\nUn docente universitario, il professor Roth \u00e8 di origini ebree e ha sposato in seconde nozze una nobile tedesca poco dopo l'avvento di Adolf Hitler come cancelliere. Con l'inizio della repressione degli ebrei, si assiste alla distruzione della famiglia e alla morte, prima del professore in un lager, poi di sua figlia che non riesce a raggiungere l'Austria, tradita dall'ex fidanzato ora nazista."}
{"id": "1355404", "revid": "767487", "url": "https://it.wikipedia.org/wiki?curid=1355404", "title": "Anodajay", "text": " \nLa sua prima apparizione \u00e8 datata 2003 quando pubblica il suo primo album in maniera indipendente attraverso la sua etichetta discografica 7i\u00e8me Ciel Records, il disco \u00e8 stato seguito da un EP promozionale composto da dieci tracce intitolato \"Le 7 secondes...\" uscito il 2005.\n\"Septentrion\" \u00e8 il suo secondo album LP uscito il 26 giugno 2006 sempre per la sua etichetta indipendente. Il brano \"Le beat \u00e0 Ti-Bi\" ha vinto il premio come \"Best French Video\" al \"Sounds of Blackness Awards\" del 2007. Il video musicale tratto da quest'ultimo singolo \u00e8 stato nominato per il \"Best French Video \" ai MuchMusic Video Awards del 2007."}
{"id": "1355405", "revid": "33689", "url": "https://it.wikipedia.org/wiki?curid=1355405", "title": "Hallas", "text": ""}
{"id": "1355406", "revid": "4175", "url": "https://it.wikipedia.org/wiki?curid=1355406", "title": "Federazione di rugby a 15 di Figi", "text": "La Fiji Rugby Union \u00e8 l'organismo di governo del rugby XV a Figi.\nEssa \u00e8 divisa in 30 unioni provinciali. La Fiji Rugby Union era membro della Pacific Islands Rugby Alliance (PIRA), insieme a Tonga e in precedenza anche a Samoa. Ci sono circa 80.000 giocatori registrati su una popolazione di 950000 persone a Figi. Il patrono dell'unione \u00e8 il Presidente delle Figi, Josefa Iloilovatu Uluivuda.\nStoria.\nAlle Isole Figi il rugby arriva attorno al 1880, dopo che nel 1874, gli inglesi hanno preso possesso delle isole.\nSquadre.\nXV Internazionale.\nAl momento numero 12 nel ranking mondiale IRB. Figi \u00e8 la squadra dominante delle Isole del Pacifico, e campione in carica del Tri Nations del Pacifico.\n7 Internazionale.\nFigi ha vinto la Coppa del Mondo di rugby a 7 due volte, nel 1997 e nell'ultima edizione del 2005. Giocano nelle World Rugby Sevens Series, un circuito annuale di otto tornei in giro per il mondo, e lo hanno vinto nel 2006 terminando il dominio della Nuova Zelanda.\nAltre Squadre.\nAltre squadre delle Figi sono le Figi A, dette anche \"Warriors\", una squadra con limitazioni di et\u00e0, e anche la squadra femminile, ancora sotto sviluppo ma con la speranza di essere invitata alla prossima Coppa del Mondo di rugby femminile.\nEsiste anche una squadra Indo-Figiana, per partecipare ai Giochi Asiatici.\nCompetizioni Nazionali.\nOggi esiste una competizione nazionale professionale di 6 squadre, chiamata Colonial Cup (simile come composizione al Super 14). Prima di questa competizione Figi aveva una Prima Divisione composta di 12 squadre. Cinque squadre della Colonial Cup vennero create dalle 12 squadre della Prima Divisione, basate sulle divisioni regionali, con l'obiettivo di creare una \"competizione pi\u00f9 competitiva che portasse ad alzare il livello medio della competitivit\u00e0 del rugby locale\".\nLa FRU ha, inoltre, sviluppato una paga base per i giocatori internazionali.\nLe competizioni nazionali includono anche la Farebrother-Sullivan Cup, e un torneo locale a sette."}
{"id": "1355407", "revid": "287204", "url": "https://it.wikipedia.org/wiki?curid=1355407", "title": "Monsignore (romanzo)", "text": "Monsignore (\"Monsignor\") \u00e8 un romanzo scritto da Jack-Alain L\u00e9ger nel 1976, ci fu un seguito nel 1981 con il titolo di \"Monsignore II\".\nTrama.\nLa storia narra della storia di Padre Flaherty, un sacerdote americano corrotto, dei suoi accordi con la mafia fino a quando viene tradito da loro.\nVersioni cinematografiche.\nDal romanzo \u00e8 stato tratto nel 1982 il film \"Monsignore\", diretto da Frank Perry ed interpretato da Christopher Reeve, trasposizione fedele al racconto."}
{"id": "1355409", "revid": "767487", "url": "https://it.wikipedia.org/wiki?curid=1355409", "title": "Pok\u00e9mon Heroes", "text": ", noto anche come \"Latias e Latios\", \u00e8 un film d'animazione del 2002 diretto da Kunihiko Yuyama e Jim Malone.\nSi tratta del quinto lungometraggio dei Pok\u00e9mon, preceduto dal cortometraggio \"Il campeggio di Pikachu\" (\"Camp Pikachu\") in cui appaiono, oltre a Pikachu e ai due Pichu protagonisti di precedenti corti, alcuni Pok\u00e9mon della terza generazione.\nTrama.\nAsh, Misty, Brock e Pikachu raggiungono Altomare, una meravigliosa localit\u00e0 costruita sul mare (ispirata alla citt\u00e0 di Venezia). Ash, grazie all'incontro con Bianca e Lorenzo, viene a conoscere il segreto della Gemma dell'Anima che contiene l'anima di un Latios, scomparso per salvare la citt\u00e0 da due Pok\u00e9mon malvagi, Aerodactyl e Kabutops. Il Latios e il Latias che sorvegliano adesso la citt\u00e0, figli del Pok\u00e9mon leggendario scomparso, stringono quasi subito una grande amicizia con Ash. Nel frattempo due membri del Team Rocket, Annie e Oakley, sono sulle tracce dei Pok\u00e9mon e del gioiello e, con l'aiuto dei loro Espeon e Ariados, riescono a catturare Latios e a rubare la Gemma dell'Anima. In questo modo prenderanno il controllo dell'MDA (sigla di \"Meccanismo Difensivo di Altomare\") e con questa resusciteranno i Pok\u00e9mon fossili, faranno ritirare le acque e causeranno la distruzione della gemma. Solo con l'intervento di Latios, che si sacrifica per salvare la citt\u00e0 e i suoi abitanti dalla forza distruttiva di un maremoto formatosi in seguito al ritiro delle acque, le due sorelle rimarranno imprigionate dentro la macchina e i Pok\u00e9mon malvagi rispediti al museo. L'anima del Pok\u00e9mon genera quindi un'altra Gemma dell'Anima che prende il posto della precedente nella fontana di Lorenzo.\nDistribuzione.\nEdizione italiana.\nNella traduzione in lingua italiana, in quanto si rif\u00e0 alla versione statunitense del film, \u00e8 possibile notare alcune discordanze in diversi punti che rendono il lungometraggio differente dalla versione giapponese:\nDoppiaggio.\nNel doppiaggio italiano alcune mosse sono state tradotte in modo differente dai videogiochi. Ad esempio l'attacco Psicoraggio di Espeon (in inglese \"Psybeam\") \u00e8 stato trasformato in Psicolampo, mentre Millebave di Ariados (in inglese \"String Shot\") \u00e8 stato reso con Lacci Bavosi.\nAccoglienza.\nIncassi.\nNegli Stati Uniti \"Pok\u00e9mon Heroes\" ha avuto il peggior incasso tra i film dei Pok\u00e9mon. Sono stati solamente 746.381 i dollari ottenuti da questo film, nonostante fosse stato trasmesso in 200 cinema. Internazionalmente ha ottenuto invece 20.867.919 dollari (13.474.474 euro). Comunque, come nel caso del precedente film, non \u00e8 stato distribuito nelle sale cinematografiche in molti paesi, fra cui l'Italia.\nCarte da gioco collezionabili.\nIn occasione della proiezione giapponese \u00e8 stato distribuito un set promozionale composto da 18 carte del \"Pok\u00e9mon Trading Card Game\" raffiguranti, tra gli altri, i Pok\u00e9mon di Altomare Xatu, Kabutops, Aerodactyl, Pidgeotto, Latias e Latios, il Crobat di Brock, il Politoed ed il Corsola di Misty, l'Ariados di Oakley, l'Espeon di Annie e la Gemma dell'Anima."}
{"id": "1355410", "revid": "110157", "url": "https://it.wikipedia.org/wiki?curid=1355410", "title": "Pyt'-Jach", "text": "Pyt'-Jach (anche traslitterata come \"Pyt'-Jah\", \"Pyt-Jah\", \"Pyt-Jach\" o \"Pyt-Yakh\") \u00e8 una cittadina della Russia siberiana occidentale, situata nel Circondario Autonomo degli Chanty-Mansi; si trova lungo il fiume \"Bol'\u0161oj Balyk\", circa 350 km ad sudest del capoluogo Chanty-Mansijsk.\nFondata nel 1968, ebbe \"status\" di citt\u00e0 nel 1990 quando vennero fusi i centri di \"Pyt'-Jach\" e \"Mamontovo\"; come le altre citt\u00e0 della regione, il suo sviluppo \u00e8 legato essenzialmente all'industria petrolifera.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1355411", "revid": "729019", "url": "https://it.wikipedia.org/wiki?curid=1355411", "title": "Christopher Pinchbeck", "text": "Di professione orologiaio, invent\u00f2 la lega chiamata, in Italia, princisbecco (termine derivante, appunto, dal nome del suo inventore): usata in bigiotteria per pezzi non particolarmente pregiati, ma appariscenti, perch\u00e9 simile all'oro."}
{"id": "1355412", "revid": "80339", "url": "https://it.wikipedia.org/wiki?curid=1355412", "title": "Pyt' Jach", "text": ""}
{"id": "1355413", "revid": "2043251", "url": "https://it.wikipedia.org/wiki?curid=1355413", "title": "Abercio di Ierapoli", "text": "Agiografia.\nDal racconto leggendario della sua \"Vita\", scritta nel IV secolo dall'agiografo bizantino Metafraste, sappiamo che fu un predicatore instancabile ed un taumaturgo; che fu a Roma, in Magna Grecia, Siria, Asia Minore e Mesopotamia. Mor\u00ec imprigionato sotto l'imperatore Marco Aurelio.\nGli vengono attribuiti una \"Epistola a Marco Aurelio\" citata dal cardinale Cesare Baronio e un \"Libro di Disciplina\" (in greco ).\nLa tradizione sul santo \u00e8 talmente leggendaria che a lungo si dubit\u00f2 della sua stessa esistenza. Tuttavia nel 1883 l'archeologo William M. Ramsay scopr\u00ec a Ierapoli i frammenti di un epitaffio di Abercio che si completano con il testo citato nella \"Vita\". Tale manufatto, detto Cippo di Abercio, \u00e8 stato indicato dall'archeologo ed epigrafista Giovanni Battista de Rossi come la pi\u00f9 importante tra le iscrizioni cristiane.\nCulto.\nLa sua Memoria liturgica cade il 22 ottobre."}
{"id": "1355417", "revid": "80339", "url": "https://it.wikipedia.org/wiki?curid=1355417", "title": "Pyt-Jach", "text": ""}
{"id": "1355418", "revid": "1573940", "url": "https://it.wikipedia.org/wiki?curid=1355418", "title": "Seymour Martin Lipset", "text": "Biografia.\nStudioso di impostazione funzionalista, si \u00e8 interessato soprattutto dei problemi della stratificazione e della mobilit\u00e0 sociale e della partecipazione politica. Tuttavia il suo impegno ha come obiettivo di fondo individuare i requisiti della democrazia. Privileger\u00e0 uno studio comparato traendo ispirazione da autori europei come Karl Marx, Joseph Schumpeter, Alexis de Tocqueville, Max Weber.\n\"L'uomo e la politica\", pubblicato nel 1960, \u00e8 il libro pi\u00f9 noto di Lipset, almeno 18 edizioni in altre lingue. Fra le sue opere ricordiamo un saggio sulla mobilit\u00e0 sociale scritto in collaborazione con R. Bendix, \"La mobilit\u00e0 sociale nella societ\u00e0 industriale\" (1959), \"Politica e scienze sociali\" (1970) e alcune ricerche sul mondo studentesco tra cui \"La rivolta universitaria\" (1976); sono seguiti \"Rivoluzione e controrivoluzione\" (1987) e \"Aspettative del fallimento del comunismo\" (1994).\nIl suo ultimo libro \u00e8 uscito nell'anno 2000: \"It didn't happen here. Why socialism failed in the United States\". In aggiunta ai libri, vanta oltre 500 articoli.\n\u00c8 stato Presidente dell'American Political Science Association dal 1981 al 1982."}
{"id": "1355419", "revid": "80339", "url": "https://it.wikipedia.org/wiki?curid=1355419", "title": "Pyt Jach", "text": ""}
{"id": "1355420", "revid": "968255", "url": "https://it.wikipedia.org/wiki?curid=1355420", "title": "Nano Morgante", "text": "I nani nelle corti europee.\nIn molte corti europee erano presenti nani, detti anche \"omuncoli\", che venivano usati come giullari e talvolta sbeffeggiati e ridicolizzati. Molti venivano ritratti nelle opere ufficiali al pari di curiosit\u00e0 stravaganti come gli animali esotici stravaganti. Tra gli artisti che hanno raffigurato nani vi sono Andrea Mantegna (nella Camera degli Sposi a Mantova), Antoon van Dyck, Diego Vel\u00e1zquez e Pieter Paul Rubens.\nMorgante alla corte di Cosimo I.\nMorgante, soprannominato ironicamente come il gigante dell'omonimo poema di Luigi Pulci, era il pi\u00f9 celebrato dei cinque nani della corte medicea a Palazzo Pitti.\nEgli fu ritratto dai maggiori artisti dell'epoca per compiacere il suo signore Cosimo. Agnolo Bronzino ne dipinse un curioso doppio ritratto nel quale Morgante \u00e8 rappresentato come \"uccellatore\" (cacciatore di uccelli con un'esca - probabilmente una civetta - che serviva per attrarre gli uccelli presso trappole poste l\u00ec vicino). Morgante tiene in una mano un gufo legato con una cordicella e attende. Sul retro si vede il risultato della sua caccia. Da notare come il doppio dipinto si inserisca nella discussione che il Varchi introdusse alla corte di Firenze proprio in quegli anni relativo al paragone delle arti, ovvero il primato della scultura o della pittura. Bronzino aveva eseguito quindi una pittura che poteva essere vista su pi\u00f9 lati, come una scultura, in cui \u00e8 rappresenta anche la dimensione temporale: vi\u00e8 rappresentato il prima e il dopo la caccia.\nUn altro singolare ritratto di Morgante venne fuso nel bronzo dal Giambologna in una piccola fontana gi\u00e0 nel giardino pensile al di sopra della Loggia dei Lanzi che oggi \u00e8 collocata al Bargello: anche qui \u00e8 nudo ed \u00e8 seduto su una chiocciola.\nMa l'opera pi\u00f9 famosa che lo riguardi \u00e8 la Fontana del Bacchino del Giardino di Boboli, dove lo scultore Valerio Cioli lo ritrasse, gi\u00e0 pi\u00f9 avanti nell'et\u00e0, in tutta la sua strabordante corposit\u00e0 nudo e a cavallo di una testuggine (1560).\nAnche Giorgio Vasari cita Morgante nelle sue \"Vite\" a proposito della biografia di Valerio Cioli:"}
{"id": "1355421", "revid": "80339", "url": "https://it.wikipedia.org/wiki?curid=1355421", "title": "Pyt-Yakh", "text": ""}
{"id": "1355422", "revid": "80339", "url": "https://it.wikipedia.org/wiki?curid=1355422", "title": "Pyt Yakh", "text": ""}
{"id": "1355423", "revid": "80339", "url": "https://it.wikipedia.org/wiki?curid=1355423", "title": "Pyt'-Jah", "text": ""}
{"id": "1355424", "revid": "80339", "url": "https://it.wikipedia.org/wiki?curid=1355424", "title": "Pyt' Jah", "text": ""}
{"id": "1355426", "revid": "80339", "url": "https://it.wikipedia.org/wiki?curid=1355426", "title": "Pyt-Jah", "text": ""}
{"id": "1355427", "revid": "80339", "url": "https://it.wikipedia.org/wiki?curid=1355427", "title": "Pyt Jah", "text": ""}
{"id": "1355429", "revid": "641795", "url": "https://it.wikipedia.org/wiki?curid=1355429", "title": "Tempio di Venere Genitrice", "text": "Il tempio di Venere Genitrice \u00e8 un tempio romano inaugurato nel 46 a.C., che dominava il lato di fondo nord-occidentale del foro di Cesare a Roma.\nVenne promesso in voto da Giulio Cesare alla dea Venere durante la battaglia di Farsalo. Il suo epiteto allude alla mitica discendenza del dittatore, attraverso Iulo, progenitore della \"gens\" Iulia, da Enea, figlio della dea, ma si riferisce anche all'aspetto della divinit\u00e0 in quanto legata al rifiorire primaverile della natura. Inizialmente il tempio doveva essere dedicato a \"Venere Vincitrice\", come quello edificato dal rivale Pompeo alla sommit\u00e0 del suo teatro. \nStoria.\nIl tempio, inaugurato da Giulio Cesare insieme alla piazza antistante, nel 46 a.C., fu uno dei pochissimi edifici da lui iniziati che il dittatore riusc\u00ec a inaugurare prima della sua uccisione. Un passo di Svetonio ricorda come un giorno Cesare ricevette il Senato, ignorando ogni norma dell'etichetta repubblicana, seduto al centro del podio del tempio, come una divinit\u00e0 vivente. \nIl tempio venne danneggiato dall'incendio scoppiato sul Campidoglio nell'80 e dovette essere ricostruito sulle medesime fondazioni sotto Traiano, in seguito all'abbattimento della sella montuosa tra Campidoglio e Quirinale per l'erezione del Foro di Traiano, sella al cui pendio si addossava l'edificio cesariano. Venne nuovamente dedicato, come riportano i \"Fasti Ostiensi\" il 12 maggio del 113, nello stesso giorno dell'inaugurazione della Colonna di Traiano.\nDanneggiato dall'incendio avvenuto sotto l'imperatore Carino nel 283, sotto Diocleziano se ne dovettero rinforzare le strutture, inglobando le colonne della facciata in un muro in laterizio e collegandolo con archi sempre in laterizio rivestito di marmo alle strutture laterali della cosiddetta Basilica Argentaria.\nDescrizione.\nDel tempio di epoca cesariana si conserva solo il nucleo in cementizio del podio, al quale si accedeva da due scalinate laterali, e alcune tracce dell'abside che si trovava in fondo alla cella, inglobata nelle nuove strutture traianee. Si trattava di un tempio periptero, con otto colonne sulla fronte (ottastilo) e otto sui fianchi, piuttosto ravvicinate (picnostilo, secondo Vitruvio), privo di colonne sul retro (\"sine postico\").\nDell'edificio ricostruito da Traiano, la cui pianta dovette ricalcare quella dell'edificio pi\u00f9 antico, si conservano invece numerosi resti della ricca decorazione marmorea. Sono state rialzate sul podio tre delle colonne di ordine corinzio del lato sud-occidentale del tempio, con la relativa trabeazione (cornice con mensole, fregio con decorazione a girali e architrave decorato inferiormente da lacunari con amorini in mezzo a girali d'acanto), rinvenute in posizione di caduta negli scavi degli anni trenta. Alcuni dei resti sono stati esposti nel Museo dei fori imperiali.\nSul muro esterno della cella, rivestito da lastre in marmo che imitavano la divisione in blocchi di un'opera quadrata, le colonne esterne si rispecchiavano in un ordine di lesene. Tra di esse, su due registri sovrapposti, si trovavano pannelli a rilievo, con amorini in diverse composizioni di carattere decorativo. Altri pannelli simili ed altri ancora con lussureggianti decorazioni vegetali arricchite da piccoli animali, dovevano ornare l'interno della cella. Questo era stato probabilmente modificato rispetto alla prima fase dell'edificio: le pareti erano state decorate da due ordini di colonne innalzate su un basamento, che inquadravano nicchie con frontoncini; sul primo ordine correva un fregio, ancora con amorini, occupati a portare gli attributi di varie divinit\u00e0. Sul fondo l'abside era stata ricostruita e maggiormente distaccata dalla cella vera e propria: alla parte absidale dovevano forse appartenere le basi decorate che sono state reimpiegate nell'ingresso del Battistero lateranense.\nNell'abside si trovava la statua di \"Venere Genitrice\", opera dello scultore neoattico Arcesilao (\"Arkesilas\").\nAll'interno del tempio erano presenti numerose opere d'arte, che conosciamo in parte dalle fonti: \nDavanti al podio restano i basamenti di due fontanelle, gi\u00e0 scambiati per le basi delle statue delle \"Appiadi\" ricordate da Ovidio, che in realt\u00e0 si trovavano nel vicino \"Atrium Libertatis\"."}
{"id": "1355434", "revid": "1272592", "url": "https://it.wikipedia.org/wiki?curid=1355434", "title": "Morgante", "text": ""}
{"id": "1355435", "revid": "120053736", "url": "https://it.wikipedia.org/wiki?curid=1355435", "title": "Episodi di Will &amp; Grace (settima stagione)", "text": "La settima stagione della sit-com \"Will &amp; Grace\" \u00e8 andata in onda negli Stati Uniti d'America dal 16 settembre 2004 al 19 maggio 2005 sul canale NBC. In Italia \u00e8 andata in onda dal 6 settembre al 22 novembre 2005 su Fox Life e dal 4 giugno al 5 luglio 2007 su Italia 1.\nSe vuoi saperlo sto male anch'io.\nTrama.\nGrace, furiosa per il tradimento del marito, inizia a svuotare il suo appartamento mentre Leo \u00e8 al lavoro. Leo va da Will per parlare con Grace e quest'ultima, pur avendogli riconsegnato il suo anello, si rende conto di essere infelice senza di lui. Grace decide quindi di dare a Leo una seconda chance, nonostante Will non sia d'accordo. Tuttavia, dopo avere passato una strana serata insieme al marito e ai suoi amici, Grace capisce che la cosa non pu\u00f2 funzionare e che il suo matrimonio \u00e8 finito. Jack, che \u00e8 ormai un buon amico di Jennifer Lopez, commette lo sbaglio di darle una canzone scritta da Karen proprio nel peggiore dei momenti. Jennifer lo licenzia ma, dal momento che sono amici, gli fa ottenere un ingaggio come ballerino di Janet Jackson.\nLa gara di ballo.\nTrama.\nJack deve partecipare a una competizione di ballo per diventare ufficialmente uno dei ballerini di Janet Jackson. Nel frattempo Will deve decidere se passare del tempo con il suo ragazzo o aiutare Grace a superare la fine del suo matrimonio.\nUn gay in tv.\nTrama.\nGrace capita per caso in un incontro degli alcolisti anonimi e vi incontra la sua vecchia e pazza amica Val. Per godere del cibo e della terapia gratis Grace fa credere a tutti, Val compresa, di avere un problema con l'alcol. Fortunatamente Karen, inorridita al pensiero che la sua amica frequenti certi ambienti, rivela a tutti la verit\u00e0. Will e Jack partecipano a un focus group per una nuova rete televisiva gay, OutTV. Will \u00e8 offeso quando nessuno ascolta le sue brillanti idee, mentre Jack, che ha delle idee ridicole, viene assunto.\nIl nuovo inquilino.\nTrama.\nWill e Grace incontrano un nuovo ragazzo, Ned, che vive nel loro condominio e Will cerca di essere gentile con lui, mentre Grace lo ignora e si comporta male. Grace riprende Will per essere stato troppo gentile, dicendogli di non volere fare amicizia con un tizio a caso solo perch\u00e9 abita nel loro palazzo. Pi\u00f9 tardi Grace \u00e8 nell'ascensore con Ned, che le dice che si sta comportando in modo villano. Per dimostrargli che non \u00e8 vero Grace lo invita nel suo appartamento per un aperitivo e insieme a Will passer\u00e0 una delle serate pi\u00f9 noiose della sua vita. Tuttavia Will non riesce a contenere la sua gentilezza e invita nuovamente Ned per cena. Nonostante avesse accettato Ned rifiuta l'invito all'ultimo minuto perch\u00e9 suo fratello ha avuto un incidente e deve andare all'ospedale, ma quando Will e Grace sentono della musica provenire dal suo appartamento capiscono che il ragazzo ha mentito. I due decidono di salire al piano di sopra per confrontarsi con Ned, che rivela loro di avere sentito tutte le cose terribili che avevano detto su di lui mentre era in bagno. Will e Grace gli chiedono scusa e lo invitano di nuovo a cena. Ned rifiuta l'invito dicendo di essere in compagnia dei suoi amici e chiede ai due di unirsi a loro. Tuttavia Will e Grace sono sconvolti quando, una volta entrati nell'appartamento di Ned, scoprono che i suoi amici sono in realta soltanto pupazzi. Jack, sentendosi inferiore ai suoi colleghi che hanno lauree in marketing e molte esperienze lavorative, inizia a comportarsi come un leccapiedi e finge di essere d'accordo con tutto quello che gli altri pensano. Per inserirsi nel gruppo arriva anche a buttare via la sua amata bambola di Cher, che uno dei suoi colleghi aveva deriso. Tuttavia Karen gli ricorda che mentre tutti i suoi colleghi stavano studiando o lavorando lui stava guardando la TV ed \u00e8 quindi molto pi\u00f9 preparato di tutti loro. Jack si sente risollevato e decide di farsi valere, ottenendo cos\u00ec il rispetto e la fiducia del suo capo, che gli suggerisce di produrre un documentario su Cher.\nIl compleanno di Will.\nTrama.\nWill ha brutti trascorsi con i compleanni, ma spera davvero che questo sar\u00e0 diverso poich\u00e9 finalmente ha un ragazzo. Vince decide di regalare a Will la chiave del suo appartamento, ma Grace lo convince a cambiare idea, pensando che Will voglia un regalo pi\u00f9 costoso. Will \u00e8 deluso quando Vince gli regala un portafoglio e la sua festa diventa un fallimento quando Karen \u00e8 triste perch\u00e9 \u00e8 anche il compleanno di Stan e insieme a Jack decide di celebrare il defunto marito invece di Will. Quando vede che Will \u00e8 triste Grace convince Vince a regalare le chiavi a Will, ma il ragazzo non le vuole quando scopre che Vince si \u00e8 dovuto fare convincere da Grace. Alla fine Grace ammette che \u00e8 stata tutta colpa sua e che \u00e8 stata lei a fare cambiare idea a Vince. Will accetta quindi felice il regalo del suo ragazzo.\nUn lavoro ben fatto.\nTrama.\nGrace viene ingaggiata per decorare l'appartamento di una giovane coppia di sposi. Inizialmente cerca di mantenere la calma, ma quando i due annunciano di aspettare un bambino e le chiedono di decorare anche la nursery Grace decide di andare via. Karen porta quindi a termine il lavoro al posto di Grace, ma quando la giovane coppia si complimenta con lei per l'ottimo lavoro Grace si prende tutto il merito. Karen \u00e8 furiosa e si licenzia. Will e Jack decidono di salvare una libreria gay che sta per fallire perch\u00e9 l'affitto del negozio \u00e8 troppo alto. Tuttavia, quando scopre che al posto della libreria verr\u00e0 aperta una nuova palestra, Will si pente di volerla salvare perch\u00e9 vuole una palestra nel suo quartiere. Jack rimprovera Will di essere troppo capriccioso e Will capisce di avere sbagliato e decide di donare gli ultimi soldi necessari per salvare la libreria. Tuttavia, quando il proprietario li ringrazia per avere salvato la libreria per un altro mese, sia Jack che Will capiscono che \u00e8 una causa persa.\nAmiche a confronto.\nTrama.\nWill e Grace invitano Vince e la sua migliore amica Nadine a cena. Nadine \u00e8 cos\u00ec gentile da fare andare Grace fuori di testa. Tuttavia, quando Grace le chiede insistentemente di dire una cosa che non le piace del suo migliore amico, Nadine perde la pazienza e urla che non le piace Will, andandosene poi dall'appartamento. Will ha paura che questo possa rappresentare un problema nella sua relazione con Vince e fa promettere a Grace di non interferire pi\u00f9. Grace glielo promette, ma poi chiama Nadine e le chiede di incontrarsi per un caff\u00e8. Grace, capendo la ragione dietro il comportamento di Nadine, le dice che non c'\u00e8 nessuna possibilit\u00e0 per lei e Vince, perch\u00e9 Vince \u00e8 gay, e che deve andare avanti e smettere di fare allontanare i fidanzati del suo migliore amico. Nadine capisce che Grace ha ragione e chiede scusa a Vince. Will capisce che Grace ha aiutato a risolvere tutto, ma non sa come. Nel frattempo Karen diventa l'assistente di Jack, ma i due si divertono cos\u00ec tanto in ufficio che Jack non riesce a lavorare ed \u00e8 costretto a licenziarla. Karen torna a lavorare da Grace, facendo finta di non essersi mai licenziata e di essere uscita dall'ufficio solo per dieci minuti.\nL'anniversario di nozze (prima parte).\nTrama.\nQuando l'anniversario di matrimonio di Grace si sta avvicinando Will le organizza un appuntamento con un ragazzo di nome Alan. Grace passa una serata molto piacevole, ma quando torna a casa trova un confuso messaggio di Leo nella sua segreteria telefonica. Grace pensa che Leo la voglia incontrare nel tetto dell'Hotel Peninsula per il loro anniversario, proprio come avevano pianificato originariamente. Per farla distrarre Will organizza una breve vacanza nel Berkshires. Grace dice di essere entusiasta all'idea di allontanarsi dalla citt\u00e0 per un po' e non pensare a Leo, ma porta con s\u00e9 di nascosto la segreteria telefonica, cos\u00ec da potere riascoltare il messaggio. Nel frattempo Karen e Jack organizzano un appuntamento al buio l'uno per l'altro, ma entrambi scelgono la persona sbagliata. Jack ha infatti invitato il giardiniere di Karen, mentre quest'ultima ha invitato un uomo sposato che non ha ancora fatto coming out. Karen e Jack capiscono che nessuno dei due \u00e8 fatto per loro e decidono di diventare una coppia che ha rapporti sessuali con altre persone.\nL'anniversario di nozze (seconda parte).\nTrama.\nDurante la vacanza nel Berkshires Will trova la segreteria telefonica nella borsa di Grace e quest'ultima ammette che sta ancora valutando se presentarsi sul tetto dell'Hotel Peninsula. Will convince Grace a non pensarci pi\u00f9, ma poi ha paura di forzarla a prendere una decisione che pu\u00f2 rivelarsi sbagliata e che l'amica penser\u00e0 sempre se Leo si \u00e8 presentato o no. Will decide quindi di tornare a New York e controllare se Leo \u00e8 nell'Hotel e Grace lo segue. Grace \u00e8 felice che Will si stia prendendo cura di lei, ma gli dice che sa di avere preso la decisione giusta. Jack incontra Peter, un ragazzo che anni prima aveva preso parte a una pubblicit\u00e0 in cui ripeteva \"\u00e8 peccaminosamente delizioso\". Jack chiede a Peter di partecipare a una pubblicit\u00e0 per OutTV, ma Peter si rifiuta di dire la sua celebre frase, trovandola umiliante. Jack \u00e8 disperato quando Peter fugge via, ma Karen lo trovo e lo convince, raccontandogli una storia del suo passato, che non \u00e8 un problema essere famosi per qualcosa di stupido.\nLa festa del Ringraziamento (prima parte).\nTrama.\nSi avvicina il giorno del Ringraziamento e Will e Vince decidono di fare incontrare le loro rispettive \"famiglie\" per celebrare l'evento. Tuttavia Vince avverte Will che a sua madre non sono mai piaciuti i suoi fidanzati. Per ottenere l'approvazione della mamma di Vince Will la porta a fare shopping, ma la donna si fa male mentre sta provando un paio di scarpe con i tacchi molto alti. Per farsi perdonare Will decide di cucinare la tradizionale cena italiana del Ringraziamento, nonostante la mamma di Vince cerchi continuamente di demoralizzarlo. La sorella di Vince, Ro, rivela a Jack di essere lesbica e di volere lasciare il suo futuro sposo.\nLa festa del Ringraziamento (seconda parte).\nTrama.\nJack consiglia a Ro di fare coming out durante la cena del Ringraziamento, ma Will, desiderando che tutto sia perfetto, la convince ad aspettare. Karen e Grace, essendo entrambe single da un po' di tempo e quindi in astinenza, iniziano a litigarsi il cugino di Vince, Sal, ma poi scopriranno che il ragazzo ha solo sedici anni. Alla fine, mentre sta servendo la cena e sta iniziando il brindisi, Will non riesce pi\u00f9 a sopportare i commenti della madre di Vince e gliene dice quattro, rivelando che Ro \u00e8 lesbica e mettendo in imbarazzo Grace e Karen. Will, finita la sua invettiva, si prepara ad andare, ma la madre di Vince capisce quanto il ragazzo ami suo figlio e gli chiede di rimanere.\nBuone feste.\nTrama.\nMentre si trova a casa della madre di Will per il t\u00e8 Grace rompe una delle amate bambole di porcellana di Marilyn e decide di nascondere i cocci sotto il divano. Will le consiglia di non dire niente, ma Marilyn scopre la verit\u00e0 e organizza una trappola per spingere Grace a confessare. La figliastra di Karen, Olivia, le chiede di passare insieme il Natale e Karen dona una mazzetta a Jack per prendersi cura di lei. Tuttavia Karen \u00e8 gelosa quando vede che Jack e Olivia vanno d'accordo e decide di passare del tempo insieme ai due e alle amiche della ragazza, mettendola per\u00f2 in imbarazzo. Jack organizza un piano per fare incontrare le due e Karen e Olivia iniziano ad andare d'accordo, parlando di come prendevano in giro il fratellino di Olivia e di quanto amavano Stan.\nPericolo superato.\nTrama.\nL'azienda di Karen, la Walker Inc., \u00e8 oggetto di una potenziale acquisizione da parte di un uomo di nome Scott Woolley, che sta cercando di vendicarsi di Karen poich\u00e9 durante le scuole superiori quest'ultima gli aveva soffiato l'incarico di rappresentante scolastico facendo vedere a tutti il suo seno. Woolley convince il consiglio di amministrazione a votare per lui come nuovo amministratore delegato, ma quando esce dalla sala riunioni Karen ricorda a tutti i direttori di essere a conoscenza dei loro segreti e il consiglio decide di votare per lei. Grace e Jack vedono Vince in un supermercato mentre dovrebbe essere al lavoro e iniziano a pensare che l'uomo stia tradendo Will. Tuttavia la verit\u00e0 \u00e8 che Vince \u00e8 stato licenziato dopo avere combinato troppi pasticci. I due inoltre scoprono che Vince non \u00e8 capace nemmeno nel suo nuovo lavoro e assistono al suo licenziamento.\nSoci.\nTrama.\nWill scopre di essere in lizza per il ruolo di socio del suo studio legale, mentre Vince gli rivela di essere stato licenziato. Il capo di Will, Margot, organizza una cena e lo invita insieme agli altri due candidati. Margot invita anche Grace a cena, dicendole che vuole fargli incontrare un uomo, ma quest'ultimo si rivela essere il patetico marito di Margot, che chiede a Grace di sculacciarlo. Anche Vince partecipa alla cena come fidanzato di Will, ma \u00e8 ancora pi\u00f9 triste perch\u00e9 \u00e8 stato licenziato anche dal suo nuovo lavoro. Will non sa quindi se continuare a fare il leccapiedi di Margot per ottenere la promozione o se prendersi cura del suo ragazzo. Quando alla fine decide di andarsene e portare Vince a casa Margot decide di nominarlo comunque partner. Una volta tornati a casa Vince dice a Will di non volere essere d'intralcio per lui ed entrambi decidono di prendersi una pausa, anche se Will capisce che in realt\u00e0 si stanno lasciando. Rosario sta male e va all'ospedale per farsi togliere le tonsille. Karen pensa che Rosario stia solo fingendo, ma poi quando crede che Rosario sia morta ammette di non potere sopportare l'idea di perdere la sua cameriera/amica.\nLa vendetta.\nTrama.\nJack porta Will a ballare per fargli dimenticare la sua rottura con Vince, ma Will \u00e8 infastidito quando Jack lo ignora per tutta la serata e torna a casa con un altro ragazzo. Jack cerca quindi di farsi perdonare da Will e organizza uno stratagemma per spingere l'amico a incontrarlo in un bar, dove gli promette di ascoltare tutti i suoi problemi. Will \u00e8 sorpreso quando Jack continua ad ascoltarlo nonostante sia arrivata nello stesso bar Patti LuPone, l'idolo di Broadway di Jack, che si siede proprio nel tavolo accanto a loro. Scott Woolley cerca di nuovo di rovinare la vita di Karen, organizzando uno stratagemma per fare s\u00ec che Grace la licenzi. Tuttavia Karen scopre il suo piano e cambia le carte in tavola. Grace cerca di confortare un depresso Woolley, che capisce di essere innamorato di Karen ed \u00e8 ora intenzionato a uscire con lei invece che rovinarle la vita.\nSan Valentino.\nTrama.\nKaren partecipa all'annuale Gala di San Valentino organizzato dal suo country club per incontrarvi il suo appuntamento al buio che ha conosciuto online. Nonostante sia molto sorpresa quando scopre che l'uomo \u00e8 Scott Woolley decide comunque di passare un po' di tempo con lui quando l'uomo la salva dalle prese in giro della sua nemesi Beverley Leslie. Quando Karen capisce che i sentimenti di Woolley sono molto seri decide di dirgli come stanno le cose, cos\u00ec da non fargli pi\u00f9 del male. Quando sentono dire da Beverley Leslie che due uomini non balleranno mai insieme nel suo country club Will e Jack la prendono come una sfida personale e persuadono una coppia di lesbiche a unirsi a loro. Grace sta lavorando da sola nel suo ufficio per il giorno di San Valentino ed \u00e8 infastidita da una festa che si sta svolgendo al piano di sopra. All'improvviso incontra Nick, un affascinante ospite della festa che ha sbagliato porta e con cui si scambia un bacio di San Valentino.\nIl finocchio sapiens.\nTrama.\nJack incontra un birdwatcher molto affascinante di nome Aaron che \u00e8 ossessionato da un uccello che ha il nido sul balcone di Karen. Jack \u00e8 attratto dal ragazzo, ma quando Karen uccide per sbaglio l'uccello e consegna una lauta mazzetta ad Aaron per fargli dimenticare l'accaduto Jack vede il lato pi\u00f9 oscuro del ragazzo, ma pensa ancora che sia molto carino. Grace esce con Nick ed \u00e8 preoccupata di andare a letto con lui troppo presto. Per evitarlo chiede a Will di accompagnarla per proteggerla da se stessa. L'amico accetta, ma passer\u00e0 la sua serata a sudare seduto al tavolo vicino al caminetto.\nIl favoloso pasticciere.\nTrama.\nWill decide di licenziare il pasticcere di Karen al posto suo, ma quando va a dargli la notizia scopre che il ragazzo \u00e8 davvero molto sexy. Will \u00e8 affascinato dal pasticcere, ma quando scopre che il ragazzo sta andando a letto anche con Karen e Rosario la sua cotta scompare. Il nuovo ragazzo di Grace, Nick, le affida la sceneggiatura che ha scritto, chiedendole di leggerla e di consegnarla a Jack per vedere se OutTV possa essere interessata. Grace decide di non leggerla perch\u00e9 ha paura che non le possa piacere, ma la consegna comunque a Jack. Jack incontra Nick e ammette di non avere letto la sua sceneggiatura. Quando Nick \u00e8 infastidito Jack gli dice che nemmeno Grace l'ha letta. Nick \u00e8 quindi arrabbiato con Grace e non capisce perch\u00e9 la donna non abbia voluto leggerla. Grace decide quindi di leggerla e, nonostante la trovi orrenda e lo dica a Nick, \u00e8 felice di potere separare la pessima sceneggiatura dal ragazzo che l'ha scritta e di essere ancora interessata a Nick. Nel frattempo anche Jack legge finalmente la sceneggiatura e OutTV decide di trasformarla in un film, applicandovi per\u00f2 dei drastici cambiamenti. Sia Grace che Nick sono dispiaciuti quando il ragazzo scopre di dovere passare tre mesi a Vancouver per le riprese del film.\nIl paradiso dei gay.\nTrama.\nJack e Will comprano una casa a nord di New York, in una citt\u00e0 chiamata Middleborough, che secondo un articolo letto da Jack \u00e8 una delle mete di vacanza preferite dai gay. Quando scoprono che l'articolo parlava in realt\u00e0 di Middleborough, New Hempshire, i due decidono di abbandonare la loro nuova casa, ma gli abitanti del paese non vogliono che se ne vadano perch\u00e9 sono eccitati all'idea di avere due gay nella loro citt\u00e0. Jack e Will saranno costretti a fuggire di notte per evitare i continui regali da parte dei loro vicini e l'entusiasmo generale della citt\u00e0. Grace accetta di fare la babysitter per i tre bambini della sua amica Ellen e, quando Karen si offre di aiutarla, Grace la prende in giro perch\u00e9 non crede che sia in grado di prendersi cura dei bambini. Karen si sente offesa, ma quando Ellen decide che Grace non \u00e8 abbastanza responsabile per prendersi cura dei suoi figli senza che Will sia l\u00ec Karen decide di difendere la sua amica.\nLa terapista.\nTrama.\nWill convince Grace a prendere un appuntamento con la sua terapista, la dottoressa Georgia Keller, ed \u00e8 sorpreso quando scopre che le due donne non solo vanno molto d'accordo, ma Georgia chiede anche a Grace di potere inserire il suo caso nel suo nuovo libro. Will decide di competere con Grace per entrare anch'egli nel libro e i due amici finiscono per dire alla dottoressa Keller che pu\u00f2 usare solo uno di loro. Georgia parla a Will e Grace insieme ed entrambi ammettono che la loro relazione \u00e8 poco sana. Georgia gli assicura che non c'\u00e8 niente che non vada nella loro amicizia e che in realt\u00e0 i due si bilanciano a vicenda. Nel frattempo Jack convince Karen a comprare un paio di occhiali, ma quando li prova per la prima volta e si guarda allo specchio Karen pensa di sembra vecchia e si infuria. Jack la convince a indossarli e Rosario le assicura che le stanno molto bene. Karen, che riesce finalmente a vedere, scopre che Rosario sta facendo un pessimo lavoro nel pulire il suo appartamento.\nUn padre ritrovato.\nTrama.\nKaren accompagna Grace a casa dei suoi genitori per il compleanno di suo padre, ma Grace \u00e8 sconvolta quando sua madre le dice di dovere andare via ed \u00e8 quindi costretta a stare con suo padre da sola. Grace cerca di parlare con suo padre per fare funzionare la loro relazione, ma alla fine si arrabbia perch\u00e9 continua ad essere l'oggetto delle sue barzellette. L'uomo le chiede quindi scusa e cerca di essere il padre serio e amorevole che Grace desidera, ma riesce a trattenere a stento le risate quando Grace rompe la poltrona e vi rimane intrappolata. Fortunatamente Grace \u00e8 felice che suo padre stia almeno cercando di interessarsi alla sua vita invece di prenderla in giro. Nel frattempo Karen si diverte con lo strano amico del padre di Grace, un tintore di nome Burt Wolfe. A New York Jack organizza un appuntamento al buio per Will con un ragazzo non vedente. Quando il ragazzo chiede a Will di potere toccare il suo viso e si lamenta di incontrare sempre ragazzi brutti solo perch\u00e9 \u00e8 cieco Will si infuria ed \u00e8 proprio in quel momento che Jack compare, rivelando che l'intero appuntamento \u00e8 in realt\u00e0 uno scherzo per il nuovo programma di OutTV, \"Pinked\". Jack cerca disperatamente di convincere Will a firmare il contratto che gli permette di mandare in onda lo scherzo, ma Will si rifiuta, dicendo che \u00e8 gi\u00e0 troppo insicuro del suo aspetto. Per convincerlo a firmare il contratto Jack ammette che anche lui \u00e8 insicuro e rivela a Will di indossare sempre una panciera. Proprio quando Jack gliela mostra Will gli rivela che \u00e8 tutto uno scherzo e che anche lui \u00e8 una vittima di Pinked.\nIl metodo McFarland.\nTrama.\nGrace scopre dalla madre di Will che l'amico le ha lasciato solo 1.400$ nel suo testamento e si chiede perch\u00e9 valga cos\u00ec poco agli occhi del suo ricco amico. Will ammette di avere redatto quel testamento quindici anni prima e, all'epoca, quelli erano tutti i soldi che aveva. Inoltre dice di non avere pi\u00f9 modificato il testamento perch\u00e9 ogni volta che guarda tutto ci\u00f2 che ha si preoccupa che in realt\u00e0 non abbia realizzato niente di buono nel mondo e che sia solo un ricco avvocato aziendale. Will decide quindi di licenziarsi. Jack scopre che un altro insegnante ha preso le redini del suo vecchio corso di recitazione e sta insegnando il metodo McFarland. Karen usa una delle sue conoscenze per fare ottenere un lavoro al nuovo insegnante, cos\u00ec che Jack possa riavere indietro la sua classe, ma quando Jack torna a insegnare capisce che in realt\u00e0 non lo vuole fare, perch\u00e9 lo vede come un passo indietro ora che \u00e8 un dirigente televisivo.\nAmici con benefici (prima parte).\nTrama.\nWill cerca di diventare uno scrittore, ma non \u00e8 per niente portato. Uno strano uomo di nome Malcolm finge di essere interessato al suo lavoro, ma in realt\u00e0 il suo \u00e8 uno stratagemma per convincere Will a tornare al suo vecchio lavoro. Malcolm dice a Will che le suo conoscenze al \"New Yorker\" non hanno apprezzato il suo stile, ma gli offre un lavoro come avvocato per una fondazione di beneficenza che si occupa dei bambini. Will accetta felice. Grace incontra un suo ex ragazzo del college di nome Tom che le chiede di arredare il suo nuovo hotel. Grace \u00e8 felice di rivederlo, finch\u00e9 non scopre che l'uomo \u00e8 sposato, ma questo non lo ferma dal tentare di baciarla. Grace lo ferma subito, dicendogli di non essere interessata a fare l'amante. Un odioso ex bambino prodigio viene ingaggiato per presentare il nuovo talk show di Jack. I due hanno un pesante litigio che viene ripreso dalle telecamere e il ragazzo si licenzia. Tuttavia, pensando che Jack sia portato per stare davanti alla telecamere, il suo capo gli offre il ruolo di conduttore. Beverley Lesley minaccia di fare causa a Karen a meno che la donna non decida di chiedergli scusa per averlo chiamato un omosessuale in pubblico. Tuttavia Karen organizza uno stratagemma per spingere l'uomo a fare coming out davanti a tutti.\nIl passato ritorna (seconda parte).\nTrama.\nGrace capisce che non pu\u00f2 pi\u00f9 lavorare per Tom quando le cose continuano a essere strane tra i due. Tom fa visita a Grace e si scusa, ma i due finiscono per baciarsi. Will inizia il suo nuovo lavoro ma l'ambiente \u00e8 sempre pi\u00f9 strano, quindi Will chiede a Malcolm cosa ci sia veramente dietro. Malcolm si arrende e fa vedere a Will chi \u00e8 il suo vero capo: si tratta di Stanley, il marito di Karen che tutti credevano defunto. Prima di iniziare a girare il suo nuovo talk show, Jack Talk, il capo di Jack, Jamie, vede lui e Karen che scherzano e si divertono insieme e decide che la donna \u00e8 la perfetta co-conduttrice per lo show. Jack si sente messo in secondo piano da Karen e le dice di starne fuori, ma poi le chiede scusa. Karen le dice e che non fa niente e che il talk show \u00e8 solo suo, tuttavia quando Jamie scopre che Karen non \u00e8 una drag queen, la licenzia comunque."}
{"id": "1355436", "revid": "80339", "url": "https://it.wikipedia.org/wiki?curid=1355436", "title": "Pyt'-Jakh", "text": ""}
{"id": "1355437", "revid": "80339", "url": "https://it.wikipedia.org/wiki?curid=1355437", "title": "Pyt' Jakh", "text": ""}
{"id": "1355438", "revid": "80339", "url": "https://it.wikipedia.org/wiki?curid=1355438", "title": "Pyt-Jakh", "text": ""}
{"id": "1355439", "revid": "80339", "url": "https://it.wikipedia.org/wiki?curid=1355439", "title": "Pyt Jakh", "text": ""}
{"id": "1355440", "revid": "118938451", "url": "https://it.wikipedia.org/wiki?curid=1355440", "title": "Johannes Burckardt", "text": "Viene ricordato soprattutto per il suo \"Liber notarum\", che costituisce un'importante fonte storica sulla vita alla corte dei papi del Rinascimento.\nBiografia.\nDi umili origini, ebbe un'istruzione di base e i primi rudimenti di liturgia alla collegiata di San Fiorenzo del suo paese natale. Nel 1467 ottiene il primo incarico come scrivano alle dipendenze di Johannes Wegerauff, canonico di San Tommaso e vicario generale a Strasburgo. Approfittando della sua posizione, quello stesso anno falsifica dei documenti e commette alcuni furti, ed \u00e8 costretto a lasciare l'incarico.\nNel 1467 il Burcardo part\u00ec quindi per Roma, dove cominci\u00f2 una rapida carriera. Nel 1471 ottenne da Paolo II l'aspettativa della cappellania perpetua dell'altare di Sant'Eligio a Strasburgo, che gli garantiva quattro scudi di rendita. In un documento del 1472 il Burcardo \u00e8 citato fra i commensali e dipendenti del cardinale Marco Barbo a Palazzo Venezia. Nel 1472 Sisto IV della Rovere gli concesse altri due canonicati in Alsazia, nel capitolo di San Tommaso a Strasburgo e nel capitolo di San Fiorenzo ad Haslach.\nNel 1473 il Burcardo era al servizio di un altro cardinale, Giovanni Arcimboldi, che con la sua influenza gli fece ottenere il titolo di familiare e commensale continuo del pontefice.\nNel 1475 pass\u00f2 alle dipendenze del vescovo di Pesaro Tommaso Vincenzi, tesoriere generale pontificio. Approfittando del Giubileo, il Burcardo confess\u00f2 ed ottenne il perdono dei peccati di falso e di furto che intralciavano lo sviluppo della sua carriera. Da quel momento la sua ascesa fu sempre pi\u00f9 rapida.\nNel 1478 fu nominato cappellano pontificio e abbreviatore delle lettere apostoliche. Nel 1481 divenne protonotario apostolico e chierico pontificio. Nel 1484 successe al senese Agostino Patrizi Piccolomini nella carica di cerimoniere della cappella pontificia.\nCon la collaborazione dello stesso Agostino Patrizi Piccolomini e di Giacomo de Luciis di Sutri fu autore di una nuova edizione del Liber Pontificalis (Pontificale romano), pubblicato a Roma nel 1485. Nel 1488 ebbe la carica di maestro del registro delle suppliche. Nel 1489 fu accolto nella confraternita tedesca di Santa Maria dell'Anima di cui ben presto divenne provveditore. Nel 1494 ebbe l'incarico di organizzare le cerimonie per l'incoronazione di Alfonso II di Napoli e per il matrimonio di Goffredo Borgia con Sancha d'Aragona.\nFra il 1491 e il 1500 fece costruire la sua residenza romana su un terreno nel rione Sant'Eustachio, preso in affitto dal monastero di Farfa. Ne nacque una controversia con la potente famiglia dei Cesarini che rivendicava la propriet\u00e0 di parte del terreno. Papa Alessandro VI chiam\u00f2 allora l'arcivescovo di Ragusa a dirimere la controversia, e questi sentenzi\u00f2 che i Cesarini sarebbero entrati in possesso del palazzetto del Burcardo solo dopo la morte del cerimoniere pontificio, alla cui presenza si deve la denominazione di Argentina data a tutta quella zona perch\u00e9 allora Strasburgo, da cui il religioso proveniva, era anche nota con l'antico nome latino di \"Argentoratae\", con riferimento alle miniere del prezioso metallo.\nNel 1503, a pochi giorni dalla sua salita al soglio pontificio, Giulio II lo nomin\u00f2 vescovo di Civita Castellana e Orte.\nAmmalatosi di gotta nel 1505 mor\u00ec il 16 maggio 1506. La cerimonia funebre fu ufficiata nella basilica di Santa Maria del Popolo, dove fu sepolto nella cappella del vescovo ."}
{"id": "1355453", "revid": "287204", "url": "https://it.wikipedia.org/wiki?curid=1355453", "title": "Maurizio Marchesi", "text": "\u00c8 stato capo della redazione romana di \"Bresciaoggi\" fino al 1983, collaboratore de \"L'Espresso\" diretto da Livio Zanetti, redattore parlamentare e capo del servizio politico del settimanale Arnoldo Mondadori Editore \"Epoca\" sino all'inizio del 1997.\nHa collaborato con Maurizio Costanzo al lancio del primo telegiornale, \"Contatto\", trasmesso su scala nazionale da una rete privata (PIN - Primarete Indipendente), e con Carlo Gregoretti, Enzo Biagi, Enzo Tortora e Pippo Baudo ai programmi originali di Retequattro. \u00c8 stato editorialista de \"L'Indipendente\" diretto da Vittorio Feltri e de \"Il Giornale\" diretto da Maurizio Belpietro.\nMuore a Roma, improvvisamente, la mattina del 20 dicembre 2010, all'et\u00e0 di 63 anni, stroncato da un infarto."}
{"id": "1355455", "revid": "1603714", "url": "https://it.wikipedia.org/wiki?curid=1355455", "title": "Storie di sant'Orsola", "text": "Le Storie di sant'Orsola sono un ciclo di nove teleri eseguiti da Vittore Carpaccio tra il 1490 e il 1495 per la Scuola di Sant'Orsola a Venezia: attualmente si trovano presso le Gallerie dell'Accademia di Venezia.\nStoria.\nIl 26 novembre 1488 la confraternita di Sant'Orsola, fondata il 15 luglio 1300, decise di decorare la propria sede, un piccolo edificio accanto all'abside meridionale della chiesa domenicana dei Santi Giovanni e Paolo, con una serie di teleri con l'\"istoria di madonna Santa Orsola\", protettrice e titolare della compagnia. L'incarico venne affidato a un giovane pittore, attorno ai venticinque/trent'anni, che aveva lavorato ad alcune commissioni, tra cui un \"polittico\" per la cattedrale di Zara, Vittore Carpaccio. I trascorsi anteriori del pittore non sono per\u00f2 esattamente definiti, perch\u00e9 la sua prima opera sicuramente datata fa proprio parte del ciclo di Sant'Orsola, l'\"Arrivo dei pellegrini a Colonia\", del 1490.\nIl pittore aveva a sua disposizione alcuni modelli, come gli affreschi di Tommaso da Modena nella cappella di Sant'Orsola nella chiesa di Santa Margherita degli Eremitani a Treviso, da lui sicuramente conosciuti e studiati, ma la fonte pi\u00f9 diretta restava sempre la \"Legenda aurea\" di Jacopo da Varazze, data alle stampe proprio a Venezia nel 1475 da Jenson. Nelle storie della santa, Carpaccio scelse i momenti dal contenuto pi\u00f9 festoso, variando anche alcuni argomenti rispetto alla tradizione. Nella fitta simbologia dei teleri furono infatti inclusi temi legati alla storia specifica della committenza: tra il 1470 e il 1480 la Serenissima era alle prese con i turchi di Maometto II; le due potenze si scontrano pi\u00f9 volte, con esiti sempre drammatici, per le stragi compiute contro il nemico vinto. I resoconti degli avvenimenti rimbalzavano dagli atti ufficiali alle testimonianze dirette, dai \"cantari\" agli opuscoli passati di mano in mano. Quelli che suscitavano pi\u00f9 scalpore riguardavano donne, madri di famiglia, giovani vergini o monache strappate dalla sicurezza delle loro abitazioni e rese oggetto di violenze da parte degli invasori: una delle cronache note al tempo era quella scritta da Nicol\u00f2 Barbaro, medico di galea.\nTra i \"comandanti generali da mar\" veneziani vi erano anche membri della famiglia Loredan, distintisi per le imprese compiute contro gli \"infedeli\": Pietro Loredan fu il primo veneziano a sconfiggere i Turchi a Gallipoli e conquist\u00f2 gran parte della Dalmazia; il figlio di Pietro, Jacopo, fu \"capitano generale da mar\" e i due suoi fratelli combatterono pure contro i Turchi; Antonio, figlio di Jacopo, difese strenuamente Scutari; Alvise, nipote di Pietro, combatt\u00e9 in Morea; Nicol\u00f2, figlio di Alvise, fu capitano di galea. La famiglia Loredan aveva anche un forte legame con la Scuola di Sant'Orsola, su cui esercitava un patronato: all'interno dell'edificio o nel cimitero pertinente alla Scuola erano sepolti diversi membri della famiglia.\nNell'eseguire i teleri Carpaccio non pot\u00e9 seguire l'ordine normale del racconto, ma, a giudicare dalle date su alcuni dei dipinti e dai confronti stilistici negli altri, lavor\u00f2 a ciascuna storia man mano che una parete dell'edificio si rendeva disponibile rimuovendo i due antichi altari e i monumenti funebri (arche) dei confratelli defunti, tra cui anche quella dei Loredan.\nL'impresa pittorica fu relativamente veloce. Nel 1493 il Sanudo, nel \"De origine situ et magistratibus urbis Venetiae\", fece intendere che la decorazione di Sant'Orsola fosse gi\u00e0 a buon punto, vicina al completamento, e gi\u00e0 nel 1495, con l'\"Incontro dei fidanzati e partenza dei pellegrini\", Carpaccio firmava l'ultimo cartiglio leggibile, eseguendo probabilmente immediatamente dopo le tre tele della serie degli \"Ambasciatori\".\nConfrontando le prime opere con le ultime sorprende la rapidissima maturazione artistica di Carpaccio, che super\u00f2 velocemente ogni impaccio giovanile per approdare, con sicuro istinto figurativo, a traguardi poetici che potevano competere col caposcuola veneziano dell'epoca, Giovanni Bellini. Nelle prime tele infatti sono presenti incertezze nella composizione prospettica e nell'orchestrazione della scena, dove manca un centro narrativo focale. Velocemente, nelle opere successive, le composizione sono ordite con sicurezza in ampie panoramiche, con scorci profondi e squadri in prospettiva. I protagonisti, privi di forti significati sentimentali anche nelle scene pi\u00f9 drammatiche, sono come sospesi in un ritmo che \u00e8 lento e magico, come sul palcoscenico di un immaginario teatro. Luce e colore legano gli elementi pi\u00f9 disparati, dal pi\u00f9 lontano al pi\u00f9 vicino in primo piano, permettendo al pittore di soffermarsi sui curatissimi dettagli, che indagano particolari delle architetture, dei costumi, del cerimoniale ufficiale, ma anche della vita quotidiana, spesso ritratta con grande freschezza. Numerosi sono i ritratti di personaggi reali, soprattutto confratelli e membri della famiglia Loredan, i principali finanziatori del ciclo. La materia pittorica \u00e8 preziosissima ma anche concreta, con note inequivocabilmente locali, negli scorci che ricordano Venezia e l'entroterra collinare veneto.\nI teleri.\nSecondo la \"Leggenda Aurea\", Orsola era figlia del cristiano re di Bretagna, che venne mandata in sposa al pagano Etereo a patto che il futuro sposo si convertisse e andasse con la sposa in pellegrinaggio a Roma. Della patetica storia di amore e morte, Carpaccio dipinse le scene pi\u00f9 dinamiche e corali: l'arrivo degli ambasciatori del re pagano d'Inghilterra alla corte del re cristiano di Bretagna per chiedere la mano di sua figlia Orsola; le condizioni dettate da Orsola per accettare il matrimonio; gli addii e la partenza per il pellegrinaggio voluto da Orsola; il sogno in cui la santa riceve l'annuncio del prossimo martirio; l'incontro con papa Ciriaco a Roma (personaggio sconosciuto alla storia); il ritorno a Colonia occupata dagli Unni; la strage dei pellegrini e i funerali di Orsola; l'apoteosi della Santa, che sovrasta la moltitudine delle martiri.\nLe scene, in ordine del racconto, sono:\nRicostruzione.\nLa lettura procedeva da sinistra a destra.\nPrima parete\nSeconda parete\nTerza parete\nQuarta parete\nSecondo lo studioso e critico teatrale Ludovico Zorzi, in realt\u00e0, la lettura dovrebbe essere quella convenzionale con inversione per\u00f2 la disposizione del primo telero (\"Arrivo degli ambasciatori inglesi alla corte del re di Bretagna\") con il secondo (\"Commiato degli ambasciatori\"). Attraverso uno studio interamente incentrato sul telero, infatti, si pu\u00f2 vedere come il re nel \"Commiato degli ambasciatori\" in realt\u00e0 sia il re pagano che sta dando l'ordine agli ambasciatori di raggiungere la reggia del padre di Orsola; mentre, nell\"Arrivo degli ambasciatori inglesi alla corte del re di Bretagna,\" possiamo vedere, in una lettura invertita, il re cristiano e padre di Orsola che, avendo gi\u00e0 avuto la richiesta del re pagano, sta ascoltando le condizioni di Orsola per accettare le nozze mentre, nella scena adiacente, sta dando agli ambasciatori il foglio in cui sono sovrascritte le condizioni da portare alla reggia inglese. Un'altra spia che propone questa possibile lettura \u00e8 data dalla parte superiore del \"Commiato degli ambasciatori\": sul lampadario possiamo infatti vedere delle coroncine, storico simbolo del pagano (in quanto rappresentano Maometto II come conquistatore di regni).\nCuriosit\u00e0.\nNel Videogioco Assassin's Creed II, un videogioco Open world ambientato nell'Italia rinascimentale, camminando per le strade di Venezia con il personaggio di Ezio Auditore \u00e8 possibile sentire alcuni annunciatori gridare alla folla la ricerca da parte della Scuola di Sant'Orsola di un pittore per dipingere il ciclo della Santa, in quanto Carpaccio sembra non essere disponibile in quel momento. "}
{"id": "1355460", "revid": "729019", "url": "https://it.wikipedia.org/wiki?curid=1355460", "title": "Kranky", "text": "Kranky \u00e8 un'etichetta discografica indipendente statunitense con sede a Chicago.\nStoria.\nI titolari Bruce Adams e Joel Leoschke avviano l'attivit\u00e0 di produzione musicale nel 1993 con l'intento di produrre il primo disco del gruppo post rock dei Labradford: \"Prazision\".\nFin dall'inizio l'etichetta si orienta e si caratterizza per il caratteristico stile sperimentale, costituito da una commistione di post-rock, elettronica con molti riferimenti alla musica ambient.\nFra i maggiori musicisti che hanno fanno parte o hanno orbitato attorno all'etichetta Kranky vi sono i Godspeed You! Black Emperor, i Low, Deerhunter e i Labradford."}
{"id": "1355461", "revid": "767487", "url": "https://it.wikipedia.org/wiki?curid=1355461", "title": "Non \u00e8 tempo di commedia", "text": "Non \u00e8 tempo di commedia (\"No Time for Comedy\") \u00e8 un film del 1940 diretto da William Keighley.\nTrama.\nLui \u00e8 uno scrittore di commedie poco noto, lei una famosa attrice di Broadway. Quando si incontrano si innamorano e si sposano, stringendo un sodalizio anche professionale con il successo delle commedie scritte dal marito. Dopo qualche anno per\u00f2, la vena creativa comica si prosciuga e prova con il drammatico ma anche cos\u00ec il matrimonio entra in crisi.\nNote.\nTratto da una commedia teatrale di S. N. Behrman (commediografo e sceneggiatore degli anni '30)."}
{"id": "1355463", "revid": "834", "url": "https://it.wikipedia.org/wiki?curid=1355463", "title": "R.A.Schwaller de Lubicz", "text": ""}
{"id": "1355465", "revid": "767487", "url": "https://it.wikipedia.org/wiki?curid=1355465", "title": "Ore disperate (film 1990)", "text": "Ore disperate (\"Desperate Hours\") \u00e8 un film del 1990 diretto da Michael Cimino, interpretato da Mickey Rourke, Anthony Hopkins e Mimi Rogers. \u00c8 ispirato al romanzo di Joseph Hayes, adattato da Lawrence Konner.\nOltre che per Rourke e Hopkins, il film si segnala anche per la presenza di David Morse, di Elias Koteas e di Shawnee Smith. \"Ore disperate\" \u00e8 il \"remake\" del film omonimo di William Wyler con Humphrey Bogart (al suo penultimo ruolo), anche se rispetto all'originale la pellicola di Cimino offre, come dice il Mereghetti: \"divagazioni \"western\" e riuscite caratterizzazioni di contorno\".\nTrama.\nMichael Bosworth, condannato per omicidio, evade durante un'udienza in tribunale con due complici e la sua avvocatessa Nancy che, tuttavia, cade e non riesce a raggiungere i fuggiaschi. Il gruppo si rifugia nella casa dei Cornell, abitazione di un padre di famiglia gi\u00e0 sull'orlo del divorzio. L'attesa di Nancy, il nervosismo, il terrore degli ostaggi in un crescendo di rabbia, paura e tensione portano alla grave perdita del controllo da parte di tutti."}
{"id": "1355473", "revid": "1543377", "url": "https://it.wikipedia.org/wiki?curid=1355473", "title": "Giovanni XXIII (metropolitana di Catania)", "text": "Giovanni XXIII \u00e8 una stazione della metropolitana di Catania posta sulla tratta metropolitana a doppio binario, che si discosta dal vecchio tracciato di superficie, da Galatea all'aeroporto, penetrando all'interno del centro cittadino.\nStoria.\nLa costruzione inizi\u00f2 nel novembre del 2001 con uno scavo di penetrazione a cielo aperto sulla parte a nord-est dell'omonima piazza. I lavori furono ritardati da varie vicende tecniche ed economiche. Il tratto da Galatea a Giovanni XXIII sub\u00ec una prima interruzione degli scavi a causa di una condotta fognaria non prevista nel progetto esecutivo. Nel 2003, ripresi i lavori, vennero interrotti a causa di una ristrutturazione edilizia che aveva consolidato le fondamenta di un edificio in viale Africa non tenendo conto della prossimit\u00e0 degli scavi della galleria; per non minare la stabilit\u00e0 della struttura si dovette riprogettare il tratto di galleria, bandendo un nuovo appalto, con ulteriore allungamento dei tempi di costruzione. Tale tratto di tunnel fu ultimato nel 2015 impiegando una tecnica avanzata, che riduceva le sollecitazioni agli edifici sovrastanti. Il tunnel fu allacciato al tratto Borgo-Galatea e Giovanni XXIII-Stesicoro nel 2016. La fermata venne ultimata nei primi giorni di dicembre 2016 ed inaugurata il 20 dicembre dello stesso anno.\nStruttura.\nLa stazione \u00e8 la pi\u00f9 grande tra quelle esistenti (al 2017); le uscite principali portano alla sovrastante piazza tramite rampe di scale fisse e mobili e ascensori, ultimata ed inaugurata contestualmente alla nuova tratta Borgo-Nesima il 30 Marzo 2017. Altre uscite portano sul marciapiede sud di Viale Africa, tramite un breve sottopassaggio pedonale.\nL'edificio si sviluppa su tre livelli, il primo in superficie dove si trovano gli accessi, il secondo \u00e8 costituito da un grande atrio dove sono presenti i tornelli di accesso, i distributori automatici di titoli di viaggio ed alcuni locali commerciali; da qui tramite due rampe di scale fisse e mobili ed ascensori si raggiunge il terzo livello dove sono presenti le banchine di accesso alle carrozze; questi due ultimi livelli si trovano sottoterra. I colori identificativi dei rivestimenti sono il bianco ed il grigio, e richiamano la bicromia tipica del barocco etneo; le insegne sono color turchese.\nCriticit\u00e0.\nCon l'inaugurazione, \u00e8 stata soppressa la fermata di Stazione FS all'interno della stazione centrale RFI posta al margine del fascio binari e raggiungibile attraverso apposito sottopassaggio. Questo ha creato una criticit\u00e0 nell'interscambio tra le due infrastrutture, che adesso avviene all'esterno di P.zza Giovanni XXIII, costringendo i viaggiatori ad uscire in superficie e percorrere un ampio tratto di marciapiede scoperto esposto alle intemperie.\nIn progetto \u00e8 prevista la creazione di un sottopasso pedonale tra la fermata metropolitana e la futura stazione interrata di Catania Centrale nell'ambito del riammodernamento del passante ferroviario di Catania.\nNodo di scambio \"Giovanni XXIII\".\nLa fermata \u00e8 il pi\u00f9 importante nodo intermodale dell'intera linea e permette l'interscambio viaggiatori, tramite la stazione di Catania Centrale, con i servizi ferroviari a lunga percorrenza e regionali e, nella stessa piazza, con gli autobus urbani AMT dei quali si trova il capolinea n\u00ba 4(linee 2-5, 421, 429, 431N, 431R, 433, 439, 442, 448, 530, 534, 628N, 628R, 902, 927, ALIBUS, L-EX, S2) e, nelle autostazioni adiacenti con gli autobus suburbani ed extraurbani dell'Azienda Siciliana Trasporti (AST), della Interbus, della SAIS, della Baltour e della Eurolines con collegamenti regionali, nazionali ed internazionali.\nServizi.\nLa stazione dispone di:"}
{"id": "1355478", "revid": "71155", "url": "https://it.wikipedia.org/wiki?curid=1355478", "title": "Enologia", "text": "L'enologia (dal greco \"\u03bf\u03af\u03bd\u03bf\u03c2\" (vino) e \"\u03bb\u03cc\u03b3\u03bf\u03c2\" (studio)) \u00e8 la scienza che studia la trasformazione dell'uva in vino, l'uva adatta alla sua produzione, (la microbiologia, la chimica e le caratteristiche sensoriali), ma anche il processo produttivo in s\u00e9, quindi le tecniche ad esso connesso (es. filtrazioni, pressatura, rimontaggi).\nGeneralit\u00e0.\nDovendo tracciare un arco temporale nel quale inquadrare gli oggetti di studio dell'enologia, per l'uva solitamente in enologia si fa riferimento al periodo che va dalla fase erbacea alla maturit\u00e0 tecnologica (ovvero il momento in cui mediante analisi si ritiene che il frutto abbia in s\u00e9 le concentrazioni necessarie di sostanze utili all'obiettivo enologico prefissato, es.vino spumante, vino di pronta beva, vino da invecchiamento, vino passito ecc., tale momento coincide con la vendemmia). Per quanto attiene il vino l'enologia se ne occupa dall'ammostatura (o vinificazione delle uve) sino all'imbottigliamento, ma anche oltre in quanto si occupa anche della conservazione del prodotto.\nLe caratteristiche di un vino sono determinate essenzialmente da due fattori: il vitigno o i vitigni utilizzati per produrlo, ed il \"terroir\", vocabolo francese che non ha un corrispondente termine in italiano, e che indica l'insieme delle caratteristiche geologiche, fisiche e climatiche del territorio nel quale cresce la vite. Ogni vitigno possiede caratteristiche aromatiche tali da influenzare significativamente il vino che ne deriva.\nIl termine \"terroir\" comprende il tipo di terreno (calcareo, gessoso, ecc.), il numero di giorni di sole, l'umidit\u00e0, la temperatura, e le condizioni ambientali in genere; ogni vitigno si adatta pi\u00f9 o meno bene ad un \"terroir\", per cui il prodotto finale sar\u00e0 influenzato anche da questa scelta.\nPerch\u00e9 il vino mantenga le proprie caratteristiche \u00e8 importante che venga conservato in maniera adatta; in questo senso diventano fondamentali le caratteristiche che deve avere la cantina ideale.\nLa degustazione infine \u00e8 l'insieme delle tecniche elaborate per poter gustare al meglio un vino e valutarne in maniera per quanto possibile oggettiva le caratteristiche organolettiche.\nViticoltura.\nLa viticoltura \u00e8 fondamentale nella produzione del vino; fino a pochi anni fa si riteneva che per ottenere un buon vino si dovesse curare maggiormente il lavoro in cantina; da pochi anni a questa parte si \u00e8 constatato che per ottenere un prodotto qualitativamente elevato occorre dedicarsi con attenzione anche alle attivit\u00e0 in vigna (pratiche agronomiche).\nLa vite \u00e8 una pianta che ha un ciclo vegetativo annuale suddiviso in periodi, ognuno dei quali si chiama \u201cfase fenologica\u201d.\nLa pianta della vite ha un ciclo biologico (vita) della durata di circa 40 anni; per i primi tre anni la pianta non \u00e8 produttiva, il periodo migliore per la produzione va dal quinto al venticinquesimo anno. Non \u00e8 comunque raro trovare vigne molto vecchie che forniscono ancora un ottimo prodotto.\nLe zone di coltivazione della vite si trovano quasi esclusivamente fra il 30\u00ba ed il 50\u00ba grado di latitudine nord e sud, e ad un'altitudine compresa tra il livello del mare ed i 1000 metri circa.\nLa vite \u00e8 quindi una pianta che si adatta a climi molto differenti tra loro; tuttavia, all'aumentare della latitudine (e dell'altitudine) si preferisce la coltivazione delle uve a bacca bianca, meno resistenti ai freddi autunnali e quindi vendemmiabili a fine estate, mentre al diminuire della latitudine (e dell'altitudine) si preferisce coltivare uve a bacca rossa e vitigni che possono essere sottoposti alla cosiddetta \u201cvendemmia tardiva\u201d, destinati a produrre vini ad elevata gradazione alcolica.\nI fattori fondamentali che permettono di ottenere delle ottime uve da vino, e quindi dei vini di qualit\u00e0, sono il vitigno (variet\u00e0 di vite utilizzata), il tipo di terreno (uno stesso vitigno fornisce prodotti pi\u00f9 o meno buoni a seconda del tipo di terreno in cui \u00e8 piantato), il \u201csesto d'impianto\u201d o densit\u00e0 di distribuzione delle piante (con sesti d'impianto fitti si producono pochi grappoli di uva per pianta ma di migliore qualit\u00e0), il tempo di esposizione alla luce (almeno 1600 ore/anno), il clima temperato, la zona in cui si trova la vigna (in Italia i pendii collinari sono solitamente le zone di produzione dei vini migliori).\nFra le attivit\u00e0 in vigna sono da considerarsi determinanti ai fini della qualit\u00e0 del prodotto finale le potature, ed il diradamento dei grappoli (come detto, minore \u00e8 il numero di grappoli per pianta, maggiore sar\u00e0 la qualit\u00e0 dell'uva).\nUltimi parametri, ma non meno importanti, per la produzione di un vino di qualit\u00e0, sono la scelta del giusto periodo della raccolta dell'uva (vendemmia), il sistema di raccolta (quello manuale, pi\u00f9 selettivo, \u00e8 preferibile al meccanico), ed il sistema di conferimento, o trasporto, delle uve in cantina (per preservarne l'integrit\u00e0).\nNaturalmente tutti i fattori indicati contribuiscono a determinare il prezzo pi\u00f9 o meno elevato del prodotto finale.\nVinificazione.\nCon il termine \"vinificazione\" si intende l'insieme delle operazioni necessarie per trasformare l'uva di determinati vitigni in vino; essa consiste sinteticamente nella pigiatura o spremitura dell'uva con conseguente formazione del mosto, nell'eventuale macerazione (fase in cui le vinacce rimangono a contatto, per un periodo di tempo pi\u00f9 o meno lungo, con la polpa), nella trasformazione del mosto in vino (fermentazione alcolica, processo chimico in cui l'azione dei lieviti provoca la trasformazione dei glucidi in alcol e anidride carbonica), nella svinatura (separazione del vino dalle vinacce), nell'eventuale diminuzione dell'acidit\u00e0 Fermentazione malolattica, processo chimico in cui il verificarsi di determinate condizioni provoca la trasformazione dell'acido malico in acido lattico, consentendo cos\u00ec di ottenere un vino dal sapore meno acido e pi\u00f9 armonico, e nel travaso del vino nei contenitori per l'eventuale affinamento e invecchiamento o direttamente per il consumo.\nEsistono vari sistemi di vinificazione: le cosiddette vinificazioni in bianco, in rosato ed in rosso (che permettono di ottenere rispettivamente i vini bianchi, i vini rosati ed i vini rossi) e le vinificazioni che permettono di ottenere i vini spumanti (metodo classico, chiamato anche \"metodo champenoise\", e metodo Martinotti chiamato anche metodo Charmat), i vini passiti, i vini liquorosi ed i vini aromatizzati.\nUn tipo particolare di vinificazione, detto macerazione carbonica, \u00e8 quella che permette di ottenere i vini novelli.\nEssa consiste in una macerazione in vasche chiuse ermeticamente di uva intera disposta su graticci o cassette forate, sotto saturazione di CO2 aggiunta. L'ambiente saturo di CO2 permette, tramite processi enzimatici, la trasformazione di acido malico in acido lattico prima ancora della fermentazione alcolica. L'acido lattico conferisce caratteristiche di morbidezza rispetto all'acido malico che conferisce sapori pi\u00f9 aspri ed acerbi. La CO2 sotto pressione favorisce la transizione degli antociani dalla buccia alla polpa, colorando infine il mosto che ne risulter\u00e0 (effetto di estrazione). Passato un periodo variabile di tempo (da 15 a 20 giorni circa) terminer\u00e0 la macerazione con CO2 e sul fondo della vasca si sar\u00e0 accumulato mosto percolato dagli acini di uva (circa un 5% in peso rispetto all'uva inserita). Il restante mosto (circa 70% in peso) verr\u00e0 estratto con i convenzionali metodi di estrazione (pigiatura e pressatura). Il mosto di percolazione ed il mosto di estrazione meccanica verranno posti nello stesso recipiente (vasca o serbatoio) per procedere alla fermentazione alcolica. Tale macerazione permette di non arricchire il vino in tannini che conferiranno caratteristiche di astringenza ma di estrarre antociani, che daranno al vino un colore rosso rubino.\nLa produzione di vini novelli interessa una grossa fetta del mercato di vino in bottiglia anche se, alcuni tecnici e degustatori professionisti non sono favorevoli a questo tipo di prodotto in quanto, la macerazione carbonica, non conferisce caratteristiche di pregio ai vini prodotti.\nConservazione.\nIl luogo destinato alla conservazione del vino \u00e8 la cantina.\nCon questo termine si identificano sia i locali dell'azienda produttrice in cui si effettua la vinificazione, la conservazione del vino appena prodotto ed il suo affinamento (\"\u00e9levage\"), sia il locale privato dove vengono conservate le bottiglie di vino.\nLa cantina ideale di un'azienda dovrebbe disporre di vari locali separati, ognuno adeguato al tipo di funzione alla quale \u00e8 destinato:\nil locale dovr\u00e0 essere dotato di una bilancia e di dimensioni adeguate alla quantit\u00e0 di uve conferite\nil locale dovr\u00e0 essere dotato di un adeguato numero di contenitori per contenere l'uva che sar\u00e0 pigiata, e delle relative macchine\nil locale (chiamato anche \"tinaia\") dovr\u00e0 essere dotato delle vasche o dei tini di fermentazione, dei macchinari ausiliari (pompe per il travaso del liquido, impianti di estrazione dell'anidride carbonica, termogeneratori), e soprattutto dovr\u00e0 essere facilmente pulibile\nil locale dovr\u00e0 essere dotato di adeguati contenitori per il completamento della fermentazione del vino, e di caratteristiche tali da consentire l'eventuale fermentazione malolattica\nil locale (o pi\u00f9 propriamente la cantina) dovr\u00e0 avere adeguate caratteristiche di temperatura, umidit\u00e0, luminosit\u00e0 e ventilazione al fine di non causare danni al vino in affinamento o in giacenza\nLa cantina privata ideale deve avere caratteristiche analoghe alla cantina ideale di un'azienda; ovviamente sar\u00e0 di dimensioni adeguate all'esigenza dell'utilizzatore (privato o commerciale).\nDegustazione.\nLa degustazione \u00e8 il procedimento tecnico finalizzato a determinare in maniera per quanto possibile oggettiva le caratteristiche di un vino.\nAffinch\u00e9 la degustazione possa fornire risultati oggettivi, \u00e8 necessario stabilire delle regole generali valide per tutti coloro che eseguono una degustazione.\nEsistono diverse metodologie di degustazione, elaborate dalle varie organizzazioni che si occupano di vino, ma tutte sostanzialmente prevedono tre distinte fasi di analisi sensoriale:\nDopo aver completato le tre fasi dell'analisi sensoriale, si arriva ad una fase conclusiva, rivolta a descrivere le sensazioni generali derivate dall'insieme dei parametri considerati."}
{"id": "1355479", "revid": "201948", "url": "https://it.wikipedia.org/wiki?curid=1355479", "title": "Jack Alain Leger", "text": ""}
{"id": "1355484", "revid": "1818647", "url": "https://it.wikipedia.org/wiki?curid=1355484", "title": "Ordine di San Silvestro papa", "text": "L'Ordine equestre pontificio di San Silvestro papa () \u00e8 un ordine cavalleresco della Santa Sede. Talvolta viene indicato coi nomi di Ordine Silvestrino o Ordine equestre Pontificio di San Silvestro Papa ed \u00e8 uno dei cinque ordini cavallereschi concessi direttamente dal papa come supremo pontefice e capo della chiesa cattolica e come capo di stato della Citt\u00e0 del Vaticano.\nStoria.\nL'Ordine prima delle riforme di Pio X.\nPrima del 1841, l'Ordine era universalmente conosciuto come uno degli ordini pi\u00f9 antichi della santa sede, anche se la sua data precisa di inizio di conferimento rimane incerta. La pi\u00f9 antica onorificenza di cui ci sia giunta traccia risale al 14 aprile 1539 quando esso venne conferito da papa Paolo III alla famiglia Sforza.\nGregorio XVI, nel breve apostolico del 31 ottobre 1841 \"Quod hominum mentes\" decise di unificare l'ordine con quello dello Speron d'oro, ma lo pose sotto il patronato di San Silvestro papa (uno dei pi\u00f9 accreditati fondatori dell'Ordine), riservandosi ogni facolt\u00e0 di conferimento delle onorificenze. Intenzionato a riportare in auge l'antica tradizione e lo splendore dell'Ordine, egli limit\u00f2 il numero dei commendatori a 150 e dei cavalieri a 300 (limitati solo allo Stato Pontificio).\nL'Ordine dopo la riforma di Pio X.\nPapa Pio X, nel \"motu proprio\" del 7 febbraio 1905, dal titolo \"Multum ad excitandos\", decise di scorporare nuovamente l'Ordine di San Silvestro da quello della Milizia Aurata.\nEsso venne riqualificato quindi come ricompensa per i cattolici che si erano dedicati attivamente alla vita della chiesa, in particolare distinguendosi nell'esercizio delle proprie abilit\u00e0 professionali e nelle varie arti. Esso viene conferito anche ai non cattolici, ma pi\u00f9 raramente dell'Ordine di San Gregorio Magno.\nLe nomine all'ordine sono solitamente proposte dai vescovi diocesani o dai nunzi apostolici, ma possono essere proposte direttamente dalla Santa Sede. Papa Giovanni Paolo II estese l'appartenenza all'Ordine sia agli uomini che alle donne. Esso ha come gran maestro il Sommo Pontefice come capo visibile della Chiesa cattolica e capo di Stato della Citt\u00e0 del Vaticano.\nModalit\u00e0 di conferimento.\n\"[...] I Vescovi diocesani possono proporre il conferimento di una onorificenza pontificia ad ecclesiastici e laici, in segno di apprezzamento e riconoscenza per il servizio prestato. Un Vicario Generale pu\u00f2 parimenti richiedere tale conferimento, dichiarando per\u00f2 esplicitamente di procedere in merito con espressa autorizzazione del proprio Vescovo. La richiesta, accompagnata dal curriculum vitae dei candidati (et\u00e0, professione, condizione familiare e sociale, con descrizione accurata delle benemerenze acquisite nei riguardi della Chiesa), dovr\u00e0 essere inviata alla Nunziatura Apostolica, che la far\u00e0 pervenire \u2013 corredata dal proprio nulla osta \u2013 alla Segreteria di Stato. Le domande provenienti dai territori soggetti alla vigilanza delle Congregazioni per le Chiese Orientali e per l\u2019Evangelizzazione dei Popoli, siano prima inviate al Dicastero competente che provveder\u00e0 poi a trasmetterle alla Segreteria di Stato [...].\"\nInsegne.\nInsegne dell'Ordine prima delle riforme di Pio X (1841-1905).\nGregorio XVI divise l'ordine in due classi:\nLa decorazione (o croce) dell'Ordine, secondo il Breve di papa Gregorio, consisteva in una croce maltese smaltata di bianco con l'immagine di san Silvestro indossante la tiara papale, bordata di blu e portante incise le lettere in oro \"SANC. SYLVESTER P. M.\". Sul retro, in oro, si trovava la scritta \"MDCCCXLI GREGORIUS XVI RESTITUIT.\" Un piccolo sperone d'oro si trovava sospeso ai due lati dei piedi della croce dell'Ordine, per indicare lo stretto legame stabilitosi tra i due ordini.\nIl nastro delle decorazioni era di seta, composto di cinque bande, tre rosse e due nere.\nInsegne dell'Ordine dopo delle riforme di Pio X (dal 1905).\nL'Ordine consta oggi, dopo le riforme volute da papa Pio X, di quattro classi di merito:\nLa croce dell'Ordine consiste in una croce d'oro smaltata di bianco, al centro della quale \u00e8 impressa l'immagine di San Silvestro, circondata da un cerchio blu con le lettere d'oro \"SANC. SYLVESTER P. M.\". Al recto, in centro, viene raffigurata la tiara papale e due chiavi incrociate con la data di restaurazione sotto Papa Gregorio: MDCCCXLI, e quella della riforma di Pio X, MCMV, impresse in oro su un cerchio blu.\nLa placca dell'Ordine riporta le medesime decorazioni della croce senza pendente, montata su una stella raggiante d'argento.\nIl nastro delle decorazioni \u00e8 di seta, composto di cinque bande, tre rosse e due nere.\nL\u2019uniforme ufficiale \u00e8 composta da una giacca nera con una fila di bottoni dorati, con manicotti di velluto nero, collare e decorazioni in oro, pantaloni neri con una fascia d'oro, bicorno con coccarda coi colori pontifici (decorato nel piume bianche se appartenente a un cavaliere di gran croce, con piume nere se da commendatore) e spada al fianco. I cavalieri di gran croce indossano anche una fascia ed una stella da petto, sul lato sinistro. I commendatori portano la croce al collo ed i cavalieri indossano la croce sul lato sinistro del petto sull'uniforme.\nAraldica.\nGli insigniti di Gran Croce dell'Ordine sono autorizzati ad attorniare il loro scudo con una fascia blu con le lettere in oro \"SANC. SYLVESTER P. M.\", mentre gli altri ranghi inferiori possono porre la loro onorificenza con nastro sotto la punta dello scudo.\nObblighi.\nI cavalieri pontifici di San Silvestro non hanno specifici obblighi ma il loro status rappresenta un valore meramente onorifico di appartenenza all'ordine. Ad ogni modo la loro partecipazione \u00e8 solitamente richiesta nei principali eventi che riguardano la loro diocesi di appartenenza come la consacrazione di un nuovo vescovo, le ordinazioni annuali dei sacerdoti, l'ingresso di un nuovo vescovo nella diocesi. In queste occasioni formali vestono l'uniforme dell'ordine.\nInsigniti notabili.\nLudwig von Pastor, storico e diplomatico tedesco naturalizzato austriaco.\nFilippo Pacelli, dei principi di Acquapendente, avvocato e padre di Eugenio Pacelli (papa Pio XII). \nOttone d'Asburgo-Lorena, ultimo arciduca ereditario d'Austria e d'Ungheria, capo della Casa d'Asburgo. \nGiulio Andreotti, politico e presidente del Consiglio dei ministri della Repubblica Italiana. \nOskar Schindler, imprenditore tedesco ricordato per aver salvato pi\u00f9 di mille ebrei dallo sterminio della Shoah.\nJagatjit Singh, ultimo Raja-i Rajgan e unico maharaja di Kapurthala.\nFritz G\u00fcnther von Tschirschky, politico e diplomatico tedesco.\nCarlo Augusto di Thurn und Taxis, X principe di Thurn und Taxis.\nLouis-Martin de Courten, ufficiale della Guardia Svizzera.\nFranz Pfyffer von Altishofen, ufficiale della Guardia svizzera.\nDomenico Giani, comandante del Corpo della Gendarmeria dello Stato della Citt\u00e0 del Vaticano.\nMario Prato di Pamparato, generale dell'Esercito Italiano.\nFrancesco Paolo Figliuolo, generale dell'Esercito Italiano.\nWilhelm Ramming von Riedkirchen, militare austriaco.\nJuan Bautista Topete, militare e politico spagnolo.\nGiosu\u00e8 Ritucci Lambertini di Santanastasia, generale e politico italiano, ministro della Guerra del Regno delle Due Sicilie.\nCarlo Stagno Cumbo d'Alcontres, principe di Montesalso, militare lealista borbonico.\nFerdinando Stagno Monroy d'Alcontres, marchese della Floresta, politico italiano."}
{"id": "1355486", "revid": "798140", "url": "https://it.wikipedia.org/wiki?curid=1355486", "title": "Marie-Pierre K\u0153nig", "text": "Biografia.\nNato da una famiglia d'origine alsaziana, studi\u00f2 al \"coll\u00e9ge Sainte-Marie\" e quindi al \"lyc\u00e9e Malherbe\" a Caen.\nOttenne il baccalaureato e si arruol\u00f2 nell'esercito nel 1917. Serv\u00ec nel 36\u00ba Reggimento fanteria di linea; venne nominato aspirante nel febbraio 1918 e raggiunse la sua unit\u00e0 al fronte. Venne promosso sottotenente nello stesso anno.\nEra capitano nella Legione straniera quando decise di unirsi alla Francia Libera, nel luglio 1940. A Londra raggiunse Charles de Gaulle e fu promosso colonnello, diventando capo di Stato Maggiore della 1\u00aa Divisione delle forze francesi libere. Nel 1941 partecip\u00f2 al tentativo di liberazione di Dakar nel corso della battaglia del Gabon, alla battaglia di Cheren e alla campagna di Siria.\nFu quindi promosso generale e prese il comando della 1\u00aa Brigata francese in Egitto, la sua unit\u00e0 fu impegnata nella battaglia di Bir Hakeim, sino a ritirarsi il 19 giugno 1942, con relativamente poche perdite.\nIn seguito oper\u00f2 come delegato della Francia Libera al quartier generale alleato presso il generale\nEisenhower. Nel 1944 ricevette il comando delle forze francesi partecipanti allo sbarco in Normandia, per poi assumere la guida delle \"Forces fran\u00e7aises de l'int\u00e9rieur\", o FFI, il raggruppamento delle varie formazioni clandestine operanti nella Francia occupata. Il 21 agosto 1944 de Gaulle lo nomin\u00f2 governatore militare di Parigi.\nDopo la guerra K\u0153nig divenne comandante dell'esercito francese nella Germania occupata sino al 1949, quindi ispettore generale nel Nord Africa e nel 1950 vicepresidente del Conseil sup\u00e9rieur de la guerre. Dopo la messa a riposo fu deputato per il RPF (in seguito URAS e repubblicano-sociali) per il collegio del Basso Reno, dal 1951 al 1958.\nFu ministro della Difesa e delle Forze armate dal 19 giugno al 14 agosto 1954 nel governo guidato da Pierre Mend\u00e8s France e dal 23 febbraio al 6 ottobre 1955 nel governo guidato da Edgar Faure.\nDopo la morte fu sepolto al cimitero di Montmartre, e nominato Maresciallo di Francia nel 1984 a titolo postumo da Fran\u00e7ois Mitterrand, divenendo cos\u00ec il quarto generale francese elevato a tale dignit\u00e0 dalla fine della guerra, dopo Jean de Lattre de Tassigny, Philippe Leclerc de Hauteclocque e Alphonse Juin."}
{"id": "1355495", "revid": "56620", "url": "https://it.wikipedia.org/wiki?curid=1355495", "title": "Marie Pierre Koenig", "text": ""}
{"id": "1355496", "revid": "56620", "url": "https://it.wikipedia.org/wiki?curid=1355496", "title": "Pierre Koenig", "text": ""}
{"id": "1355498", "revid": "1983214", "url": "https://it.wikipedia.org/wiki?curid=1355498", "title": "Alma\u0219", "text": "Alma\u0219 (in ungherese \"H\u00e1romalm\u00e1s\", in tedesco \"Almasch\") \u00e8 una citt\u00e0 della Romania di abitanti, ubicata nel distretto di Arad, nella regione storica della Transilvania.\nIl comune \u00e8 formato da un insieme di 4 villaggi: Alma\u0219, Cil, Joia Mare, R\u0103de\u0219ti."}
{"id": "1355499", "revid": "110157", "url": "https://it.wikipedia.org/wiki?curid=1355499", "title": "Federazione di rugby a 15 della Costa d'Avorio", "text": "La F\u00e9d\u00e9ration Ivoirienne de Rugby (\"Federazione ivoriana di rugby\") \u00e8 l'organismo di governo del Rugby XV in Costa d'Avorio. Fu fondata nel 1961 e si un\u00ec all'International Rugby Board nel 1988."}
{"id": "1355501", "revid": "22356", "url": "https://it.wikipedia.org/wiki?curid=1355501", "title": "Acrochordidae", "text": ""}
{"id": "1355505", "revid": "126257", "url": "https://it.wikipedia.org/wiki?curid=1355505", "title": "Campionati del mondo di atletica leggera indoor 1997", "text": "I Campionati del mondo di atletica leggera indoor 1997 (6\u00aa edizione) si sono svolti al Palais omnisports de Paris-Bercy di Parigi, in Francia, dal 7 al 9 marzo.\n\u00c8 stata la prima edizione in cui si \u00e8 gareggiato nel salto con l'asta femminile."}
{"id": "1355507", "revid": "767487", "url": "https://it.wikipedia.org/wiki?curid=1355507", "title": "Pacco", "text": "Pacco \u00e8 il secondo \" album\" del gruppo \" hip-hop\" napoletano \" La Famiglia \", pubblicato nel 2004 e contiene 17 brani."}
{"id": "1355515", "revid": "1543377", "url": "https://it.wikipedia.org/wiki?curid=1355515", "title": "Archi\u0219", "text": "Archi\u0219 (in ungherese \"B\u00e9l\u00e1rkos\") \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato da un insieme di 4 villaggi: Archi\u0219, B\u00e2rze\u0219ti, Gro\u0219eni, Nermi\u0219."}
{"id": "1355516", "revid": "105071425", "url": "https://it.wikipedia.org/wiki?curid=1355516", "title": "Archis", "text": ""}
{"id": "1355518", "revid": "729019", "url": "https://it.wikipedia.org/wiki?curid=1355518", "title": "Battaglia di Bassignana (1745)", "text": "La battaglia di Bassignana fu combattuta nel corso della campagna militare italiana della Guerra di successione austriaca il 27 settembre 1745. Si fronteggiavano l'esercito franco spagnolo, agli ordini del marchese di Maillebois, Jean-Baptiste Desmarets, dell'Infante Filippo e del conte di Gages, Jean Thierry Dumont, e l'esercito austro-sardo al comando del re di Sardegna, Carlo Emanuele III. La vittoria arrise all'esercito franco-spagnolo.\nAntefatti.\nNel 1745 il campo franco-spagnolo si rafforz\u00f2: la Francia ader\u00ec il 22 maggio alla lega di Francoforte, formata da Prussia, Svezia, l'Elettorato Palatino, il Landgravio di Hesse-Philppsthal, ed alla quale ader\u00ec anche Carlo VII di Baviera, che si era rifiutato di riconoscere la sovranit\u00e0 di Maria Teresa d'Austria, figlia ed erede di Carlo VI.\nI francesi avevano sconfitto gli anglo-olandesi a Fontenay l'11 maggio 1745, Federico II di Prussia aveva sconfitto gli austriaci a Hohenfriedberg il 4 giugno 1745 (e sconfigger\u00e0 i sassoni a Kesselsdorf il 15 dicembre, il che costringer\u00e0 Maria Teresa a stipulare il Trattato di Dresda il 25 dicembre dello stesso anno).\nAll'inizio del 1745 la guerra in Italia sembrava effettivamente volgere a favore dei franco-spagnoli, che erano in situazione di forte superiorit\u00e0 militare numerica. L'armata del Nord, al comando dell'Infante Filippo e del marchese di Maillebois, Jean-Baptiste Desmarets era forte di 39.000 fanti e di 6.500 cavalieri; quella del sud, affidata al duca di Modena assistito dal conte di Gages, Jean Thierry Dumont, disponeva di 35.000 fanti e di 3.500 cavalieri. Le due armate avrebbero dovuto iniziare separatamente la loro campagna per poi congiungersi e dare il colpo di grazia al dominio austriaco in Italia.\nDi fronte a forze cos\u00ec considerevoli, alle quali si sarebbero poi aggiunti 10.000 soldati e i 36 cannoni promessi dal conte di Gages, che in base al trattato di Aranjuez aveva aderito all'alleanza tra Francia, Spagna e Regno delle Due Sicilie, le risorse di Carlo Emanuele III, re di Sardegna, erano decisamente modeste. Il Savoia poteva contare su poco pi\u00f9 di 20.000 uomini, ivi comprese le milizie valdesi poco aduse alle battaglie in campo aperto. Carlo Emanuele tuttavia contava anche sulle forze del principe di Lobkowitz, che sotto la pressione delle forze ispano-napoletane aveva dovuto abbandonare la citt\u00e0 di Imola e si era ritirato a Fossalta.\nLe armate della coalizione franco-spagnola ebbero l'ordine di riunirsi in territorio ligure: quella agli ordini dell'infante Filippo doveva passare dalla contea di Nizza e quella del Gages attraverso Montepellegrino. Quest'ultimo giunse a Sarzana il 1\u00ba giugno 1745 e pass\u00f2 poi a Pontedecimo nella Val Polcevera. Di fronte a loro il Lobkowitz lasci\u00f2 l'Emilia per congiungersi alle forze di Carlo Emanuele III sulla linea del Tanaro.\nLa battaglia.\nLe armate franco spagnole si raggrupparono dunque sulla linea del Tanaro. Esse posero l'assedio alla citt\u00e0 di Tortona che capitol\u00f2 il 3 settembre. Inviando poi dei grossi distaccamenti a Pavia ed a Piacenza, dietro suggerimento del Maillebois, gli alleati franco-spagnoli separarono gli austriaci del Lobkowitz da quelle del Savoia, minacciando la Lombardia. Il generale Schulemberg, che aveva nel frattempo sostituito il Lobkowitz alla testa delle truppe austriache, credette che il nemico puntasse alla conquista del milanese ed abbandon\u00f2 il Tanaro per correre col\u00e0. Partito Schulemberg, i franco-spagnoli attaccarono le truppe sarde il 27 settembre. La battaglia fu cruenta e queste ultime, in forte inferiorit\u00e0 numerica, si ritirarono dapprima su Valenza e poi su Casale Monferrato.\nConseguenze.\nAnzich\u00e9 inseguire il nemico in rotta, l'esercito franco-spagnolo pose l'assedio alla citt\u00e0 di Alessandria, difesa dal marchese Isnardi che, dopo i primi scontri si asserragli\u00f2 nella Cittadella.\nLasciato un distaccamento a proseguire l'assedio i franco-spagnoli si diressero su Valenza, difesa dal Balbiano che, non potendo resistere a tali forze preponderanti, distrusse i suoi cannoni e si ritir\u00f2 a Casale. Asti e Casale caddero a loro volta nelle mani del nemico che si divise: Maillebois con le truppe francesi rimase in Piemonte mentre Gages con quelle spagnole si trasfer\u00ec in Lombardia occupando la citt\u00e0 di Milano ma non la cittadella, ove si era rifugiata la guarnigione austriaca.\nCon l'approssimarsi dell'inverno le operazioni belliche furono sospese e Luigi XV cerc\u00f2 di separare Carlo Emanuele dall'alleato austriaco promettendogli in cambio tutta la Lombardia a sinistra del Po ed i territori fra questo e lo Scrivia. Il re di Sardegna era sul punto di cedere ma la pace di Dresda del 25 dicembre fra Maria Teresa e Federico II di Prussia consent\u00ec alla prima di liberarsi della pressione prussiana mandando cos\u00ec un'armata al comando del generale Brown in Italia che si congiunse a quella del generale Liechtenstein, che nel contempo aveva sostituito lo Schulemberg. Forte di questo appoggio, Carlo Emanuele III ruppe le trattative con la Francia e prepar\u00f2 la campagna successiva.\nL'anno dopo la battaglia di Piacenza (16 giugno 1746), vinta dalle forze austro-sarde, annull\u00f2 gli effetti della battaglia di Bassignana."}
{"id": "1355519", "revid": "6923", "url": "https://it.wikipedia.org/wiki?curid=1355519", "title": "Ebbw Vale RFC", "text": "L'Ebbw Vale Rugby Football Club \u00e8 un club di rugby a 15 gallese con base a Ebbw Vale, nel sud del Galles.\nStoria.\nCi sono prove che il rugby veniva praticato a Ebbw Vale gi\u00e0 attorno al 1879. L'Ebbw Vale RFC si un\u00ec alla WRU tra il 1893 e il 1894.\nNel 1927, per via di una grave diminuzione del pubblico, dovuta alla crescente attrazione di altri sport, come il calcio, l'Ebbw Vale organizz\u00f2 una partita di rugby a 13 sul proprio campo, il Welfare Ground. La WRU reag\u00ec fortemente e arriv\u00f2 addirittura a minacciare l'Ebbw Vale RFC con l'esclusione dalla lega. Questo fu visto da molti come un comportamento troppo duro, soprattutto nei confronti di un club disperato. Nel 1932 l'incasso per il pubblico dell'Ebbw Vale raggiungeva raramente i venti scellini, malgrado un bacino di utenza di 40,000 persone. La squadra fu costretta a ricorrere a sottoscrizioni pubbliche.\nCome in molte altre parti del Galles, il rugby fu un lusso dimenticato durante la seconda guerra mondiale; ma, a partire da met\u00e0 degli anni cinquanta, l'Ebbw Vale RFC divent\u00f2 ancora un club prosperoso. Malgrado lungo tutti gli anni '50 l'Ebbw Vale sia stato una della squadre pi\u00f9 forti, \u00e8 sempre rimasto sotto-rappresentato nella nazionale gallese.\nIn anni recenti l'Ebbw Vale RFC ha partecipato a due stagioni della Celtic League (2001-02 e 2002-03). In seguito all'introduzione delle squadre regionali (avvenuta nel 2003-04), il team ha continuato a partecipare alla Welsh Premier Division e alla Welsh Cup ad un livello semi-professionistico. Nel 2007 l'Ebbw Vale \u00e8 arrivato secondo in campionato, conquistando uno dei suoi migliori piazzamenti di sempre."}
{"id": "1355520", "revid": "1782831", "url": "https://it.wikipedia.org/wiki?curid=1355520", "title": "Hay Lin Lin", "text": "Hay Lin Lin \u00e8 una delle protagoniste del fumetto italiano \"W.I.T.C.H.\". Compare anche nella serie animata, nel manga e nel videogioco.\nPersonalit\u00e0.\nHa 13 anni e un temperamento allegro, ottimista e impulsivo. Disegna e dipinge egregiamente ed \u00e8 un'accanita lettrice di fumetti. Ha una spiccata passione per i vestiti, infatti molto spesso modifica e cuce i propri, che sono di frequente soggetto dei suoi disegni. Spesso aiuta i suoi genitori nel loro ristorante, sacrificando le uscite con le amiche, a cui tiene molto. \u00c8 solita appuntarsi le cose importanti sulle mani per non dimenticarle. La sua materia preferita \u00e8 arte. Ha una grande passione, trasmessale da Eric, per l'astronomia: passa ore a osservare il cielo e conosce tutte le costellazioni a memoria.\nBiografia.\nFumetto.\nHay Lin \u00e8 una ragazza di origini cinesi, che frequenta la 2B dello Sheffield Institute insieme a Taranee e alla sua amica Irma. Vive con la sua famiglia sopra il ristorante cinese \"Silver Dragon\", di propriet\u00e0 della famiglia. Dopo le vicende della festa di Halloween \u00e8 proprio sua nonna Yan Lin a consegnare il Cuore di Kandrakar a Will e, a tutti, i poteri; a lei in particolare quello dell'Aria. In seguito, \u00e8 sempre sua nonna ad affidarle la Mappa dei Dodici Portali, prima di morire. Le W.I.T.C.H. vengono poi coinvolte nella lotta contro il Principe Phobos, tiranno del Metamondo che si trova al di l\u00e0 della Muraglia.\nDopo la sconfitta di Phobos, Cornelia si separa dal gruppo e anche le altre Guardiane litigano spesso tra di loro, indebolendosi: Hay Lin, per esempio, non riesce pi\u00f9 ad annullare l'invisibilit\u00e0. Aiuta poi Will a introdursi nell'ufficio del capo di sua madre per rubare la domanda di trasferimento: durante l'operazione, creano inavvertitamente un Cangiante che ruba loro i poteri, lasciandole inermi. Pur senza magia, Will, Irma, Taranee e Hay Lin riescono a raggiungere Kandrakar, dove scoprono che \u00e8 stata Luba a favorire la creazione del Cangiante, e riottengono i poteri. Riappacificatesi con Cornelia, le W.I.T.C.H. partono per una vacanza al mare con la famiglia di Irma: in questa occasione, apprendono del risveglio della ex-Guardiana malvagia Nerissa, che invia il suo sottoposto Khor ad uccidere Hay Lin, ma fallisce. Mentre tutte le altre W.I.T.C.H. sono tormentate dagli incubi causati da Nerissa, Hay Lin \u00e8 l'unica immune al suo potere, e sente, anzi, un motivetto che scopre essere il Trillo di Nerissa, simbolo del desiderio di vendetta della ex-Guardiana.\nSconfitta Nerissa, il gruppo si divide, poich\u00e9 Taranee, Cornelia e Hay Lin partono per un viaggio-studio al Redstone College. Taranee, inoltre, si prende una pausa dalle W.I.T.C.H. e viene sostituita dalla guerriera Orube: al nuovo quintetto viene assegnato il compito di negoziare con Ari, sovrano di Arkhanta, che prova un forte risentimento nei confronti di Kandrakar. Insieme a Cornelia e Taranee inizia a indagare sul professor Sylla, scoprendo che le spia. L'uomo, per\u00f2, si accorge dei loro sospetti e, catturando la Goccia Astrale di Hay Lin, costringe Taranee a utilizzare i propri poteri, venendo cos\u00ec a conoscenza del segreto delle tre studentesse. Le Guardiane, e anche Taranee, liberano Yua, la banshee che realizza tutti i desideri di Ari, ma la creatura fa del male a Maqi e Hay Lin, insieme alle altre, cede al bambino il dono di Xin Jing per guarirlo. Intanto, le Gocce Astrali scappano, per non continuare a vivere la vita di qualcun altro. Ritrovate da Orube, l'Oracolo concede loro una nuova esistenza e le W.I.T.C.H. sono cos\u00ec costrette a rinunciare a loro.\nHay Lin, insieme alle altre Guardiane, viene chiamata a Kandrakar per testimoniare contro l'Oracolo, e assiste alla sua deposizione. Successivamente, insieme alle altre Guardiane va a liberare Elyon, imprigionata dal nuovo Oracolo Endarno nella Torre delle Nebbie\n, e sconfigge l'uomo, che si rivela essere in realt\u00e0 Phobos.\nMentre Eric decide di trasferirsi a Open Hill con i genitori, Hay Lin scopre di poter sentire le emozioni delle persone e capire, cos\u00ec, se mentono. Poi, con le altre W.I.T.C.H., inizia la ricerca delle pietre degli elementi per aprire il Libro degli Elementi e liberare Matt, che \u00e8 stato imprigionato al suo interno. Per prendere la pietra dell'aria, scambia i poteri con Cornelia. Ottenute tutte le pietre e aperto il Libro, le W.I.T.C.H. e Orube vengono risucchiate al suo interno: qui sconfiggono l'entit\u00e0 che imprigionava Matt, Johnathan Ludmoore, trasformandosi negli elementi stessi.\nDurante le vacanze estive, Hay Lin va a trovare Eric a Open Hill: qui la ragazza viene attaccata da un Ragorlang, una creatura d'ombra che cerca di prosciugare la sua energia vitale, ma Hay Lin viene salvata dalle amiche. Dopo molte battaglie, che vedono anche la trasformazione in un Ragorlang della stessa Hay Lin, le ragazze riescono a sconfiggere il mostro e la sua proprietaria, Tecla Ibsen. Poco dopo, Matt, inviato dall'Oracolo, ruba loro i poteri, donandogliene di nuovi, pi\u00f9 potenti ma difficili da controllare. Per gestirli, Hay Lin deve trovarne la radice: la individua grazie al trasferimento in una nuova casa costruita per resistere ai tifoni, che la giovane si dimostra in grado di controllare, salvando Heatherfield dalla furia del vento. Insieme alle W.I.T.C.H., sconfigge la Dark Mother, imprigionandola nella roccia; poi, con i loro poteri, creano delle nuove fondamenta per la Fortezza, la cui stabilit\u00e0 era stata minata dalla Dark Mother.\nTempo dopo, Hay Lin comincia a fare la babysitter, scoprendo l'esistenza di alcuni bambini magici: Yan Lin affida cos\u00ec alle W.I.T.C.H. il compito di insegnare loro a gestire i poteri. Quando il piccolo William viene rapito da Liam e portato nel Mondo Veloce, Hay Lin aiuta Will e le altre Guardiane a salvarlo.\nSuccessivamente, le W.I.T.C.H. vengono messe di fronte alla scelta se rinunciare ai propri poteri o compiere delle prove per essere promosse a Sovrane Magiche: accettano quest'ultima opzione e, dopo aver superato con successo i vari test, ottengono la capacit\u00e0 di fondersi nella guardiana Sixtar e il controllo su uno dei cinque sensi. A Hay Lin spetta l'udito.\nCartone animato.\nLa storia di Hay Lin nella versione animata \u00e8 pi\u00f9 o meno la stessa del fumetto, con alcune differenze.\nUna mattina, sua nonna le chiede di invitare a casa loro le amiche, Irma, Taranee, Cornelia e Will, la nuova arrivata. Yan Lin rivela a tutte che loro sono le Guardiane della Muraglia: Hay Lin si rende conto che \u00e8 la verit\u00e0, poich\u00e9 quella mattina stessa ha messo a soqquadro la stanza con un potente starnuto. Insieme alle altre, si allena nell'uso dei poteri, quando da un Portale della Muraglia appare Caleb, un ragazzo che chiede loro aiuto prima di essere catturato da un mostro. Inizia cos\u00ec la lotta contro Phobos, il tiranno che tiene sotto il suo giogo Meridian, da cui Caleb proviene.\nDopo la sconfitta di Phobos e la distruzione della Muraglia, Hay Lin scopre di avere un nuovo potere: l'invisibilit\u00e0. La ragazza deve affrontare, oltre all'ex-Guardiana malvagia Nerissa e a Phobos, che \u00e8 tornato, anche problemi sul piano personale: sua nonna Yan Lin, infatti, viene catturata da Nerissa. Hay Lin comincia anche una relazione con un nuovo compagno di scuola, Eric Lyndon.\nFamiglia e affetti.\nHay Lin \u00e8 profondamente legata alla nonna, che \u00e8 stata una Guardiana come lei, e soffre molto per la morte della donna, provando invece una grande felicit\u00e0 quando la ritrova a Kandrakar. Il suo legame con la nonna \u00e8 talmente forte che la ragazza si sente tradita scoprendo che Yan Lin, durante la questione di Endarno, ha contattato pi\u00f9 volte Will mentre ha mantenuto il silenzio con lei.\nNel gruppo delle Guardiane, va pi\u00f9 d'accordo con Irma.\nHa un ottimo rapporto anche con i propri genitori, Joan e Chen, e non sopporta di dover mentire per nascondere la sua doppia vita.\nNel corso della storia si innamora di Eric Lyndon, un nuovo studente, che poi le annuncia di doversi trasferire in un'altra citt\u00e0. La ragazza vorrebbe impedirglielo, ma capisce di non potergli chiedere di scegliere tra lei e la sua famiglia, cos\u00ec non gli dice niente, ma soffre molto. Eric, intuendo cosa provi, le presta il computer portatile di sua madre, cos\u00ec possono tenersi in contatto tramite e-mail, e talvolta si scrivono lettere e si telefonano.\nNell'albo numero 103 si prende una cotta per Vincent Cohen, un ragazzo membro di una band di Heatherfield, e inizia a cambiare il proprio look per conquistarlo, pur sapendo che a lui piace Airin, con lui nella band. Grazie alle amiche supera la delusione.\nNell'albo numero 119 si innamora di Wesley Hamp, un ragazzo che suona il flauto traverso in un'orchestra e che ricambia i suoi sentimenti, dedicandole un brano scritto da lui e intitolato \"Musica nell'aria\". I due poi cominciano a uscire insieme.\nPoteri e abilit\u00e0.\nHay Lin \u00e8 la guardiana dell'Aria. Condivide alcuni poteri con le sue compagne (come l'invisibilit\u00e0, la telepatia e il teletrasporto), mentre ne ha alcuni solo suoi:\nNella serie animata, non \u00e8 l'unica Guardiana che pu\u00f2 volare, ma possono farlo tutte, al contrario del fumetto. Sempre nel cartone, \u00e8 l'unica in grado di usare l'invisibilit\u00e0, ma pu\u00f2 trasmetterla alle amiche, e ha poteri di previsione attraverso i sogni."}
{"id": "1355521", "revid": "1983214", "url": "https://it.wikipedia.org/wiki?curid=1355521", "title": "Bata (Arad)", "text": "Bata \u00e8 un comune della Romania di abitanti, ubicata nel distretto di Arad, nella regione storica del Banato.\nIl comune \u00e8 formato da un insieme di 4 villaggi: Bata, Bac\u0103u de Mijloc, Bulci, \u021aela."}
{"id": "1355522", "revid": "424268", "url": "https://it.wikipedia.org/wiki?curid=1355522", "title": "Federazione Ivoriana di Rugby", "text": ""}
{"id": "1355524", "revid": "228587", "url": "https://it.wikipedia.org/wiki?curid=1355524", "title": "Attemperamento", "text": "Il processo di attemperamento \u00e8 l'iniezione di liquido saturo in una corrente di vapore per ridurne la temperatura.\nLa temperatura di surriscaldamento in tutti i cicli a vapore deve essere controllata affinch\u00e9 non superi i limiti tecnologici del materiale stesso della turbina e della caldaia.\nL'iniezione di liquido saturo a monte di questi componenti o di loro parti, consente di ridurre la temperatura del flusso di vapore con una ridotta quantit\u00e0 di liquido grazie al grande calore latente di evaporazione dell'acqua."}
{"id": "1355525", "revid": "450695", "url": "https://it.wikipedia.org/wiki?curid=1355525", "title": "Fibra proteica", "text": "La fibra proteica \u00e8 una fibra ottenuta a partire da sostanze proteiche naturali\nrigenerate e stabilizzate mediante l'azione di agenti chimici. (sigla PR)\n\u00c8 detta anche fibra caseinica, perch\u00e9 prodotta a partire dalla caseina del latte.\nIn Italia venne scoperta nel 1935 da Antonio Ferretti e brevettata nell'anno seguente. Fu prodotta e lanciata sul mercato dalla Snia Viscosa negli anni a ridosso della II guerra mondiale con il nome commerciale di Lanital. Venne considerato come tipico prodotto autarchico, ritenuto succedaneo molto scadente della lana, soprattutto per la scarsa resistenza all'usura\nCon la fine della guerra la Snia Viscosa tent\u00f2 un rilancio di un prodotto migliorato con il nome commerciale di \"merinova\" ma la produzione venne dopo non molto tempo sospesa.\nDopo il 2000 alcune aziende italiane ripresero ad interessarsi delle fibre proteiche ottenendo filati che con opportune \"mischie\" con fibre di pregio, permettono di realizzare capi con caratteristiche di leggerezza, morbidezza, freschezza e luminosit\u00e0, lanciando il nome commerciale di \"fibra di latte\". Date le sue caratteristiche anallergiche ha trovato applicazione nella confezione di indumenti della prima infanzia, spesso in mischia con fibra modale per migliorare la resistenza all'usura. Un nuovo campo di applicazione \u00e8 stata la produzione di collezioni di capi (t-shirt, camicie ed abiti, rivolti alla gamma alta del mercato specialmente femminile per esaltare le caratteristiche di \"leggerezza, morbidezza, freschezza e luminosit\u00e0\", tollerata anche dalle pelli pi\u00f9 delicate e derivata da una sostanza naturale come \u00e8 il latte.\nAnche in Germania vi \u00e8 stata la riscoperta delle fibre proteiche e si \u00e8 sviluppata una tecnologia molto attenta all'impatto ambientale per utilizzare la gran massa di latte non pi\u00f9 adatto al consumo umano e destinata alla produzione di polimeri caseinici. Anche il mondo della moda, ha prestato molta attenzione ai capi confezionati con \"fibra di latte\".\nDenominazione negli U.S.A..\nLe fibre proteiche, non solo da latte, ma anche da altre sostanze proteiche naturali come la soia, prendono il nome Azlon, mentre Aralac \u00e8 il marchio del principale produttore.. Hanno avuto molta diffusione durante gli anni della seconda guerra mondiale."}
{"id": "1355526", "revid": "2117580", "url": "https://it.wikipedia.org/wiki?curid=1355526", "title": "Remissione del debito", "text": "La remissione del debito \u00e8 l'atto giuridico con il quale il creditore rinuncia volontariamente al proprio credito.\nLa remissione comporta l'estinzione dell'obbligazione ed in quanto atto abdicativo, solo come effetto riflesso, la liberazione del debitore e tutti coloro che avevano garantito l'adempimento (fideiussori).\nAntichit\u00e0 preclassica.\nNel Medio Bronzo (1900-1600 a.C. ca.), in tutta l'area della Siria e della Mesopotamia erano operativi diversi correttivi sociali, che comportavano, tra le altre cose, editti reali di remissione dei debiti, di cui beneficiavano i contadini (i cosiddetti \"liberi\", in opposizione agli \"uomini del re\"). Quando con il Tardo Bronzo (1550-1180 a.C. ca.) questi correttivi non erano pi\u00f9 in uso, al contadino irrimediabilmente indebitato non restavano che due opzioni: l'asservimento o la fuga in altri paesi. I maggiori regni dell'epoca avevano per\u00f2 siglato dei trattati di reciproca consegna dei latitanti, cos\u00ec che questi finivano spesso per inoltrarsi in zone pi\u00f9 inospitali (montagne boscose o steppe pre-desertiche), dove si congiungevano con clan pastorali. Queste genti straniate vengono indicate nelle Lettere di Amarna come \"habiru\".\nDiritto romano.\nNell'antica Roma venivano in considerazione tre negozi per raggiungere questo obiettivo.\nDiritto italiano.\nNell'ordinamento italiano la remissione \u00e8 disciplinata dal codice civile agli articoli - c.c.\nLa remissione \u00e8 un negozio giuridico:\nLa remissione pu\u00f2 avvenire mediante:"}
{"id": "1355533", "revid": "117053819", "url": "https://it.wikipedia.org/wiki?curid=1355533", "title": "Due per tre", "text": "2 per 3 \u00e8 stata una sitcom italiana prodotta dalla Aran dal 23 marzo 1997 al 7 febbraio 1999 e trasmessa su Canale 5 e interpretata da Johnny Dorelli e Loretta Goggi.\nTrama.\nLa sitcom racconta le vicende della famiglia Antonioli, composta dal padre Giorgio, avvocato civilista, dalla madre Elena, laureata in architettura ma oggi casalinga a tempo pieno, anche se con scarsi risultati in cucina e dai tre figli Martina, Niki e Leo. Nella loro vita e nei loro problemi si inseriscono talvolta Vanna, la segretaria di Giorgio, e Cesira, la colf.\nProduzione.\nLa serie veniva girata negli Studi Link Up di Milano, in Viale Col di Lana 6/A, oggi dismessi e rinconvertiti in abitazioni.\nTra gli attori che hanno preso parte alla sitcom, Pippo Santonastaso, Francesca Romana Coluzzi, Renzo Ozzano, Riccardo Garrone, Gian, Paola Quattrini e Gisella Sofio."}
{"id": "1355550", "revid": "1543377", "url": "https://it.wikipedia.org/wiki?curid=1355550", "title": "The Fabulous Moolah", "text": "\u00c8 stata la prima NWA World Women's Champion e WWF Women's Champion di sempre. Il suo primo regno da NWA World Women's Champion, durato giorni (dal 18 settembre 1956 al 17 settembre 1966), \u00e8 il pi\u00f9 lungo in tutta la storia del wrestling.\nMary Ellison si spos\u00f2 gi\u00e0 a quattordici anni con un uomo di sette anni pi\u00f9 grande di lei e, bench\u00e9 il matrimonio dur\u00f2 solo due anni, la coppia ebbe una figlia di nome Mary. Nonostante le pressioni della famiglia perch\u00e9 restasse a casa ad occuparsi della crescita della figlia, la Ellison decise di intraprendere la carriera di lottatrice professionista. Lott\u00f2 regolarmente tra la seconda parte degli anni quaranta ed il 1987; in seguito partecip\u00f2 sporadicamente ad alcuni show e pay-per-view della World Wrestling Federation/Entertainment (WWF/E), senza combattere match ma prendendo parte ad alcuni \"angle\".\nIl 24 giugno 1995 divenne la prima donna della storia ad essere inserita nella WWF Hall of Fame.\nCarriera.\nInizi (1940-1950).\nEllison inizi\u00f2 la sua carriera nel wrestling grazie all'interessamento del marito di Mildred Burke, il promoter Billy Wolfe. Combatt\u00e9 il suo primo match il 26 maggio 1949 contro June Byers alla Boston Arena. Wolfe era noto per la sua abitudine di incoraggiare le lottatrici ad avere rapporti sessuali con lui e gli altri promoter per assicurarsi una buona carriera, ma Ellison si rifiut\u00f2 sempre di acconsentire a questa pratica. Si innamor\u00f2 invece del wrestler Johnny Long, ed inizi\u00f2 una relazione con lui. Long la present\u00f2 a Jack Pfefer che le diede il ring name Slave Girl Moolah. All'inizio degli anni cinquanta, Moolah era la valletta di \"Nature Boy\" Buddy Rogers, e si preoccupava di accompagnarlo sul ring e di assisterlo durante gli incontri. La partnership si ruppe quando Rogers cerc\u00f2 di avere con lei una relazione sessuale. Divenne quindi valletta di Elephant Boy (Tony Olivas). Olivas era messicano, ma aveva la pelle molto scura tanto da farlo sembrare un afroamericano, e ci\u00f2 cre\u00f2 molto scandalo all'epoca perch\u00e9 Ellison, una donna bianca, lo baciava sulla guancia prima dei match. Durante uno show a Oklahoma City, un uomo, che pensava Olivas fosse un nero, cerc\u00f2 di accoltellare Ellison, colpevole di aver baciato un \"negro\". Successivamente Moolah lasci\u00f2 la compagnia di Pfeffer per andare a combattere nella zona di Boston gestita dai promoter Tony Santos e Paul Bowser. Nel 1955, inizi\u00f2 a lavorare per la Capitol Wrestling Corporation di Vince McMahon Sr.\nCampionessa mondiale (1956-1969).\nIl 18 settembre 1956, Moolah sconfisse Judy Grable nel corso di una battle royal femminile a 13 partecipanti aggiudicandosi il vacante titolo World Women's Championship. Non venne subito riconosciuta campionessa nazionale da tutti perch\u00e9 Billy Wolfe, con il quale aveva avuto dei dissidi in carriera, deteneva ancora il controllo della compagnia. Dopo il match, Vince McMahon Sr. coni\u00f2 il suo nuovo ring name, che divenne The Fabulous Moolah. Successivamente, June Byers sfid\u00f2 Moolah a un match per il titolo. Durante l'incontro, Moolah domin\u00f2 la Byers e la sconfisse mantenendo il titolo. Il primo regno di Moolah come campionessa mondiale dur\u00f2 circa una decina d'anni, durante i quali difese con successo la cintura contro molte avversarie, tra le quali Judy Grable e Donna Christanello. In questo periodo, secondo quanto dichiarato dalla stessa Moolah nella sua autobiografia \"First Goddess of the Squared Circle\", strinse amicizia con Elvis Presley e Jerry Lee Lewis.\nQuando June Byers nel 1964 si ritir\u00f2, Moolah inizi\u00f2 ad essere considerata la campionessa NWA ufficiale. Il 17 settembre 1966 Moolah perse il titolo contro Bette Boucher, anche se riconquist\u00f2 la cintura poche settimane dopo. Il 1\u00ba luglio 1972, Moolah divenne la prima donna a combattere al Madison Square Garden, in precedenza vietato al wrestling femminile. Inoltre, il successo del personaggio di Moolah aiut\u00f2 ad abolire il divieto posto sul wrestling femminile nello Stato di New York, che la New York State Athletic Commission abol\u00ec di fatto nel giugno 1972. Moolah detenne il titolo per otto anni prima di cederlo a Sue Green al Madison Square Garden nel 1976. Moolah riconquist\u00f2 il titolo poco tempo dopo. Dopo aver perso la corona per soli due giorni venendo sconfitta da Evelyn Stevens nel 1978, inizi\u00f2 un altro lungo regno da campionessa per ulteriori sei anni. Sempre negli anni settanta, Moolah detenne anche per due volte il titolo NWA Women's World Tag Team Championship in coppia con Toni Rose.\nRock 'n' Wrestling Connection (1980).\nNel 1983, Vince McMahon Jr. inizi\u00f2 ad espandere i confini della World Wrestling Federation (WWF) a livello nazionale, e Moolah gli vendette i diritti sul Women's World Championship da lei detenuti. Moolah accett\u00f2 di apparire esclusivamente nella WWF, e divenne quindi la prima WWF Women's Champion. L'anno seguente, la cantante Cyndi Lauper inizi\u00f2 un feud verbale con il manager \"Captain\" Lou Albano, uno dei \"cattivi\" della federazione, e ci\u00f2 port\u00f2 il wrestling all'attenzione del pubblico mainstream grazie ad una storyline che divenne nota come \"Rock 'n' Wrestling Connection\". Quando finalmente venne deciso che Lauper e Albano avrebbero dovuto ricomporre le proprie divergenze sul ring, venne fissato un match dove Albano avrebbe fatto da manager a Moolah ciontro la \"protetta\" della Lauper, Wendi Richter. The Fabulous Moolah perse l'incontro ed il titolo di campionessa mondiale venendo sconfitta dalla giovane Richter, il 23 luglio 1984 nel main event di \"The Brawl to End It All\", evento trasmesso in diretta da MTV. La WWF dichiar\u00f2 che questa sconfitta aveva messo fine al regno da campionessa di Fabulous Moolah che era durato ben 28 anni. In realt\u00e0 i ventotto anni di regno vengono riconosciuti solo dalla WWF; perch\u00e9 Moolah perse il titolo svariate volte tra il 1956 ed il 1978, e la vittoria della Richter mise effettivamente fine ad un regno durato \"solo\" sette anni.\nDopo la sconfitta subita per mano della Richter, Moolah assold\u00f2 Leilani Kai per strappare la cintura alla Richter, cosa che riusc\u00ec a fare sconfiggendo Wendi nel febbraio 1985. La Richter rivinse il titolo durante l'edizione inaugurale di \"WrestleMania\", ma ben presto le relazioni tra lei e la WWF andarono deteriorandosi, e Moolah, celandosi dietro una maschera con l'identit\u00e0 di \"The Spider Lady\", riconquist\u00f2 la cintura il 25 novembre 1985, nel corso di un match molto controverso. Alla Richter non fu mai detto che avrebbe perso la cintura e fu vittima di un vero e proprio \"screwjob\" ideato ai suoi danni. Moolah continu\u00f2 ad essere campionessa per altri due anni, ad eccezione di un breve regno di 6 giorni nel 1986 di Velvet McIntyre durante un tour in Australia, prima di perdere definitivamente il titolo contro Sherri Martel il 24 luglio 1987. Durante la prima edizione del ppv \"Survivor Series\", Moolah capitan\u00f2 una squadra formata, oltre che da lei, da Velvet McIntyre, Rockin' Robin, e Jumping Bomb Angels, sconfiggendo la campionessa Martel e la sua squadra (Leilani Kai, Judy Martin, Donna Christanello, e Dawn Marie).\nSemi-ritiro.\nNegli anni novanta, Moolah fece delle apparizioni durante gli show della WWF in qualit\u00e0 di ospite o commentatrice. Il 24 giugno 1995, fu la prima donna ad essere ammessa nella WWF Hall of Fame. Sul finire degli anni novanta, Pat Patterson e Moolah iniziarono a discutere per scherzo di un suo possibile ritorno sul ring, e Patterson contatt\u00f2 Vince McMahon parlandogli di questa possibilit\u00e0. Nel 1998, Moolah e Mae Young, entrambe in et\u00e0 molto avanzata, riapparvero in WWF (poco tempo dopo ribattezzata World Wrestling Entertainment, WWE). La divisione femminile WWF, tuttavia, era profondamente cambiata rispetto ai loro tempi, e si basava pi\u00f9 sull'aspetto fisico sexy delle lottatrici che sulle loro reali abilit\u00e0 sul ring.\nIl 9 settembre 1999, durante una puntata di \"SmackDown!\", Jeff Jarrett invit\u00f2 Moolah, 76 anni, a salire sul ring e le sfasci\u00f2 in testa una chitarra. Moolah e Young allora iniziarono ad apparire regolarmente negli show in siparietti comici. Il 27 settembre 1999 a \"Raw\", Moolah e Young sconfissero Ivory in un Handicap Evening Gown Match, che port\u00f2 ad un match titolato a No Mercy il 17 ottobre 1999. L'incontro vide la settantaseienne Moolah battere Ivory e riconquistare la cintura di WWE Women's Championship, che per\u00f2 perse solo otto giorni dopo riconsegnandola ad Ivory.\nIl 15 settembre 2003, durante una puntata di \"Raw\", Moolah vinse un match contro Victoria. A Moolah era stato promesso un match per il suo ottantesimo compleanno, e cos\u00ec divenne la prima ottuagenaria a combattere su un ring della WWE. Dopo la vittoria di Moolah, il \"Legend Killer\" Randy Orton esegu\u00ec su di lei la sua mossa finale \"RKO\". Nel 2006 Moolah e Young fecero un'altra apparizione a New Year's Revolution, durante un Bra and Panties Gauntlet Match attaccando Victoria e strappandole di dosso il top. Dopo una breve apparizione a WrestleMania 23, l'ultima apparizione di Moolah in WWE ebbe luogo a SummerSlam nell'agosto 2007, in un segmento nel backstage insieme a Mr. McMahon e al General Manager di \"Raw\" William Regal.\nMorte.\nMuore il 2 novembre 2007 all'et\u00e0 di 84 anni, si suppone per un attacco cardiaco o un coagulo di sangue in seguito ad un intervento alla spalla.\n\u00c8 sepolta presso il \"Greenlawn Memorial Park\" di Columbia, Carolina del Sud.\nControversie.\nNonostante Mary Lillian Ellison fosse sempre stata ricordata come una grande lottatrice e un'icona femminile per tale sport, nascondeva un lato oscuro. Il 25 novembre 1985, nel corso di un live event, la Moolah (travestita come \"The Spider Lady\") sconfisse Wendi Richter grazie anche ad un conteggio di due dell'arbitro, conquistando cos\u00ec il WWF Women's Championship; questo, infatti, \u00e8 da ritenersi a tutti gli effetti lo screwjob originale, addirittura dodici anni prima del ben pi\u00f9 famoso screwjob di Montr\u00e9al fra Bret Hart e Shawn Michaels. Prima di tutto questo, inoltre, era risaputo che Moolah avesse acquistato i diritti della cintura femminile che, sin dal suo primo regno nel 1956, dur\u00f2 10.170 giorni (ovvero ventotto anni), rendendolo il pi\u00f9 lungo regno titolato di sempre.\nOltre a questo, a posteriori ci sono state anche delle accuse riguardo al modo in cui Moolah gest\u00ec la sua scuola di wrestling; infatti, non solo non si sarebbe minimamente occupata di allenare le sue allieve, ma avrebbe esercitato una pressione quasi criminale su coloro le quali si fossero indebitate con lei. Oltre a questo, si riteneva che costringesse le sue allieve a prostituirsi ai promoter dell'epoca per ricavarne vantaggi economici, con l'aggravante che spesso si trattava di prostituzione minorile; tra queste, il caso pi\u00f9 famoso \u00e8 quello di \"Sweet\" Georgia Brown, la cui figlia rifer\u00ec anni dopo delle violenze subite dalla madre, la quale sarebbe stata drogata e ripetutamente violentata, presumibilmente dal marito della stessa Moolah.\nTuttavia, vari ex colleghi parlarono in sua difesa. Il wrestler Shane Douglas disse di non avere sentito mai parlare male di Moolah durante la sua carriera. L'ex lottarice Beverly Shade difese Moolah, dichiarando: \u00abMoolah non era quel tipo di persona\u00bb. Anche Jerry Lawler parl\u00f2 bene di lei ribadendo di non avere mai sentito o visto nulla di negativo circa Moolah e le sue ragazze. Bruce Prichard disse che l'unica cosa negativa che aveva sentito sul conto di Moolah era che \"prendeva una percentuale sui guadagni delle sue protette, fin dal primo giorno di allenamento\".\nNella puntata di \"Raw\" del 12 marzo 2018 la WWE annunci\u00f2 che, a \"WrestleMania 34\", avrebbe avuto luogo una Battle Royal dedicata alla memoria di Fabulous Moolah. Questo ha portato alla reazione negativa dei fan i quali, consci delle controversie legate al passato della Moolah, hanno protestato molto animatamente riempiendo di commenti negativi e di \"non mi piace\" il video dell'annuncio di tale Battle Royal caricato dalla WWE sul proprio canale YouTube. Per questo motivo, successivamente, tramite il suo account Twitter, Stephanie McMahon ha annunciato che la Battle Royal femminile di \"WrestleMania 34\" sarebbe stata rinominata genericamente WrestleMania Women's Battle Royal, cancellando dunque ogni riferimento a Fabulous Moolah.\nNel 2019 un episodio della docuserie \"Dark Side of the Ring\" ha preso in esame le accuse che circondano la sua controversa figura."}
{"id": "1355563", "revid": "775504", "url": "https://it.wikipedia.org/wiki?curid=1355563", "title": "The Gaman", "text": " era un programma televisivo giapponese degli anni ottanta, portato alla notoriet\u00e0 in Europa dai programmi \"Endurance\" e \"Mai dire Banzai\", rispettivamente in Gran Bretagna e in Italia.\nIl programma presentava giovani universitari giapponesi alle prese con prove fisiche estreme, al limite dell'umana sopportazione. Il vincitore era il concorrente che riusciva a \u201csopportare\u201d tutte le prove senza ritirarsi.\nIl titolo dello show \u00e8 un riferimento alla parola giapponese , che significa appunto \"resistenza\", \"sopportazione\", donde il titolo inglese dello show.\nIn Italia tale programma fu inserito insieme a \"Takeshi's Castle\", all'interno di \"Mai dire Banzai\", programma di Italia 1 commentato dalla Gialappa's Band nel 1989."}
{"id": "1355564", "revid": "124224703", "url": "https://it.wikipedia.org/wiki?curid=1355564", "title": "Chiesa di San Giovanni dei Napoletani", "text": "La chiesa di San Giovanni Battista la Nazione Napoletana (questo era in passato il nome completo) \u00e8 una chiesa del centro storico di Palermo ubicata nel mandamento Kalsa o Tribunali di Palermo tra piazza Marina a NE e Corso Vittorio Emanuele, adiacente alla Chiesa di Santa Maria della Catena.\nStoria.\nNel 1527 i Rettori della Confraternita di San Giovanni Battista la Nazione Napoletana, che riuniva a partire dal 1519 i mercanti appunto napoletani operanti a Palermo, ottenne dalla Regia Gran Corte l'assegnazione di due magazzini presso il vecchio porto della Cala per costruirvi la loro nuova chiesa. Quella che possedevano in precedenza infatti, si trovava troppo vicino al Castello a Mare e per questo fu demolita per ordine di Carlo V per permetterne l'ampliamento.\nLa costruzione venne completata nel 1617.\nDal 1925 pass\u00f2 nelle mani della \"Confraternita della Carit\u00e0\", che la affitt\u00f2 alla Soprintendenza alle Gallerie e Opere d'Arte della Sicilia che la utilizz\u00f2 come deposito annesso alla Galleria Regionale di Palazzo Abatellis. Recentemente \u00e8 stata riaperta al culto e affidata all'Ordine dei Cavalieri del Tempio di Gerusalemme.\nEsterno.\nLa pianta della nuova chiesa \u00e8 nella tradizione medioevale siciliana, con tre navate corte e un portico antistante rivolto a oriente e ingresso secondario meridionale. Le luci sono ridotte con apporti in muratura e protette da grate e cancellata. La luminosa cupola ottagonale presenta una copertura esterna in mattonelle di maiolica di colore azzurro in varie tonalit\u00e0. La torre campanaria posta sulla navata sinistra \u00e8 costituita da tre celle ad arco.\nInterno.\nAula con impianto a tre navate divise da archi a tutto sesto su colonne di marmo e cappellone. La decorazione a stucco bianco e dorato, opera di Procopio Serpotta, e in parte forse di Giacomo Serpotta, \u00e8 un tipico esempio di rimaneggiamento del XVIII secolo. Sempre in stucco, del medesimo autore, troviamo nella navata laterale destra due statue raffiguranti la \"Giustizia\" e la \"Carit\u00e0\", nella navata sinistra altre due statue raffigurano la \"Verginit\u00e0\" e la \"Grazia\". Il transetto conserva ancora la pavimentazione originaria in marmo policromo.\nSull'arco trionfale \u00e8 presente il cartiglio con la dicitura \"NON SVRREXIT MAIOR\" (\"... tra i nati di donna non \u00e8 sorto uno pi\u00f9 grande di Giovanni Battista ...\", (Ges\u00f9, Vangelo secondo Matteo, Cap. 11, 11 \u2013 14)) sorretto da putti e cherubini su nimbi, sovrastante lo stemma centrale con festoni fitoformi.\nNella navata \u00e8 presente il monumento funerario (realizzato da Emmanuele Gabriele nel 1761) di Don Tommaso Trabucco (1690-1761), che fu rettore della Confraternita, sepolto nella tomba di famiglia all'interno della stessa chiesa ai piedi dell'altare laterale della navata destra.\nL'organo di Raffaele la Valle. Il pavimento presenta lapidi sepolcrali, monumenti funebri sono incastonati alle pareti."}
{"id": "1355571", "revid": "767487", "url": "https://it.wikipedia.org/wiki?curid=1355571", "title": "Diametri coniugati", "text": "In geometria piana il diametro coniugato di una conica rispetto ad un fascio di rette parallele \u00e8 il luogo dei punti medi delle intersezioni di una retta del fascio con la conica. "}
{"id": "1355572", "revid": "767487", "url": "https://it.wikipedia.org/wiki?curid=1355572", "title": "Il furto \u00e8 l'anima del commercio!?...", "text": "Il furto \u00e8 l'anima del commercio!?... \u00e8 un film del 1971 diretto da Bruno Corbucci.\nTrama.\nLibero Sbardelloni, appena sposatosi, non trova lavoro a Roma, quindi si trasferisce a Napoli, dove vive il barone Gaetano Gargiulo, zio di sua moglie Marcella. Il barone \u00e8 per\u00f2 un nobile spiantato, che vive di truffe e piccoli furti, entrando ed uscendo di continuo dalla prigione. Il frutto dei suoi colpi lo impiega regolarmente per giocare al lotto, dove \u00e8 da sempre intenzionato a fare un grande colpo, ma tutti i suoi tentativi vanno puntualmente a vuoto. Non sospettando la vera attivit\u00e0 del \"barone zio\", e nonostante sia il suo primo giorno di nozze, Libero lo segue la sera stessa in un magazzino carni.\nConvinto di essere stato impiegato in un lavoro onesto, Libero si fa scoprire da una guardia notturna e finisce in prigione con lo zio. Scopre quindi la vera attivit\u00e0 del barone e conosce i suoi compagni di cella: Scimmione, detto lo stritolatore di Acireale, Sigfrid, detto Panzer - un ex soldato tedesco della Wehrmacht -, Mortaretto - esperto in fuochi artificiali -, un balbuziente che riesce a parlare normalmente soltanto cantando la tarantella, e Mammoletta, un ladruncolo omosessuale.\nSette mesi dopo, una volta usciti, mentre Libero consuma per quattro giorni il suo matrimonio, il barone si finge morto per spillare soldi alla gente del quartiere (ricavandone 60.000 lire), che si gioca sul terno 42-69-47 in 60 bollette da 1000 lire. Il barone decide quindi di insegnare a Libero i trucchi del \"mestiere\", truffando due negozi di calzature e abbigliamento, dopodich\u00e9 i due si recano presso la sede dell'esattoria delle imposte. Il piano prevede che lo zio prenda il posto dell'incorruttibile dott. Persichelli per spillare una bustarella al comm. Malmone, un evasore fiscale convocato per rendere conto del suo operato. Nuovamente scoperti, tornano in prigione, dove il barone pensa di evocare l'anima di suo padre affinch\u00e9 gli indichi i numeri giusti per fare il colpo al lotto. Il vicino di cella suggerisce che \"l'unico modo per fare il colpo al lotto \u00e8 svaligiarlo\".\nApprofittando di un'amnistia che rimette tutti in libert\u00e0, la banda appronta un piano per svaligiare il banco lotto dove il barone gioca da anni. Si decide di passare attraverso il bagno di una copisteria al primo piano dell'edificio, ma quando la banda esce di prigione si scopre che l'appartamento \u00e8 ora occupato dalla vedova di un sottufficiale tedesco, che vive con 14 cani. Si scopre inoltre che l'abitazione del commissario Santuzzi, che in passato ha pi\u00f9 volte arrestato il barone, si affaccia proprio sulla piazza dove si trova il banco lotto, e che il commissario trascorre l'intera domenica curando le piante del suo balcone.\nPer aggirare l'ostacolo si decide di passare dai tetti. Mentre il tedesco porta la vedova a Montecassino, per far visita ai campi di battaglia, il barone e Libero si introducono nell'appartamento e aprono il buco per scendere nel banco lotto. Rubano 60 milioni di lire, che vengono nascoste in un secchio della spazzatura. Il ritiro della refurtiva \u00e8 affidato a Mammoletta, che per\u00f2 - dopo aver rubato un camion della Nettezza Urbana - si attarda a vedere lo spettacolo di un ballerino, spendendo anche i soldi per il rifornimento di carburante.\nIl sacco con i soldi viene ritirato da un vero netturbino, mentre Mammoletta ritira una busta piena di immondizia. Intanto il tedesco e la vedova sono tornati a casa anzitempo, e lui finisce nel buco praticato dai complici. Viene scoperto il colpo, ed inizia un lungo inseguimento da parte del commissario Santuzzi, che si conclude al porto di Napoli, quando il barone e Libero si accorgono di aver ritirato dell'immondizia e di aver fallito l'impresa. Tornati tutti in prigione, Libero scopre di aver fatto il colpo al lotto sognato da suo zio, giocando il terno 90 (il furto), 28 (l'inseguimento) e 16 (l'arresto)."}
{"id": "1355575", "revid": "110157", "url": "https://it.wikipedia.org/wiki?curid=1355575", "title": "Chiesa di San Giacomo (Cagliari)", "text": "La collegiata di San Giacomo \u00e8 una chiesa parrocchiale del quartiere storico Villanova a Cagliari. Si trova in piazza San Giacomo, affiancata dai prospetti degli oratori delle Anime e del Santissimo Crocifisso. San Giacomo \u00e8 una delle quattro parrocchie pi\u00f9 antiche della citt\u00e0.\nStoria.\nLa prima menzione documentaria della chiesa di San Giacomo si ha nelle \"Ordinazioni dei Consiglieri del Castello di Cagliari\" e risale all'anno 1346. Nel 1442 o 1447 venne eretta la torre campanaria, come riportato nella lapide oggi scarsamente leggibile perch\u00e9 consunta, posta alla sua base. Il tempio, uno dei primi esempi di architettura gotico - catalana in Sardegna, venne restaurato nel XVIII e XIX secolo.\nNel 1630 San Giacomo venne elevata al rango di collegiata e infine consacrata, nel 1781, dall'arcivescovo di Cagliari Filippo Melano.\nIl San Giacomo di Cagliari funse da modello nella costruzione di diverse chiese del centro sud dell'Isola tra il XV e il XVII secolo, tra cui le parrocchiali di Sestu, Assemini, Settimo San Pietro e Atzara, per fare qualche esempio.\nDescrizione.\nL'attuale facciata, in stile neoclassico, risale al XIX secolo ed \u00e8 opera di Gaetano Cima. Affianca il prospetto l'alto campanile gotico (circa 30 metri) a canna quadra. Tra due coppie di colonne con capitelli corinzi, reggenti il timpano triangolare, si apre il portale, sormontato da un finestrone semicircolare.\nL'interno, per quanto risenta delle manomissioni settecentesche, ha conservato la pianta originaria della fabbrica gotica, a una navata con cinque cappelle per lato aperte tra i contrafforti. La navata \u00e8 coperta da volta a botte, impostata su una trabeazione classica, retta da paraste. Le cappelle sono voltate a crociera costolonata, tranne la seconda a destra e la terza a sinistra, coperte da una cupola.\nLa prima cappella a sinistra, alla base del campanile, ospita un pregevolissimo \"Compianto\" in terracotta, risalente al XV secolo.\nLa terza cappella a sinistra, dedicata al Crocifisso, \u00e8 in stile barocco e venne realizzata su disegni dell'architetto piemontese Viana. Sull'altare in marmi policromi si trova un gruppo scultoreo ligneo del quattrocento, composto da un crocifisso e dalle statue delle pie donne sotto la croce. In stile barocco \u00e8 anche la cappella del Sacro Cuore, la seconda a destra.\nLa chiesa ospita un pregevole organo costruito dal fabbricante napoletano Carlo Mancini nel 1769 proveniente dall'attiguo oratorio delle Anime Purganti.\nIl presbiterio, sopraelevato e chiuso da una balaustra marmorea, \u00e8 coperto da una bella volta a crociera stellata costolonata. L'altare maggiore, in marmi policromi, risale alla fine del XVIII secolo ed \u00e8 attribuibile a Giovanni Battista Franco."}
{"id": "1355578", "revid": "110157", "url": "https://it.wikipedia.org/wiki?curid=1355578", "title": "Santuario di Nostra Signora della Guardia (Alassio)", "text": "Il santuario di Nostra Signora della Guardia \u00e8 un luogo di culto cattolico situato sulla vetta pi\u00f9 alta del crinale del monte Tirasso nel comune di Alassio, in provincia di Savona. La chiesa \u00e8 ubicata a 586 metri s.l.m., in posizione dominante sulla cittadina alassina e sul suo golfo. Il santuario fa parte della diocesi di Albenga-Imperia.\nStoria.\nSecondo una tradizione popolare, presso l'antico e preesistente castello-torre di guardia costruita nell'Alto Medioevo dal Comune di Albenga per la difesa delle sottostanti vallate, vi fu eretta nel luogo dove oggi sorge l'attuale santuario una primitiva cappella. Il piccolo tempio votivo fu voluto soprattutto dai marinai e dagli abitanti stessi di Alassio, guidati dalla comunit\u00e0 dei benedettini, che nel 1100 - o pi\u00f9 probabilmente nel 1200 - edificarono tale edificio intitolandolo alla Stella Maris, invocata dalla gente che navigava per mare.\nIl successivo appellativo verso la Madonna della Guardia deriverebbe dal castello romano costruito a guardia del golfo di Alassio. A seguito dei frequenti pellegrinaggi, sia dalla riviera sia dai villaggi delle valli adiacenti quali Merula, Arroscia, Lerrone, fu deciso di ampliare nel Seicento l'antico sacello. Nella costruzione furono in parte impiegate le stesse pietre dell'antica torre di guardia.\nAltri ampliamenti furono eseguiti tra il 1855 e il 1898 dai successivi parroci di Alassio e altri interventi si susseguiranno nel decennio tra il 1950 e il 1960, fortemente voluti dal rettore monsignor Innocente De Ferrari che considerava il santuario della Guardia il \"polmone spirituale\" della chiesa locale. Fu in quest'ultimo restauro che furono cancellati i resti dell'antico castrum romano, ancora ben visibili in fotografie del 1915.\nDescrizione.\nLa struttura architettonica e il suo interno presentano uno stile del XVII secolo e diviso in tre navate con pilastri laterali. All'interno sono esposti alcuni ex voto donati dai fedeli, secondo la credenza religiosa, per grazie ricevute e la maggior parte di essi sono ispirate a vicende legate alla vita marinara.\nDurante l'ampliamento del Settecento furono donate da Marcellino Brea e Giovanni Battista Rossano - \"massari\" e notai alassini - diverse statue raffiguranti la Vergine Maria e angeli, nonch\u00e9 un'immagine ritraente Ges\u00f9 che ascende al cielo.\nAll'interno della cappella della navata di sinistra \u00e8 presente un gruppo ligneo della \"Madonna della Guardia\", richiamante l'apparizione avvenuta nel 1490 presso il monte Figogna tra Genova e Ceranesi. La volta della navata centrale \u00e8 stata affrescata dal pittore Virginio Grana di Genova tra il 1859 e il 1860.\nLa navata di destra ospita un pregevole organo realizzato da Beniamino Giribaldi."}
{"id": "1355581", "revid": "767487", "url": "https://it.wikipedia.org/wiki?curid=1355581", "title": "Io non spezzo... rompo", "text": "Io non spezzo... rompo \u00e8 un film italiano del 1971 diretto da Bruno Corbucci."}
{"id": "1355591", "revid": "174925", "url": "https://it.wikipedia.org/wiki?curid=1355591", "title": "E.M. Remarque", "text": ""}
{"id": "1355595", "revid": "219495", "url": "https://it.wikipedia.org/wiki?curid=1355595", "title": "Trappitello", "text": "Trappitello \u00e8 una frazione a 4,28 km dal comune di Taormina.\nOrigini del nome.\nTrappitello (\"Trappite\u1e0d\u1e0du\" in siciliano) dall'etimo \"Trappetto-Piccolo (piccolo frantoio),\" Il toponimo deriverebbe dai \"trappiti\" per la frantumazione della canna da zucchero, che veniva coltivata sul territorio. Gli abitanti di \"Trappite\u1e0d\u1e0du\" si chiamano nel dialetto siciliano locale \"Trappiti\u1e0d\u1e0doti,\" o \"Trappiti\u1e0d\u1e0dsi (gente di Trappitello).\"\nUna ricostruzione storica e funzionale di \"Trappeto\" per le olive \u00e8 presente all'interno del rinomato Presepe Vivente. \nEsiste ancora in paese un \"Trappeto\" per le olive, per ricavare olio alimentare da esse.\nGeografia.\nTrappitello \u00e8 un paese attraversato dalla Strada statale 185 di Sella Mandrazzi si trova tra il comune di Gaggi e Giardini Naxos, \u00e8 bagnato a ponente dal fiume Alcantara e fa parte del Parco fluviale dell'Alcantara. \nDistanzia pochi chilometri dal centro turistico Gole dell'Alcantara (\"in localit\u00e0 Fondaco Motta\").\nMonumenti e luoghi d'interesse.\nArchitetture religiose.\nLe due chiese si trovano in parallelo ma ai lati opposti del torrente che prende il nome dalla prima chiesa Santa Venera.\nAntico manoscritto del 1608, conservato in Spagna.\nNel 1608 Melchiorre Coniglio a\"rciprete di Taormina\", narra i fatti accaduti presso l\u2019antica chiesa di Santa Venera di Trappitello, lo sgorgare improvviso di una fonte miracolosa che port\u00f2 al ritrovamento di corpi martirizzati, i prodigi che ne seguirono anche in altre parti della Sicilia legati al culto della Santa.\nNecropoli di Pietraperciata.\nPietraperciata o \"Petra-picciata\" etimo di \"(Pietra-Bucata)\" \u00e8 una zona, contrada di Trappitello situata a nord di esso e a destra del fiume \"Santa Venera\" dove \u00e8 sito in pi\u00f9 zone una Necropoli risalente all\u2019et\u00e0 del ferro. La necropoli si presenta in piccole cime rocciose dove ne venivano ricavati dei loculi per la sepoltura di persone.\nEventi.\nIl presepe vivente, realizzato per la prima volta nel 2003, si svolge durante le settimane delle feste della Nativit\u00e0, sito adiacente alla chiesa Santa Venera, nel giro di pochi anni grazie alla collaborazione dei parrocchiani con Padre Tonino Tricomi \u00e8 riuscito a trarre attenzione anche di migliaia di fedeli e non provenienti anche da lontano. \nLa Fiera d'Aprile degli Animali si svolge in \"via Cannizzoli,\" annualmente il 1\u00ba Aprile\",\" dove i commercianti vendono animali da fattoria come cavalli, pecore, conigli e o domestici come uccellini, pesci rossi \"ecc.\" anche mangimi, utensili, vestiario, questa fiera venne ereditata e ne \u00e8 parte di quella svolta nel comune limitrofo Giardini Naxos lo stesso giorno.\nEconomia.\nNel territorio esistono varie attivit\u00e0 alberghiere e complessi residenziali che durante il periodo estivo si popolano di turisti di provenienza anche internazionale. Ci sono varie attivit\u00e0 edili e in agricoltura prevalgono gli agrumeti, punto nevralgico delle attivit\u00e0 economiche taorminesi. Trappitello \u00e8 in continua espansione sia dal punto di vista commerciale, sia dal punto di vista demografico.\nDagli anni 1989 al 2000 \u00e8 esistita sul territorio un'attivit\u00e0 industriale di confezione, assemblaggio capi d'abbigliamento dal nome \"Sicil-Confezioni-Alcantara\" s.r.l. che collabor\u00f2 con vari marchi della moda, anche con la Benetton.\nL'acquedotto a circa 300 metri dal fiume Alcantara fornisce acqua potabile al paese. Nel paese si svolge la raccolta differenziata.\nScuole.\nScuola dell'infanzia Via Santa Filomena, n1; Scuola primaria Via Francavilla, n8; \nScuola secondaria di II grado: Istituto Tecnico Commerciale I.I.S.S. Pugliatti Snc, Contrada Arancio\nXXIV Maggio 1915 Scuola privata secondaria di II grado: Istituto Tecnico Commerciale - Paritaria, Via Cannizzoli, 58/B"}
{"id": "1355598", "revid": "124285937", "url": "https://it.wikipedia.org/wiki?curid=1355598", "title": "Gunnar Halle", "text": "Ha giocato molti anni nel campionato inglese e nella nazionale norvegese, con la quale ha totalizzato 65 presenze e segnato 5 gol. Ha partecipato ai campionati mondiali di calcio del 1994 e del 1998.\nCarriera.\nHa cominciato la sua carriera nella massima serie del campionato norvegese di calcio nel 1985, quando venne prelevato dal Larvik Turn. Diventato titolare, ha aiutato a vincere i campionati del 1986 e del 1989.\nNella primavera del 1991, viene acquistato dall'Oldham Athletic per 250.000 sterline. Le sue prestazioni gli valgono le attenzioni dei club pi\u00f9 prestigiosi. Nell'inverno del 1996 il Leeds United lo compra per 500.000 sterline. La breve parentesi con il Wolverhampton Wanderers, chiude il suo periodo di permanenza in Inghilterra.\nFinisce la carriera con il Lillestr\u00f8m. Nel 2009, \u00e8 diventato il tecnico del Lyn Oslo. L'anno seguente, per\u00f2, la societ\u00e0 dichiar\u00f2 bancarotta e Halle divent\u00f2 assistente dell'allenatore Ole Gunnar Solskj\u00e6r al Molde."}
{"id": "1355608", "revid": "122965816", "url": "https://it.wikipedia.org/wiki?curid=1355608", "title": "Lingua dakota", "text": "Con la denominazione di lingua dakota vengono classificati dal SIL International, sotto il codice ISO 639-3, dak, i dialetti parlati dalle trib\u00f9 di nativi americani che portano lo stesso nome di Dakota e che appartengono alla pi\u00f9 vasta nazione Sioux.\nIn effetti, alla luce delle acquisizioni della linguistica \"siouan\" degli ultimi decenni, la scelta del SIL di classificare una sola lingua dakota appare piuttosto artificiosa. Infatti, gi\u00e0 dallo stesso titolo del recentissimo \"New Lakota dictionary\" di Jan Ullrich, che dichiara esplicitamente di comprendere [\"incorporate\"] i \"dialetti dakota\" (e non la \"lingua\"), appare chiaro come dalle acquisizioni citate non discenda alcun elemento particolare (se non il nome) che accomuni in modo sostanziale i due dialetti \"santee-sisseteton\" e \"yankton-yanktonai\" che compongono la lingua dakota, e consenta quindi di classificarli come unit\u00e0 linguistica separata rispetto al terzo dei dialetti pi\u00f9 prossimi della catena linguistica sioux, il lakota. Come conseguenza naturale di quanto sopra si dovrebbe o classificare ISO 639-3, oltre al lakota stesso (lkt ), entrambi i singoli dialetti dakota (aderendo cos\u00ec pienamente alle risultanze delle ricerche di Parks e DeMallie), oppure classificare un'unit\u00e0 linguistica dakota-lakota unica, comprendente tutti e tre i dialetti sioux, in quanto tra di loro, pi\u00f9 o meno, mutuamente comprensibili.\nDistribuzione geografica.\nI dialetti dakota sono parlati da circa 20.000 persone nell'America settentrionale. La maggior parte si trova negli Stati Uniti d'America, dove si stimano circa 19.000 locutori di dakota, in Canada ne sono stati censiti 1.160 nel 2011, stanziati soprattutto nel Manitoba, e in misura minore nell'Alberta. \nDialetti e lingue derivate.\nNella denominazione di lingua dakota confluiscono due dialetti principali, ognuno dei quali a sua volta suddiviso in due sub-dialetti (oltre a varianti locali ulteriori), come di seguito indicato:\nI due dialetti differiscono fonologicamente, grammaticalmente e, in larga misura, anche lessicalmente. Essi sono mutuamente comprensibili in misura notevole, anche se il Dakota occidentale \u00e8 lessicalmente pi\u00f9 vicino al Lakota, con cui il grado di reciproca intelligibilit\u00e0 \u00e8 quindi superiore.\nFonologia.\nVocali.\nI dialetti dakota dispongono di cinque vocali orali, /a e i o u/, e di tre vocali nasali, /a\u014b i\u014b u\u014b/.\nConsonanti.\nLa tabella seguente classifica tutte le consonanti presenti nell'alfabeto dakota:\nSistema di scrittura.\nPer la tabella comparativa dei diversi sistemi di scrittura ideati nel tempo per le lingue sioux, si veda la sezione omonima della voce Lingua dakota-lakota.\nComparazione dei dialetti.\nDifferenze fonologiche.\nDal punto di vista della fonologia, il dakota orientale e occidentale differiscono particolarmente nei gruppi consonantici. La tabella seguente mostra i gruppi consonantici possibili e illustra le differenze tra i dialetti:\nI due dialetti differiscono anche nel suffisso diminutivo (-da in santee, e -na in yankton-yanktonai e in sisseton) e in numerosi altri aspetti fonetici che sono pi\u00f9 difficili da categorizzare. La seguente tabella reca esempi di parole che differiscono nella loro fonologia:\nDifferenze lessicali.\nCi sono pure molte differenze lessicali tra i due dialetti dakota, cos\u00ec come tra i sotto-dialetti. Lo yankton-yanktonai \u00e8 in effetti lessicalmente pi\u00f9 vicino al lakota che non al santee-sisseton. La tabella seguente mostra alcuni esempi:\nDifferenze grammaticali.\nLo yankton-yanktonai ha gli stessi tre gradi di apofonia vocalica del lakota (a, e, i\u014b), mentre nel santee-sisseton ve ne sono solo due (a, e). Ci\u00f2 impatta in modo significativo sulle parole, specialmente nel discorso veloce, ed \u00e8 un ulteriore ragione per cui lo yankton-yanktonai ha una migliore mutua comprensibilit\u00e0 con il lakota che non con il santee-sisseton. Alcuni esempi:\nCi sono ovviamente molte altre differenze grammaticali tra i dialetti."}
{"id": "1355610", "revid": "28406", "url": "https://it.wikipedia.org/wiki?curid=1355610", "title": "Ripresa dell'Impero bizantino sotto i Comneni", "text": ""}
{"id": "1355612", "revid": "174925", "url": "https://it.wikipedia.org/wiki?curid=1355612", "title": "Haydn Johann Michael", "text": ""}
{"id": "1355614", "revid": "767487", "url": "https://it.wikipedia.org/wiki?curid=1355614", "title": "Spara, Gringo, spara", "text": "Spara, Gringo, spara \u00e8 un film del 1968 diretto da Bruno Corbucci con colonna sonora di Sante Maria Romitelli.\nTrama.\nL'avventuriero americano Stark \u00e8 stato condannato a morte in un villaggio messicano. Un ricco allevatore messicano lo salva dall'impiccagione ma lui deve restituire il favore salvando il figlio del rancher, di nome Fidel. Gli viene detto che Fidel \u00e8 stato in qualche modo convinto o addirittura costretto a unirsi a una banda. Stark deve riportare Fidel a suo padre. L'americano \u00e8 convinto che suo padre sia veramente preoccupato per il benessere del figlio. Quando egli sta per riconsegnarlo, capisce appena in tempo che le cose sono molto diverse. Il rancher mira invece a ripulire il suo onore sbarazzandosi di Fidel perch\u00e9 si vergogna di avere un figlio illegittimo."}
{"id": "1355615", "revid": "1543377", "url": "https://it.wikipedia.org/wiki?curid=1355615", "title": "Giuliopoli (Rosello)", "text": "Giuliopoli \u00e8 una frazione di Rosello (CH) che fa parte, insieme al capoluogo comunale, della Comunit\u00e0 Montana Medio Sangro.\nStoria.\nIn origine il castello normanno era detto \"di Pila o di Filo\". Poi nel XIV secolo durante il governo di Ladislao di Durazzo il feudo pass\u00f2 alla citt\u00e0 di Lanciano; nel 1517 fu di Guidone Ferramosca, fino all'acquisto di Giulio Caracciolo signore di Villa Santa Maria.\nGiuliopoli prende il nome da Giulio Caracciolo, fratello di San Francesco Caracciolo.\nGiulio Caracciolo prese il feudo nel 1637 ricostruendo il castello, alla sua morte, \u00e8 stato sepolto nella chiesa di Roio del Sangro.\nNel settembre del 1640 Giulio Caracciolo fu posata la prima pietra del paese.\nInizialmente il paese contava 70 anime, in seguito, nell'800 contava 200 unit\u00e0 dedite perlopi\u00f9 all'agricoltura ed alla pastorizia.\nNel 1656 un'epidemia di peste falcidi\u00f2 la popolazione; non si conosce l'esatto numero di morti, tuttavia qualcuno azzarda una stima del 25% sul totale della popolazione.\nNel '700 una frana nella contrada dietro le vigne diede l'aspetto attuale con un avvallamento mentre precedentemente la zona era pianeggiante.\nNel 1764 una gelatura che provoc\u00f2 gravi difficolt\u00e0 nel paese caus\u00f2 l'emigrazione di 20 famiglie su 30. Le famiglie che decisero di restare vissero di stenti (verdure e pere selvatiche) per un tempo indefinito.\nNel 1805, per volont\u00e0 del governo francese, Giuliopoli perdette l'autonomia amministrativa, tuttavia fino al 1806 il paese, in effetti, era dotata di un'Universit\u00e0. In seguito le riunioni comunali si tennero a Roio del Sangro per motivazioni tuttora ignote. In seguito Giuliopoli divenne frazione di Rosello.\nNel 1837 un'epidemia di colera uccise il 10% della popolazione allora residente nel paese.\nNel 1854 una tempesta scoperchi\u00f2 il tetto della chiesa parrocchiale.\nL'11 novembre i tedeschi fecero saltare con le mine tutte le case del paese.\nNegli anni sessanta l'emigrazione in cerca di fortuna fece ridurre drasticamente la popolazione. Popolazione che ogni tanto ritorna per le ferie.\nMonumenti e luoghi d'interesse.\nSecondo alcuni \u00e8 il paese con pi\u00f9 monumenti rispetto alla densit\u00e0 di abitanti.\nCastello medievale dei Conti di Rosello.\nIl Castello di Giuliopoli, fu sede dei Pellegrini Conti di Timbriade e di Rosello. Nella seconda guerra mondiale fu parzialmente distrutto. Successivamente fu restaurato negli anni settanta, ma conserva parti originali.\nI terrazzi al terzo piano sono ad uso esclusivo degli ospiti.\nSi pu\u00f2 ammirare un panorama a 360\u00b0 dal castello.\nNel 2\u00ba piano vi \u00e8 una biblioteca con libri che spaziano in generi vari e sono scritti in pi\u00f9 lingue.\nNel seminterrato vi \u00e8 una taverna detta del cinghiale con mura originarie della casa natale del conte Odilio; dalla taverna ci si pu\u00f2 immettere nel Giardino dei Leoni.\nDalla piscina e dal terrazzo del Salone delle armature vi \u00e8 un belvedere sul lago di Bomba. Inoltre dal belvedere della piscina si pu\u00f2 ammirare anche il Monte Fischietto.\nOggi il castello \u00e8 l'attrazione principale del borgo, perch\u00e9 trasformato in hotel.\nVilla storica \"Santarello\".\nIl \"Santarello\" \u00e8 una villa comunale donata dal conte Odilio che abbell\u00ec il giardino con statue di artisti provenienti da Vicenza. Nei pressi vi \u00e8 una fontana in pietra veronese degli stessi artisti.\nMonumento a Padre Pio.\nIl busto di Padre Pio \u00e8 opera di G. Marinelli realizzata nelle fonderie di bronzo di Agnone, la statua \u00e8 protetta da un tempietto con 4 colonne e cupola di rame. Anche quest'opera \u00e8 voluta dal conte Odilio.\nFonte civica della piazza.\nNella piazza principale vi \u00e8 una fontana (chiamata \"La Fonte\") di marmo in stile romanico. La fontana \u00e8 stata realizzata nel 1896. La vasca che raccoglie l'acqua \u00e8 servita da tre cannelle poste su un muro terminante con un timpano contornato da paraste di pietra..\nStatua dell'Assunta e di San Casimiro.\nLa statua della Madonna dell'Assunta sita all'ingresso lato Rosello \u00e8 posta a 15\u00a0m dal suolo.\nLa statua di San Casimiro, voluta anch'essa dal Conte Odilio, il quale l'ha commissionata sempre agli stessi maestri di Vicenza che la realizzarono in un unico blocco di pietra, raffigura il santo con corona, spada sguainata, scudo corona in testa, sguardo fiero, su un cavallo in atteggiamento quasi rampante.\nChiesa parrocchiale di San Tommaso.\nLa chiesa di San Tommaso \u00e8 stata realizzata nel 1657; \u00e8 ad unica navata e nella cupola absidale vi sono degli affreschi; sul lato destro vi sono delle colonne toscane fatte aggiungere dal conte Odilio.\nLavatoio Fontanavecchia.\nIl lavatoio \u00e8 una piccola fontana in pietra che ricorda una fontana preesistente del 1\u00ba maggio 1809 detta \"Alla Fontanavecchia\"."}
{"id": "1355620", "revid": "767487", "url": "https://it.wikipedia.org/wiki?curid=1355620", "title": "Ned Buntline", "text": "Biografia.\nNed Buntline era uno scrittore di cronaca spicciola, spesso cronaca nera ma aveva la tendenza a rendere epica ogni sua narrazione. Fu anche famoso perch\u00e9 disse di aver fatto costruire appositamente per s\u00e9 un modello di pistola Colt con una lunga canna che fu appunto chiamato \"Buntline Special\". Vi sono per\u00f2 molti dubbi sul fatto che quest'ultima fosse stata fabbricata dietro richiesta dello scrittore. Egli certamente contribu\u00ec a renderla famosa ed infatti il nome le venne dato solo in seguito. Buntline afferm\u00f2 di averne regalate varie copie ad altrettanti noti sceriffi del west tra i quali il suo amico Wyatt Earp, che fu protagonista della Sparatoria all'O.K. Corral assieme ai suoi fratelli Virgil e Morgan e a John \"Doc\" Holliday, pistolero e giocatore di professione."}
{"id": "1355621", "revid": "767487", "url": "https://it.wikipedia.org/wiki?curid=1355621", "title": "A forza di sberle", "text": "A forza di sberle \u00e8 un film del 1974 diretto da Bruno Corbucci.\nTrama.\nMercimek (Narciso) e Merdiven (Johnny) sbarcano a Istanbul e trovano lavoro come lavapiatti al ristorante \"L'angelo azzurro\". Il locale per\u00f2 \u00e8 costantemente sotto le minacce di Komiser, che intende comprare l'intero edificio. Johnny, innamorato di Zelina, la figlia del padrone, vuole provare a cambiare la situazione, ma viene coinvolto in una rapina e finisce in prigione in compagnia del suo amico."}
{"id": "1355623", "revid": "106908", "url": "https://it.wikipedia.org/wiki?curid=1355623", "title": "Coppa dei Campioni di calcio da tavolo 1999", "text": "La settima edizione della \"Coppa dei Campioni di calcio da tavolo\" venne ospitata dalla cittadina francese di Issy-les-Moulineaux il 4 e 5 dicembre 1999."}
{"id": "1355626", "revid": "124415964", "url": "https://it.wikipedia.org/wiki?curid=1355626", "title": "Alberto Pezzotta", "text": "Biografia.\nCollaboratore di Paolo Mereghetti per \"Il Mereghetti. Dizionario dei film\", \u00e8 noto anche per i suoi testi sul cinema di Hong Kong, di cui \u00e8 stato uno dei primi studiosi. Dal 2008 fa parte del comitato di selezione della Mostra del Cinema di Venezia.\nScrive sul \"Corriere della Sera\", \"Duellanti\", \"Ciak\", \"Cineforum\", \"Nocturno\" e \"Blow Up\"; ha scritto su \"Segnocinema\", \"Filmcritica\", \"l'Unit\u00e0\", \"Linus\". Collabora a Il Mereghetti (Baldini Castoldi Dalai), alla \"Storia del cinema mondiale\" di Brunetta, alla \"Storia del cinema italiano\" del CSC e alla Treccani-Cinema. Ha tradotto numerosi romanzi dall'inglese (Hanif Kureishi, Barry Gifford, James Dickey, Derek Raymond, Harry Crews, Erig Bogosian, Neil Jordan, Chang-rae Lee, Joyce Carrol Oates, Jim Harrison) e dal francese (Hugues Pagan, Ren\u00e9 Fr\u00e9gni). Ha tenuto lezioni e seminari allo IED di Milano, all'Universit\u00e0 IULM di Milano, al Master in Comunicazione Cinematografica dell'Universit\u00e0 Cattolica di Milano, al DAMS di Torino."}
{"id": "1355627", "revid": "2213109", "url": "https://it.wikipedia.org/wiki?curid=1355627", "title": "Impero coloniale francese", "text": "Limpero coloniale francese fu costruito tra il XVII e il XX secolo dalla Francia, con colonie in Asia, Africa e America settentrionale, oltre che in Oceania. In termini di territorio si estendeva, al suo apice, tra gli anni 1920 e anni 1930 su km\u00b2. Includendo anche la Francia metropolitana, i territori sotto sovranit\u00e0 francese raggiunsero in quel tempo i km\u00b2, circa 1/10 delle terre emerse. Fu uno degli imperi pi\u00f9 vasti della storia.\nLa Francia inizi\u00f2 a fondare colonie in Nordamerica, nei Caraibi ed in India, dopo i successi spagnoli e portoghesi nell'et\u00e0 delle Scoperte. Nel Sei-Settecento era in forte rivalit\u00e0 con l'Impero britannico per la supremazia coloniale, ma ne usc\u00ec sconfitta dopo la guerra dei sette anni, cosicch\u00e9 le ambizioni francesi vennero ridimensionate a vantaggio del Regno di Gran Bretagna. Gli storici definiscono primo impero francese quello sviluppatosi nell'et\u00e0 moderna. Dopo l'et\u00e0 napoleonica la Francia riusc\u00ec a formare un secondo impero coloniale, con base soprattutto in Africa, ma anche in Indocina e in Asia. Queste nuove conquiste si aggiunsero ai precedenti possedimenti dei Caraibi ed in India. Queste colonie furono possedimenti francesi fino alla seconda met\u00e0 del Novecento.\nDopo la seconda guerra mondiale i movimenti anticolonialisti iniziarono a contestare l'autorit\u00e0 francese. La Francia non riusc\u00ec ad evitare la disgregazione del suo impero negli anni cinquanta e sessanta. In quel periodo la maggior parte delle colonie francesi si rese indipendente; in alcuni casi, come in Indocina ed in Algeria, si dovette combattere delle sanguinose guerre affinch\u00e9 fosse portato avanti il processo di decolonizzazione.\nAttualmente, gli ultimi domini residui sono raggruppati nei territori francesi d'oltremare che comprende isole nei Caraibi, nell'Oceano Indiano e nell'Oceano Pacifico, oltre che la Guyana francese.\nStoria.\nLe esplorazioni e le prime colonie nelle Americhe.\nLe esplorazioni di Giovanni da Verrazzano e di Jacques Cartier agli inizi del Cinquecento, oltre ai frequenti viaggi di pescatori francesi nei Grandi Banchi di Terranova, furono i precursori dell'espansione coloniale della Francia. Per\u00f2 la protezione gelosa della Spagna sul suo monopolio e le guerre di religione in Francia scoppiate alla fine del secolo, disincentivarono, almeno per il momento, la fondazione di colonie. I primi tentativi francesi di fondare colonie nel nuovo continente, in Brasile, nel 1555 a Rio de Janeiro (Francia antartica), nel 1612 a S\u00e3o Lu\u00eds (Francia equinoziale), e in Florida (Fort Caroline nel 1562) non ebbero successo, causa lo scarso interesse delle autorit\u00e0 francesi.\nL'epoca dell'impero coloniale francese inizi\u00f2 il 27 luglio 1605 con la fondazione di Port Royal nella colonia di Acadia nel Nord America, dove ora si trova la provincia canadese della Nuova Scozia. Qualche anno dopo, nel 1608, Samuel de Champlain fond\u00f2 Qu\u00e9bec, che divenne la capitale dell'enorme, ma scarsamente abitata, colonia chiamata come la Nuova Francia.\nSebbene la Nuova Francia fosse scarsamente popolata, ebbe pi\u00f9 importanza sulla tratta delle pellicce che per gli insediamenti agricoli. Queste caratteristiche portarono ad un'alleanza tra i coloni francesi e le trib\u00f9 indigene. Avendo bisogno degli indiani per rifornirsi di pellicce, i francesi tessero una serie di trattati militari, commerciali e diplomatici con i nativi. L'alleanza tra francesi ed indiani fu di lunga durata. I francesi non scacciarono gli indiani dalle loro terre come fecero gli inglesi, non li ridussero in condizioni di schiavit\u00f9 come fecero gli spagnoli e non cercarono di farli convertire al cattolicesimo. La Nuova Francia permise l'indipendenza dei nativi e non tent\u00f2 di sopprimere le pratiche religiose autoctone.\nNonostante le alleanze con le varie trib\u00f9 amerinde, i francesi furono in grado solamente di esercitare un vago controllo sulla maggior parte del territorio rivendicato in Nord America; gli insediamenti francesi furono limitati al fiume San Lorenzo. Prima della creazione del consiglio sovrano della Nuova Francia nel 1663, il territorio della Nuova Francia veniva sviluppato come colonia mercantile. Solo dopo l'arrivo dell'intendente Jean Talon nel 1665 la Francia diede la possibilit\u00e0 alla sua colonia di svilupparsi come quelle degli inglesi. Per\u00f2 c'era poco interesse in Francia di colonizzare l'America settentrionale, preferendo piuttosto dominare in Europa, pertanto per gran parte della sua storia la Nuova Francia fu pi\u00f9 sottopopolata e sottosviluppata rispetto alle dirimpettaie colonie inglesi. L'Acadia venne persa a favore dei britannici con il trattato di Utrecht nel 1713.\nNel 1699, le rivendicazioni territoriali francesi in Nord America si estesero ulteriormente, con la fondazione della Louisiana nel bacino del fiume Mississippi. L'estesa rete commerciale nella regione collegava il Canada con la Regione dei Grandi Laghi, fu mantenuta grazie a un vasto sistema di fortificazioni, molti di questi erano situati nel \"Pays des Illinois\" e nell'attuale Arkansas.\nMentre l'impero francese in Nord America cresceva, la Francia stava creando, in dimensioni assai pi\u00f9 piccole, ma molto redditizio, un impero nelle Indie occidentali. I francesi iniziarono ad insediarsi nel Sud America, pi\u00f9 o meno nell'attuale Guyana francese, a partire dal 1624; una colonia venne fondata a Saint Kitts nel 1625 (l'isola pass\u00f2 agli inglesi con il Trattato di Utrecht nel 1713). La Compagnie des \u00celes de l'Am\u00e9rique fond\u00f2 colonie in Guadalupa e Martinica nel 1635. Una colonia venne fondata anche nell'isola di Saint Lucia attorno al 1650.\nLe piantagioni di queste colonie furono sostenute dal lavoro degli schiavi neri importati dall'Africa. Bench\u00e9 si fossero create delle resistenze da parte degli autoctoni, la popolazione locale fu espulsa nel 1660.\nIl pi\u00f9 importante possedimento caraibico francese fu Saint-Domingue, la met\u00e0 occidentale dell'isola di Hispaniola, conquistata nel 1664. Nel Settecento Saint-Domingue divent\u00f2 la pi\u00f9 ricca colonia dei Caraibi, grazie alla produzione di zucchero. Anche l'altra met\u00e0 dell'isola fece parte dell'impero francese, ma venne restituita alla Spagna nel 1795.\nL'espansione in Africa e gli scontri con gli inglesi.\nL'espansione coloniale francese non si limit\u00f2 solo al Nuovo Mondo. In Senegal i francesi cominciarono a fondare empori commerciali gi\u00e0 dal 1624. Nel 1664 venne fondata la Compagnia francese delle Indie Orientali per competere nel commercio con l'Estremo Oriente. Colonie furono fondate anche in India, Chandernagor (1673) e Pondicherry nel sudest (1674), in seguito a Yanam (1723), Mahe (1725), e Karikal (1739). Altre colonie furono fondate nell'Oceano Indiano, nell\"\u00cele de Bourbon\" (R\u00e9union, 1664), \"\u00cele de France\" (Mauritius, 1718), e le Seychelles (1756).\nNella seconda met\u00e0 del XVIII secolo inizi\u00f2 una serie di conflitti, la guerra di successione austriaca, la guerra dei sette anni, la guerra d'indipendenza americana, le guerre della rivoluzione francese e le guerre napoleoniche, tra la Francia e le Gran Bretagna, che finirono con il ridimensionamento del primo impero coloniale francese. Questi conflitti sono anche definiti come la seconda guerra dei cent'anni.\nLa guerra dei sette anni, dopo i primi successi francesi a Minorca e in America del Nord, vide una grave sconfitta francese, con i britannici numericamente superiori nel Nordamerica (oltre un milione coloni britannici contro poco pi\u00f9 di cinquantamila coloni francesi) che conquistarono non solo la Nuova Francia (escluse le piccole isole di Saint-Pierre e Miquelon), ma anche la maggior parte delle colonie francesi delle Indie occidentali e tutti gli avamposti francesi nelle Indie orientali. I trattati di pace videro il ritorno alla Francia degli empori in India e delle isole caraibiche di Martinica e Guadalupa. La competizione per la conquista dell'India fu vinta dagli inglesi. Il Nordamerica fu interamente perso, la maggior parte della Nuova Francia fu conquistata dai britannici, eccetto la Louisiana che pass\u00f2 sotto gli spagnoli come pagamento per l'entrata in guerra della Spagna. Vennero cedute ai britannici le isole Grenada e Saint Lucia. Sebbene la perdita della Nuova Francia sia stata rimpianta in seguito, all'epoca non stimol\u00f2 alcun interesse.\nIl Trattato di Parigi del 1783 restituiva alla Francia Saint Lucia, ma la gran parte dei possedimenti anteriori non furono recuperati. Nel 1791 l'isola di Saint-Domingue, la perla dell'impero francese, fu sconvolta da una rivolta degli schiavi. Gli schiavi africani, capeggiati da Toussaint Louverture e, dopo la cattura da quest'ultimo, da Jean-Jacques Dessalines, tennero sotto scacco i francesi, gli inglesi e gli spagnoli, arrivarono alla fine all'indipendenza nel 1804. Intanto i britannici occuparono le rimanenti colonie francesi, che per\u00f2 furono restituite alla Francia con la Pace di Amiens del 1802. Il riacquisto della Louisiana nel 1800 non produsse successi, dato che la contemporanea rivolta a Saint-Domingue convinse Napoleone Bonaparte che il possedimento nordamericano era difficile da difendere, cosicch\u00e9 venne ceduto agli Stati Uniti nel 1803. Il tentativo di colonizzare l'Egitto, descritto anche nell'opera dello storico arabo Al-Gabarti, nel 1798 and\u00f2 incontro ad un insuccesso.\nIl rafforzamento tra il XIX e XX secolo.\nDopo le guerre napoleoniche e la fine del primo impero francese vennero tuttavia riprese gran parte delle colonie, in particolare Guadalupa e Martinica nelle Indie Occidentali, la Guyana francese in Sudamerica, diversi empori in Senegal, la \"\u00cele Bourbon\" (R\u00e9union) nell'Oceano Indiano, ed infine i possedimenti francesi nel subcontinente indiano. La Gran Bretagna comunque conquist\u00f2 Saint Lucia, Tobago, le Seychelles, e la \"\u00cele de France\" (Mauritius).\nIl vero inizio del secondo impero coloniale francese viene collocato nel 1830, quando la Francia inizi\u00f2 ad invadere l'Algeria, conquistata 17 anni dopo. Durante il secondo impero, sotto la guida di Napoleone III, fu tentato di stabilire un protettorato in Messico, ma l'intento fall\u00ec. L'intervento in Messico dur\u00f2 dal 1861 al 1867. Napoleone III riusc\u00ec a mettere sotto controllo francese la Cocincina (la parte meridionale dell'attuale Vietnam) con Saigon, oltre a un protettorato sulla Cambogia.\nFu dopo la guerra franco-prussiana del 1870\u20131871 e la fondazione della Terza repubblica (1871-1940) che la Francia acquis\u00ec la maggior parte dei suoi possedimenti coloniali. Dall'insediamento base in Cocincina, i francesi conquistarono Tonchino (l'attuale Vietnam settentrionale) e Annam (l'attuale Vietnam centrale) nel 1884-1885. Le suddette, insieme alla Cambogia e alla Cocincina, formarono l'Indocina francese nel 1887 (alle quali il Laos venne aggiunto nel 1893) Nel 1849 venne fondata la concessione francese di Shanghai, che dur\u00f2 fino al 1946.\nL'influenza francese fu estesa anche nel Nord Africa, con la formazione del protettorato in Tunisia nel 1881 (Trattato del Bardo). Poco a poco, il controllo francese si estese verso la fine dell'Ottocento nella maggior parte dell'Africa settentrionale, occidentale e centrale. Nell'impero francese vennero inclusi gli attuali stati della Mauritania, del Senegal, della Guinea, del Mali, della Costa d'Avorio, del Benin, del Niger, del Ciad, della Repubblica Centrafricana, del Congo, oltre all'enclave di Gibuti nell'Africa orientale (Somalia francese). Nel 1898 dal Senegal part\u00ec la missione Voulet-Chanoine, una spedizione militare, per conquistare il bacino del Ciad in modo da unificare i territori francesi nell'Africa occidentale. Questa missione oper\u00f2 congiuntamente ad altre due spedizioni, la Foureau-Lamy e la Gentil, che avanzarono, rispettivamente, dall'Algeria e dal Congo. Con la morte del signore musulmano Rabih az-Zubayr, la personalit\u00e0 pi\u00f9 importante della zona, e la creazione del Territorio Militare del Ciad nel 1900, la missione Voulet-Chanoine Mission complet\u00f2 i suoi obiettivi. La spietatezza della missione provoc\u00f2 scandalo a Parigi. Come parte della lotta per l'Africa, la Francia cre\u00f2 un asse territoriale da est a ovest nel continente da porre in contrasto con l'asse nord-sud britannico. Tutto ci\u00f2 port\u00f2 all'incidente di Fascioda, dove una spedizione condotta da Jean-Baptiste Marchand fu opposta ad una forza comandata da Lord Kitchener. La risoluzione della crisi port\u00f2 all\"Entente cordiale\". Durante la Crisi di Agadir nel 1911, la Gran Bretagna sostenne la Francia contro la Germania, cos\u00ec il Marocco divenne protettorato francese.\nIntanto i francesi crearono alcune colonie nell'Oceano Pacifico (Nuova Caledonia e Polinesia francese). Fu stabilito anche un codominio con la Gran Bretagna sulle Nuove Ebridi.\nLa Francia conquist\u00f2 le sue ultime colonie al termine della Prima guerra mondiale, quando ottennero il mandato sugli ex territori turchi della Siria e del Libano, oltre alle ex colonie tedesche del Togo e del Camerun. Il progetto coloniale francese nel tardo Ottocento e primo Novecento era visto come una missione civilizzatrice (\"mission civilisatrice\"), il principio per cui gli europei dovevano portare la civilt\u00e0 ai popoli considerati inferiori. Cos\u00ec gli ufficiali francesi intrapresero nelle colonie una politica di europeizzazione e francesizzazione, in particolare nell'Africa occidentale. Agli africani che adottarono la cultura francese, compreso l'uso della lingua francese e la conversione al Cristianesimo, furono garantiti i privilegi della cittadinanza francese.\nLa seconda guerra mondiale, la decolonizzazione e la fine.\nL'Impero coloniale francese inizi\u00f2 la sua caduta gi\u00e0 durante la seconda guerra mondiale, quando le varie porzioni dell'impero furono occupate dalle potenze straniere (Giappone in Indocina, Gran Bretagna in Siria, Libano, e Madagascar, gli USA e la Gran Bretagna in Marocco e Algeria, e l'Italia e la Germania in Tunisia). Comunque il controllo venne gradualmente ristabilito da Charles de Gaulle. L'Unione francese, inclusa nella costituzione del 1946, sostitu\u00ec il vecchio impero coloniale.\nLa Francia si dovette comunque subito confrontare con i movimenti anticolonialisti sorti nel dopoguerra. Paul Ramadier (SFIO) represse la rivolta del Madagascar tra il 1947 e il 1948. In Asia, Ho Chi Minh dichiar\u00f2 l'indipendenza del Vietnam. Nel 1946 inizi\u00f2 la prima guerra di Indocina che tenne impegnata la Francia fino alla sconfitta subita dai Viet Minh nel 1954. Anche in Camerun ci fu un'insurrezione nel 1955, capeggiata da Ruben Um Nyob\u00e9, ma venne repressa nel sangue. Nel maggio 1945 anche in Algeria scoppiarono dei moti, repressi con il massacro di S\u00e9tif e Guelma.\nSubito dopo la sconfitta in Vietnam, la Francia si trov\u00f2 invischiata in un'altra guerra di decolonizzazione in Algeria, la pi\u00f9 antica e maggior colonia del secondo impero. I movimenti di Ferhat Abbas e Messali Hadj avevano marcato il periodo tra le due guerre mondiali, ma entrambi i movimenti si radicalizzarono dopo la seconda. Nel 1945, il massacro di S\u00e9tif fu pianificato dall'esercito francese. La guerra d'Algeria inizi\u00f2 nel 1954. L'Algeria fu particolarmente problematica per i francesi, dato l'elevato numero di coloni europei, (o \"pieds-noirs\") che si insediarono durante i 125 anni di dominio francese. L'ascesa al potere di Charles de Gaulle nel 1958, nel mezzo della crisi, alla fine port\u00f2 l'indipendenza per l'Algeria con gli Accordi di \u00c9vian del 1962.\nL'Unione francese venne rimpiazzata con la nuova costituzione del 1958 dalla Comunit\u00e0 francese. Solo la Guinea rifiut\u00f2 con referendum di far parte della nuova organizzazione coloniale. Comunque la comunit\u00e0 francese si dissolse poco dopo; a tutte le colonie fu garantita l'indipendenza nel 1960, dopo referendum locali. L'indipendenza di Vanuatu nel 1980 sancisce formalmente la fine dell'Impero, ma alcune colonie preferirono restare a far parte della Francia, con lo status di dipartimenti d'oltremare. I critici del neocolonialismo sostengono che la \"Fran\u00e7afrique\" ha rimpiazzato il controllo diretto. Essi dimostrano che mentre de Gaulle garantiva l'indipendenza da una parte, creava nuovi legami grazie all'aiuto di Jacques Foccart, il suo consigliere per gli affari africani. Foccart sostenne in particolare la secessione del Biafra (o guerra civile nigeriana) verso la fine degli anni sessanta.\nDemografia.\nColoni francesi.\nDiversamente dagli altri paesi europei, la Francia speriment\u00f2 bassi livelli di emigrazione verso le Americhe, con l'eccezione degli Ugonotti. Ci\u00f2 nonostante, ci fu una significativa emigrazione di francesi cattolici negli ex-possedimenti francesi nel Nordamerica, in Acadia, in Canada e in Louisiana. Inoltre ci furono stanziamenti nelle Indie occidentali, nelle Isole Mascarene e in Africa.\nIl 31 dicembre 1687 una comunit\u00e0 di francesi ugonotti si stabil\u00ec in Sudafrica. La maggior parte di essi si insediarono nella Colonia del Capo; ben presto si integrarono con la popolazione di origine olandese. Dopo la fondazione di Qu\u00e9bec da parte di Champlain nel 1608, divenne la capitale della Nuova Francia. Nonostante venisse incoraggiata l'emigrazione in Canada, la Nuova Francia nel 1763 aveva solamente 65.000 abitanti. Dal 1713 al 1787, 30.000 coloni immigrarono dalla Francia a Saint Domingue. Nel 1805, quando i francesi lasciarono Saint Domingue (Haiti) a 35.000 coloni francesi furono concessi terreni nell'isola di Cuba.\nLa legge francese facilitava per migliaia di \"colons\" di origine francese, dalle colonie dell'Africa, dell'India e dell'Indocina, il rientro nella madrepatria. Si stima che nel 1945 20.000 \"colons\" vivessero a Saigon. 1,6 milioni \"pieds noirs\" emigrarono dall'Algeria, dalla Tunisia e dal Marocco. In pochi mesi nel 1962, 900.000 Franco-algerini lasciarono l'Algeria nella maggior ricollocazione etnica dalla fine della seconda guerra mondiale. Negli anni settanta, oltre 30.000 \"colons\" francesi lasciarono la Cambogia durante il regime dei Khmer rossi poich\u00e9 il governo di Pol Pot confisc\u00f2 le loro propriet\u00e0 terriere. Nel novembre 2004, diverse migliaia di francesi nella Costa d'Avorio lasciarono il paese dopo alcuni giorni di violenze.\nA parte i Franco-canadesi, i Qu\u00e9b\u00e9cois, gli Acadiani, i Cajuns, e i M\u00e9tis altre popolazioni di origine francese includono i \"Caldoches\" della Nuova Caledonia e i cosiddetti \"Zoreilles\" e i \"Petits-blancs\" delle varie isole dell'Oceano Indiano."}
{"id": "1355634", "revid": "118958835", "url": "https://it.wikipedia.org/wiki?curid=1355634", "title": "Hutchinson (casa editrice)", "text": "La Hutchinson &amp; Co. \u00e8 una casa editrice britannica fondata a Londra nel 1887. Si \u00e8 fusa con la Century Publishing nel 1985 per formare la Century Hutchinson; tale societ\u00e0 si \u00e8 poi riversata nella Random House nel 1989.\nLa Hutchinson \u00e8 specializzata nella pubblicazione di opere di narrativa di qualit\u00e0 e di opere biografiche. Fra gli autori che hanno esordito con opere di narrativa si ricordano Robert Harris, Sebastian Faulks, Barry Unsworth e Ruth Rendell. Fra le opere biografiche o autobiografiche pubblicate dalla \"Hutchinson\" si ricordano \"My Life\" di Bill Clinton, \"The Blair Years\" di Alastair Campbell e \"The Invisible Writing\" di Arthur Koestler."}
{"id": "1355635", "revid": "339392", "url": "https://it.wikipedia.org/wiki?curid=1355635", "title": "Kohsuke Akiyoshi", "text": ""}
{"id": "1355636", "revid": "196390", "url": "https://it.wikipedia.org/wiki?curid=1355636", "title": "India francese", "text": ""}
{"id": "1355637", "revid": "767487", "url": "https://it.wikipedia.org/wiki?curid=1355637", "title": "Il trafficone", "text": "Il trafficone \u00e8 un film commedia del 1974 diretto da Bruno Corbucci.\nTrama.\nUn magliaro napoletano in trasferta a Roma, mentre cerca di vendere ad un incrocio un giaccone di finta renna, incontra per caso Laura, una bella donna che lo invita a casa sua. Tra i due \u00e8 subito passione, ma l'inaspettato arrivo del marito sar\u00e0 l'inizio per il magliaro di una nuova esperienza in quanto verr\u00e0 pagato dallo stesso per essere stato sorpreso a letto con la moglie, e sbloccato cos\u00ec dalla sua impotenza psicologica. Cos\u00ec messo al corrente dalla moderna coppia delle teorie di William Masters e Virginia Johnson, pur senza una reale competenza aprir\u00e0 un centro di sessuologia per risolvere i problemi delle coppie e poter guadagnare tanto senza doversi pi\u00f9 arrangiare per mantenere la famiglia."}
{"id": "1355643", "revid": "1305772", "url": "https://it.wikipedia.org/wiki?curid=1355643", "title": "Ore disperate", "text": ""}
{"id": "1355645", "revid": "767487", "url": "https://it.wikipedia.org/wiki?curid=1355645", "title": "Attacchi di squalo del Jersey Shore del 1916", "text": "Gli attacchi di squalo del Jersey Shore del 1916 avvennero lungo la costa del New Jersey tra il 1\u00ba e il 12 luglio 1916, nei quali quattro persone rimasero uccise e una ferita. Dal 1916 gli studiosi portano avanti un dibattito a proposito di quale specie di squalo fu responsabile dell'accaduto e se altri animali ne furono coinvolti. Gli attacchi avvennero in un'estate caratterizzata da un'insolita ondata di caldo e da un'epidemia di poliomielite nel nord-est degli Stati Uniti, che fece spostare migliaia di persone nei resort del Jersey Shore. Attacchi di squali lungo la costa est degli Stati Uniti fino ai semitropicali stati della Florida, Georgia e Carolina del Sud erano rari, ma gli studiosi credono che l'incremento della presenza di squali e umani in acqua ebbe come conseguenza gli attacchi del 1916.\nLe reazioni locali e nazionali in seguito agli attacchi generarono un'ondata di panico e scatenarono la caccia allo squalo, che aveva come obiettivo eliminare i grandi squali predatori e salvare l'economia della comunit\u00e0 marittima del New Jersey. Le citt\u00e0 marittime aggiunsero alle spiagge pubbliche delle reti di metallo per proteggere i nuotatori. La conoscenza scientifica riguardante gli squali prima del 1916 era basata solo su congetture e speculazioni. Gli attacchi portarono subito gli ittiologi a fissare, per la comunit\u00e0, quali fossero le abilit\u00e0 degli squali e la natura dei loro attacchi. Ancora oggi non si sa con esattezza che specie di squalo fu quella che terrorizz\u00f2 la costa del New Jersey. All'epoca si ipotizz\u00f2 che il responsabile fosse uno squalo bianco \"(Carcharodon carcharias)\", pescato l\u00ec vicino, nel cui stomaco furono rinvenuti resti umani. Tuttavia alcuni attacchi avvennero anche nel fiume (Matawan Creek) l\u00ec vicino e lo squalo bianco non pu\u00f2 vivere in acque dolci; quindi si indic\u00f2 un nuovo responsabile, l'unico squalo che vive in acque dolci: lo squalo leuca \"(Carcharhinus leucas)\". Ci sono stati numerosi dibattiti e si \u00e8 giunti alla conclusione che il responsabile degli attacchi in mare fu lo squalo bianco che aveva nello stomaco resti umani, mentre nel fiume gli attacchi furono causati dallo squalo leuca. Quindi gli squali in azione furono due e non uno come si \u00e8 sempre pensato.\nGli episodi sono immediatamente entrati nella cultura popolare statunitense, dove gli squali sono caricature nei fumetti editoriali rappresentanti il pericolo. Gli attacchi ispirarono la stesura del libro di Peter Benchley \"Lo squalo\" (1974), storia di un grande squalo bianco che terrorizza l'immaginaria citt\u00e0 costiera di Amity. \"Lo squalo\" divenne un celebre film nel 1975 diretto da Steven Spielberg, nel quale tra l'altro l'episodio viene citato, ritenendo lo squalo bianco responsabile degli attacchi del New Jersey. Gli attacchi sono diventati anche oggetto di documentari per History Channel, Discovery Channel, e National Geographic Channel.\nRetroscena.\nNel 1916 molta gente di ogni classe sociale scese lungo le spiagge di New York e del New Jersey e, secondo il ricercatore Richard G. Fernicola, gli attacchi di squalo del Jersey Shore \"did not take place in a vacuum\" (\"non sono avvenuti in un luogo vuoto\"). Tra il 1880 e il 1920, lo standard di vita delle classi lavoratrici statunitensi nelle aree urbane come Filadelfia e New York miglior\u00f2 considerevolmente, ma le spese per alloggi, cibo, carburante e abbigliamento consumarono notevolmente il reddito delle famiglie. Gli uomini e le donne lavoratrici single spesso andavano ai nickelodeon, nei bar o nei saloon, nelle sale da ballo, a fare escursioni verso convenienti parchi di divertimento e spiagge quali Coney Island e il Jersey Shore. I ricchi americani viaggiavano altres\u00ec lungo la costa durante l'estate per fuggire dal caldo e dalle citt\u00e0 congestionate. Durante questo periodo il bagno in mare divenne un'attivit\u00e0 ricreativa molto popolare. \nL'estate del 1916 nel nordest fu mortale per i residenti di Philadelphia e New York che soffrivano per l'intensa ondata di caldo e per l'epidemia di poliomielite. Cercando sollievo, migliaia di viaggiatori si recarono alle spiagge del New Jersey quotidianamente utilizzando le linee ferroviarie che collegavano le grandi citt\u00e0 con le cittadelle turistiche come Long Branch, Asbury Park, Ocean Grove, e Atlantic City. Mentre in Europa si combatteva la Prima guerra mondiale, i vacanzieri guardavano gli U-Boot tedeschi mentre si aggiravano lontani dalle coste.\nLa gente visit\u00f2 le spiagge in numeri record. I bagnini erano preoccupati per gli squali, secondo il ricercatore Michael Capuzzo, ma non vedevano negli animali il pericolo maggiore. Capuzzo aggiunge che \"molti americani non avevano mai visto uno squalo eccetto in fotografie scattate sui giornali e disegni\" tratti da romanzi come \"Moby Dick\" (1851) di Herman Melville o \"Ventimila leghe sotto i mari\" (1870) di Jules Verne. &lt;br&gt;\nPrima del 1916, gli studiosi americani dubitavano che gli squali attaccassero le persone in acque temperate senza essere provocati, tanto che gli incidenti nelle acque temperate dei Caraibi, di Bombay, delle Hawaii e delle Figi vennero considerati dei casi \"anomali\". Gli eventi avvenuti nel Jersey Shore quell'estate del 1916 sorpresero e scioccarono turisti e accademici."}
{"id": "1355646", "revid": "400694", "url": "https://it.wikipedia.org/wiki?curid=1355646", "title": "Io e te abbiamo perso la bussola", "text": "Io e te abbiamo perso la bussola \u00e8 un album di Piero Ciampi, pubblicato nel 1973.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 90.\nTracce.\n\"Lato A\"\n\"Lato B\""}
{"id": "1355648", "revid": "767487", "url": "https://it.wikipedia.org/wiki?curid=1355648", "title": "Ore disperate (film 1955)", "text": "Ore disperate (\"The Desperate Hours\") \u00e8 un film del 1955 diretto da William Wyler, ispirato all'omonimo romanzo di Joseph Hayes.\nIl film ha avuto un remake, ore disperate (film 1990) diretto da Michael Cimino.\nTrama.\nUna tipica famiglia per bene americana, marito moglie e due figli, viene presa in ostaggio da tre evasi che si nascondono nella loro casa in attesa di completare il loro piano di fuga. Si instaura una competizione sul piano psicologico tra il capofamiglia e il capobanda, che mostra una velata ammirazione per l'occasionale rivale, mentre il pi\u00f9 giovane dei delinquenti, fratello del capo, \u00e8 attratto, comportandosi correttamente, dalla figlia maggiore. Pur se l'epilogo finale vedr\u00e0 la legge prevalere, il film non nasconde un sguardo di umanit\u00e0 verso i due fratelli criminali."}
{"id": "1355649", "revid": "767487", "url": "https://it.wikipedia.org/wiki?curid=1355649", "title": "Tutti per uno botte per tutti", "text": "Tutti per uno... botte per tutti \u00e8 un film del 1973 diretto da Bruno Corbucci.\nTrama.\nIl giovane Dart si arruola nei rangers nel Texas. Lascia quindi il suo paese natale ma, strada facendo, come un uomo d'affari francese che sta trattando un carico d'oro con il presidente Ortega, in cambio dei diritti di sfruttamento di alcune miniere."}
{"id": "1355650", "revid": "124160498", "url": "https://it.wikipedia.org/wiki?curid=1355650", "title": "India portoghese", "text": "LIndia portoghese, ufficialmente lo \"Stato dell'India\" (pt. \"Estado da \u00cdndia\") o \"Stato portoghese dell'India\", \u00e8 stata una piccola colonia dell'Impero portoghese, esistita tra il 1500 e il 1961. Aveva anche una sua inquisizione (v. inquisizione di Goa). Cess\u00f2 di esistere quando l'India, al rifiuto di Ant\u00f3nio de Oliveira Salazar di concederle, dopo Diu e Daman, anche Goa, invase quest'ultima.\nLo Stato dell'India portoghese \u00e8 stato fondato nel 1505 come un vicereame del Regno del Portogallo, sei anni dopo la scoperta di una rotta marittima tra il Portogallo e l'India, per servire come il plenipotenziario organo di governo di una serie di fortezze portoghesi e colonie d'oltremare. Il primo vicer\u00e9 fu Francisco de Almeida, che stabil\u00ec il suo quartier generale a Cochin (\"Cochim\", Kochi). I successivi governatori portoghesi non erano sempre di rango vicereale. Dopo il 1510, la capitale del vicereame portoghese \u00e8 stata trasferita a Goa. Fino al XVIII secolo, il governatore portoghese di Goa ha autorit\u00e0 su tutti i possedimenti portoghesi nell'oceano Indiano, dall'Africa meridionale al Sud-est asiatico. Nel 1752 il Mozambico portoghese ha avuto il suo proprio governo separato e nel 1844 il governo portoghese dell'India ha cessato di amministrare il territorio di Macao, Solor e Timor portoghese, e la sua autorit\u00e0 era limitata al possedimenti coloniali della costa del Malabar dell'India.\nAl momento della indipendenza dalla Gran Bretagna nel 1947, l'India portoghese comprendeva una serie di enclavi sulla costa occidentale dell'India, tra cui la stessa Goa, nonch\u00e9 le enclavi costiere di Daman (portoghese: \"Dam\u00e3o\") e Diu, e le enclavi di Dadra e Nagar Haveli, che si trovano nell'entroterra di Daman. I territori dell'India portoghese a volte sono stati indicati collettivamente come Goa. Il Portogallo ha perso queste ultime due enclavi nel 1954 e, infine, le altre tre nel dicembre del 1961, quando sono state prese dall'India con un'azione militare (anche se il Portogallo ha riconosciuto la sovranit\u00e0 indiana solo nel 1975, dopo la Rivoluzione dei garofani e la caduta del regime dell'Estado Novo).\nDa allora, il Portogallo ha ripristinato le relazioni diplomatiche con l'India, a partire dal riconoscimento della sovranit\u00e0 indiana sull'antico Stato portoghese dell'India. Tuttavia, ai suoi abitanti che lo desideravano, \u00e8 stata data la possibilit\u00e0 di mantenere la cittadinanza portoghese, limitata nel 2006 solo per i nati sotto il regime portoghese.\nStoria.\nIl primo contatto portoghese coll'India \u00e8 avvenuto il 20 maggio del 1498, quando Vasco da Gama gett\u00f2 l'ancora a Calicut. Dopo alcune controversie con i commercianti arabi che detenevano il monopolio delle spezie attraverso percorsi via terra, Vasco da Gama riusc\u00ec a ottenere di un'ambigua lettera di concessione dei diritti commerciali dallo Zamorin, il governatore locale di Calicut, ma dovette uscire in mare senza preavviso, dopo che lo Zamorin aveva insistito che egli aveva venduto tutti i suoi beni come garanzia. Vasco da Gama mantenne i suoi beni, ma lasci\u00f2 il paese, lasciando sul posto alcuni portoghesi con l'ordine di stabilire un porto commerciale.\nDal ritorno di da Gama, la Corona del Portogallo inizi\u00f2 a organizzare l'invio periodico (annuale) di flotte in India: la c.d. Armata d'India.\nNel 1510, l'ammiraglio Afonso de Albuquerque sconfisse i sultani di Bijapur, in una disputa sulla sovranit\u00e0 territoriale in favore di un governatore locale, Timayya, che port\u00f2 all'insediamento dei portoghesi a Velha Goa (v.si Conquista portoghese di Goa). Goa divenne cos\u00ec il centro del governo indiano e la residenza del vicer\u00e9 o governatori dell'India.\nNel frattempo, i portoghesi avevano conquistato molti territori del Sultanato di Gujarat: Daman (occupato nel 1531, formalmente ceduto nel 1539), Salsette (\"Salcete\"), Bombay (ora Mumbai) e Vasai (occupata nel 1534) e Diu (ceduto nel 1535). Questi beni diventarono la \"Prov\u00edncia do Norte\" dell\"Estado da \u00cdndia\", che si estendeva su 100\u00a0km di costa da Daman a Chaul. La provincia era governata dalla fortezza di Chaul.\nLe stesse costituivano i primi territori coloniali o Velhas Conquistas.\nMumbai sarebbe stata ceduta all'Impero britannico nel 1661 come dote per il matrimonio tra l'Infanta Donna Caterina di Braganza, principessa di Beira, e il re Carlo II d'Inghilterra. Tra il 1713 e il 1788, la superficie di Goa triplic\u00f2 con l'incorporazione delle \"Novas Conquistas\". Tuttavia furono molti i centri che nella prima met\u00e0 del secolo sono stati conquistati dai Maratti. La maggior parte della \"Provincia del Nord\" fu perduta progressivamente fino al 1739. Il Portogallo ha preso possesso di Dadra e Nagar Haveli nel 1779. Intorno alla met\u00e0 del secolo i possedimenti indiani (Estado da \u00cdndia) componevano un Viceregno, che aveva per capitale Goa (1510) da cui dipendevano direttamente i centri di Panjim, Angediva, Divar, Benasterim. Gli altri governatorati erano costituiti da:\nVi dipendevano inoltre la \"Capitan\u00eca General do Mo\u00e7ambique\" (Mozambico e Sofala fino al 1752 con i governatorati di Mozambico, Quelimane, Tete, Quiloa, Nova Sofala, Sena, Inhambane, Zumbo, Luabo, Querimbe e isole di Cabo Delgado e il governo militare di Forte Jesus a Mombasa (1628-1783), la fattoria commerciale a Mascate. Inoltre vi erano una serie di vasti latifondi privati nella regione detta \"Zambesia\", appartenenti a varie famiglie portoghesi (Massangan, Gorongola, Massagir,\nMaranga).\nNel 1843 la capitale venne trasferita a Panaji, poi ribattezzato \"Nova Goa\", quando divenne ufficialmente la sede amministrativa del governo dell'India portoghese, sostituendo la citt\u00e0 di Goa (ora \"vecchia Goa\"), anche se il Vicer\u00e9 ha vissuto l\u00ec dal 1\u00ba dicembre del 1759. Prima di trasferirsi in citt\u00e0, il vicer\u00e9 ha fatto rimodellare la fortezza di Yusuf Adil Shah (Adil Khan o Hidalc\u00e3o per i portoghesi), trasformandola in un palazzo.\nDopo che l'India guadagn\u00f2 l'indipendenza dalla Gran Bretagna nel 1947, il Portogallo rifiut\u00f2 di negoziare il trasferimento dei propri territori coloniali sotto la sovranit\u00e0 dello Stato indiano. Il 12 dicembre 1961, con l'operazione Vijay dell'esercito indiano, Goa fu occupata e annessa all'Unione indiana. Assieme a Daman e Diu divenne un cosiddetto \"territorio dell'Unione\" indiana. Il 30 maggio 1987 Goa divenne il venticinquesimo Stato indiano, mentre Daman e Diu rimasero territori dell'Unione.\nComponenti nel 1947.\nTre enclave:"}
{"id": "1355651", "revid": "767487", "url": "https://it.wikipedia.org/wiki?curid=1355651", "title": "Snakes in the Playground", "text": "Snakes in the Playground \u00e8 il sesto album pubblicato dalla heavy/christian metal band Bride, nel 1992.\nIl disco.\nDisco molto influenzato da Guns N' Roses, Bon Jovi, country, blues, funky inizia con uno dei migliori pezzi del cd, \"Rattlesnake\", basato sul puro hard rock anni '80.\nPassata questa canzone \u00e8 il turno di \"Would You die for me\". I primissimi secondi sembrano rievocare il riff di Heartbreaker dei Led Zeppelin. La voce di Dale Thompson, \u00e8 a met\u00e0 strada tra quella di Axl Rose e Jon Bon Jovi. Dopo un breve vociferare inizia \"Psychedelic super Jesus\", hard rock condito con uno strato leggerissimo di rock-blues. Il cantante in un particolare attimo della canzone sembra rievocare la \"performance hot\" di Robert Plant in Whole lotta love (\"Led Zeppelin II\"). \"Fallout\" sembra riprendere il brano precedente anche se con un ritmo pi\u00f9 accattivante. Finalmente siamo giunti al country-blues di \"Saltriver shuffle\" song di breve durata che si conclude con un richiamo a Rattlesnake. Probabilmente la successiva \"Dust through a fan\" \u00e8 allo stesso livello di Rattle Snake.\nSegue \"I miss the rain\" e a questo punto troviamo una ghost track di 21 secondi, strumentale, con finale quasi grunge che fa da apripista al brano successivo: \"Don't use me\", in perfetto stile Bon Jovi con il basso di Rick Foley in evidenza che scandisce il tempo. Seguono \"Picture perfect\", \"Love Money\" e \"Some things never change\": hard-rock misto a funky. Altra ghost track che apre le porte per la ballad \"Goodbye\" conclude il lavoro."}
{"id": "1355655", "revid": "125681992", "url": "https://it.wikipedia.org/wiki?curid=1355655", "title": "Il ficcanaso", "text": "Il ficcanaso \u00e8 un film del 1981 diretto da Bruno Corbucci.\nTrama.\nL'ipersensibile Luciano Persichetti \u00e8 convinto di avere dei poteri paranormali e riceve dei messaggi premonitori che vengono interpretati da Susanna, un'avvenente studiosa di parapsicologia di cui lui \u00e8 innamorato. Luciano \u00e8 inoltre perseguitato da un misterioso assassino che si fa chiamare \"l'Angelo Custode\" ed il tutto avviene mentre la polizia sospetta che sia Luciano ad essere l'autore dei delitti compiuti.\nPrima che il mistero venga chiarito, Luciano viene cos\u00ec coinvolto in una serie di avventure tragicomiche e fino a quando si scopre che l'autore delle telefonate minacciose e l'assassino ricercato sono un'altra persona, Luciano pu\u00f2 sentirsi risollevato. \nNello stesso momento per\u00f2, Susanna scopre che i poteri paranormali di Luciano non sono reali e cos\u00ec perde il suo interesse per lui."}
{"id": "1355665", "revid": "767487", "url": "https://it.wikipedia.org/wiki?curid=1355665", "title": "Spia spione", "text": "Spia spione \u00e8 un film del 1967 diretto da Bruno Corbucci.\nTrama.\nCarlo, un giovane e ingenuo cameriere, sogna di vivere delle avventure degne di un agente segreto.\nFra un sogno ad occhi aperti e un turno di lavoro nel locale notturno nel quale \u00e8 dipendente, cerca anche di sedurre la sua vicina, l'affascinate giornalista Claudine, invitandola senza successo ad uscire con lui.\nQuello che Carlo ignora, \u00e8 che una banda di malviventi sorveglia il suo appartamento allo scopo di organizzare un furto con scasso. L'appartamento di Carlo si trova infatti al primo piano di un grande edificio borghese, i cui locali del pianterreno sono occupati dalla filiale di una banca.\nIl gruppo di malviventi, guidato da un pittoresco personaggio chiamato \"Il Professore\" ha bisogno di penetrare nell'appartamento di Carlo per fare un sopralluogo. Visto che il loro complice specialista dello scasso \u00e8 disponibile soltanto di giorno, sono costretti ad effettuare il sopralluogo mentre Carlo \u00e8 in casa. Per fare in modo che l'ingenuo cameriere non si accorga di nulla, uno dei membri della banda, l'affascinante Ursula, decide di incontrare Carlo e di farsi sedurre da lui. In questo modo, mentre Ursula tiene occupato a letto il padrone di casa, i membri della banda prendono le necessarie misure per stabilire il punto esatto dove forare il pavimento.\nLa notte stessa, mentre Carlo \u00e9 al lavoro, la banda penetra di nuovo nell'appartamento per effettuare il colpo. Dopo avere perforato il pavimento ed essere scesi nella camera blindata della banca, i malviventi si impossessano di una grande quantit\u00e0 di denaro contante. Dal canto suo, il Professore si interessa unicamente ad un piccolo gioiello conservato in una cassaforte separata. Si tratta del campione di una nuova lega di metallo ultra resistente destinata alle testate atomiche e alle astronavi. Il Professore infatti, non \u00e9 un delinquente qualsiasi, ma lavora per una potente organizzazione di spionaggio.\nNel frattempo, Carlo, ancora sotto l'effetto dello choc passionale derivante dal fatto di essere stato sedotto da Ursula, combina un guaio dopo l'altro mentre \u00e9 al lavoro, e finisce par farsi licenziare dal padrone. Tornato mestamente a casa, precipita distrattamente nel buco che i rapinatori hanno aperto nel pavimento della sua camera, col risultato di sorprenderli in pieno furto.\nLa banda prende Carlo prigioniero e risale con lui nel suo appartamento, con l'intenzione di eliminarlo. Ma qualcuno suona alla porta: si tratta della vicina di casa Claudine, che ha finalmente deciso di accettare l'invito di Carlo. I banditi fingono di essere degli amici di Carlo e si fanno trovare da Claudine tutti seduti ad un tavolo mentre giocano a carte con lui. Nascosto sotto il tavolo, il Professore minaccia Carlo, costringendolo a dire a Claudine che non ha tempo per lei. Per completare la messinscena, dalla camera da letto arriva Ursula seminuda, la quale invita Carlo a raggiungerlo.\nIndignata dalla situazione, Claudine lascia l'appartamento sbattendo la porta. I banditi pensano adesso di potere infine eliminare Carlo, ma il Professore si rende conto che la cosa non \u00e8 pi\u00f9 possibile perch\u00e9 lui voleva effettuare il colpo senza lasciare la minima traccia, ma adesso Claudine, che li ha visti insieme a Carlo, \u00e8 diventata una testimone pericolosa.\nLa banda di malviventi prende quindi la fuga in automobile portandosi dietro il goffo cameriere, con l'intenzione questa volta di eliminarlo una volta arrivati all'estero. Dopo qualche tragicomico tentativo di sottrarsi alla prigionia da parte di Carlo, la banda arriva in aperta campagna, dove un piccolo aereo da turismo li attende per portarli fuori dalle frontiere. Ma in quel momento, una banda rivale li intercetta e li attacca, e ne risulta una furibonda sparatoria. Mentre Ursula e gli altri membri della banda rispondono al fuoco, il Professore porta Carlo con s\u00e9 sull'aereo e i due prendono il volo senza aspettare gli altri.\nDopo un avventuroso viaggio, durante il quale Carlo \u00e9 costretto a improvvisarsi pilota d'aereo, i due arrivano in Spagna dove un'altra complice del professore li attende per portarli in un lussuoso hotel sul mare.\nIl Professore, che ha bisogno di un uomo di paglia per un'altra pericolosa missione, e rendendosi conto dell'ingenuit\u00e0 di Carlo, pensa di servirsi di lui, facendogli credere di potere diventare un vero agente segreto. Carlo accetta senza esitare la proposta, trovandosi coinvolto in una nuova serie di bizzarre situazioni."}
{"id": "1355672", "revid": "44939", "url": "https://it.wikipedia.org/wiki?curid=1355672", "title": "Ascorbato", "text": ""}
{"id": "1355675", "revid": "709565", "url": "https://it.wikipedia.org/wiki?curid=1355675", "title": "Lone Ranger (serie animata)", "text": "Lone Ranger \u00e8 una serie televisiva a disegni animati western statunitense, prodotta nel 1980 dalla Filmation (in coproduzione con la \"Lone Ranger Television, inc.\") e composta di 2 stagioni: 16 episodi da 20 minuti nella prima, 12 da 10 minuti nella seconda.\nSi basa sui personaggi creati da George W. Trendle nel 1933, ispirati al mito di Zorro e Robin Hood.\nI protagonisti sono Lone Ranger, ranger solitario, e il suo amico Tonto, un silenzioso nativo americano, impegnati a far rispettare la legge nei territori anarchici del selvaggio west.\nSinossi.\nQuesto cartone narra le avventure di Lone Ranger, il ranger solitario, un cowboy dal viso coperto da una maschera, e del suo amico Tonto, che cavalcano vagabondando per il selvaggio west, raddrizzando i torti e consegnando i colpevoli alla giustizia. Le loro avventure si svolgono nel periodo cosiddetto \"era della ricostruzione\", un'era di industrializzazione, un periodo di pace ma anche di anarchia, pieno di lestofanti, caporioni e sfruttatori. Lone Ranger e Tonto riportano la giustizia per ogni dove passano, facendo uso solo di armi come intuito, astuzia e della loro perizia nella vita di frontiera, ricorrendo alle pistole e altre armi da fuoco soltanto nelle situazioni ineludiubili.\nAl termine dell'avventura, prima di andarsene via sul suo cavallo Silver, il ranger regala una pallottola d'argento a quegli uomini coraggiosi che hanno lottato al suo fianco, che soltanto ora, mentre se ne sta andando, si domandano quale fosse il nome di quell'eroe.\nLa colonna sonora si costituisce di alcuni brani musicali composti appositamente, oltre a quello che \u00e8 il classico motivo delle apparizioni televisive di Lone Ranger, la carica della cavalleria tratta dall'opera di Gioachino Rossini: Guglielmo Tell. Anche questa serie Filmation ha inserite delle morali all'epilogo, nelle quali Lone Ranger, o Tonto, parla delle innovazioni tecniche e sociali di cui \u00e8 stato testimone nel corso della puntata.\nEpisodi.\nStagione 1\nStagione 2"}
{"id": "1355679", "revid": "767487", "url": "https://it.wikipedia.org/wiki?curid=1355679", "title": "Peggio per me... meglio per te", "text": "Peggio per me... meglio per te \u00e8 un film del 1967 diretto da Bruno Corbucci.\nTrama.\nTony Romanelli \u00e8 un pilota di linea civile. Essendo sempre in giro per l'Europa ha la tentazione di divertirsi con delle belle ragazze straniere nonostante sia fidanzato con la bella Marisa."}
{"id": "1355686", "revid": "767487", "url": "https://it.wikipedia.org/wiki?curid=1355686", "title": "Skin for Skin", "text": "Skin for Skin \u00e8 per ora l'ultimo album pubblicato dalla heavy/christian metal band Bride, nel 2006.\nIl disco.\nSembrava realmente giunto il definitivo crepuscolo per la white band di Louisville: annunciato lo scioglimento dopo quattordici album studio e diverse altre pubblicazioni, ci si era rassegnati al fatto che \"This Is It\" rappresentasse il loro ultimo album. Ma i fratelli Thompson da quell'annuncio a breve si sono accorti che da esprimere ne avevano ancora, e cos\u00ec affiancati dal bassista Lawrence Bishop e con guest i drummer Jason Lewis e Mark Gray ma soprattutto il chitarrista solista Steve Osborne, ecco che in pochi mesi viene aggiunto un nuovo capitolo alla loro lunga storia: \"Skin For Skin\" segue, scavando ancor pi\u00f9 in profondit\u00e0, il solco lasciato dal predecessore, ma qui pi\u00f9 che hard rock \u00e8 un come back al primissimo stile, quell'heavy a tratti progressivo proprio del disco \"Live To Die\"; o almeno ci\u00f2 accade nella prima parte del disco.\n\"The Calm\", intro industrial fa da prologo e subito dopo inizia la title track, con cavalcate heavy e lead che fila le armonie; aggressiva \u00e8 anche la voce di Dale, lontana anni luce dagli acuti fenditimpani di inizio carriera, ma lo stesso di buon livello. Un chorus che rimanda alla psichedelia non limita il nuovo brano, \"End of Days\", dall'essere molto vicino al thrash.\nMid-tempo possente con coretti fascinosi vagamente dimessi e disincantati, ma anche riffoni squassanti ed acuti per \"Take the Medication\"; simile ma pi\u00f9 progressiva \u00e8 \"Inside Ourselves\". Melodie ricercate non easy listening farcite di acuti ed assoli per \"Hard to Kick\", la cui ritmica sperimentale viene ricamata da una lead guitar. Da ricordare anche il settimo pezzo \"Fuel and Fire\", grintoso e prog, pu\u00f2 vantare una partitura dall'affascinante pathos ombroso. Buon refrain per la prog oriented \"Breathless\", \"Prodigious Savant\" \u00e8 invece una ballad piano-acustica. Da questo punto del disco si cambia genere, ci sono infatti song di tipo country, hard rock, nu metal e una ballad finale."}
{"id": "1355690", "revid": "767487", "url": "https://it.wikipedia.org/wiki?curid=1355690", "title": "Danton (film 1983)", "text": "Danton \u00e8 un film del 1983 diretto da Andrzej Wajda.\nIspirato al dramma storico \"L'affare Danton\" (1929), opera della polacca Stanis\u0142awa Przybyszewska, il film racconta le ultime settimane di Georges Jacques Danton, uno dei protagonisti della Rivoluzione francese, dalla fine di marzo al 5 aprile 1794, quando venne giustiziato con la ghigliottina.\nTrama.\nDanton torna a Parigi dopo un breve periodo passato nella natale Arcis-sur-Aube. Deciso a lottare contro la violenza del Terrore, non riuscir\u00e0 per\u00f2 a convincere Robespierre che la pace, il benessere e la tranquillit\u00e0 sono tutto quello che il popolo desidera. Per essersi opposto alle istituzioni rivoluzionarie ed al Comitato di salute pubblica, finir\u00e0 condannato alla ghigliottina dopo un processo politico.\nLa narrazione quindi si svolge seguendo un doppio binario: da una parte mostrare la dimensione utopistica, illuminista e giusnaturalistica del giacobinismo iniziale e dei moti rivoluzionari; e dall'altra - attraverso i personaggi chiave, come quello di Robespierre - sottolinearne l'involuzione dittatoriale, antidemocratica. La rivoluzione diviene quindi da strumento per l'emancipazione a retorica di un potere dispotico. L'ultima scena, quella del bambino che recita a memoria la dichiarazione dei diritti dell'uomo, \u00e8 evocativa in tal senso."}
{"id": "1355695", "revid": "1987129", "url": "https://it.wikipedia.org/wiki?curid=1355695", "title": "Castello di Rivalta", "text": "Il castello di Rivalta \u00e8 un imponente complesso fortificato che si trova a Rivalta, frazione del comune italiano di Gazzola, in provincia di Piacenza.\nPosto su una ripida scarpata (\"ripa alta\") prospiciente la riva del fiume Trebbia, ha una posizione di poco elevata ma che consente un'ampia panoramica sul greto, che in questo punto \u00e8 molto ampio, e la campagna circostante. Il castello di Rivalta, insieme a quello di Statto e ai castelli di Montechiaro e di Rivergaro, posti sulla sponda opposta della Trebbia, collocati alle pendici dei primi rilievi, dove il fiume, a sud incassato tra i monti, comincia a scorrere nella pianura Padana; controllavano l'accesso alla val Trebbia del \"caminus Genue\", un tempo importante via di comunicazione con il Genovesato e, quindi, il mare.\nIl castello fa parte dell'Associazione dei Castelli del Ducato di Parma, Piacenza e Pontremoli.\nStoria.\nLa zona di Rivalta fu, probabilmente, sede di una torre di avvistamento o di un piccolo accampamento fortificato, gi\u00e0 in epoca romana; nelle sue vicinanze fu combattuta nel 218 a.C. la battaglia della Trebbia nella quale le truppe cartaginesi di Annibale sconfissero le truppe romane guidate dal console Tiberio Sempronio Longo.\nLa prima testimonianza scritta sul castello \u00e8 un atto di acquisto risalente al 1025. Nel 1048 venne donato al monastero di San Savino di Piacenza da parte dell'imperatore. Nel XII secolo era sotto giurisdizione dei Malaspina, che dominavano i territori dalla Lunigiana fino alla val Staffora.\nNel 1255 Oberto Pallavicino, podest\u00e0 di Piacenza di fede ghibellina, ordin\u00f2 la distruzione di questo e degli altri presidi dei Malaspina, in quanto legati alla fazione opposta. Nel primo decennio del XIV secolo i Ripalta lo cedettero a Obizzo Landi, la cui famiglia avrebbe mantenuto il possesso del castello nei secoli successivi. Nel 1322 il castello venne raso al suolo dalle truppe di Galeazzo I Visconti il quale, inizialmente alleato della famiglia Landi, si era probabilmente innamorato di Bianchina, moglie di Obizzo Landi.\nDopo la morte di Obizzo Landi il castello fu conteso tra due dei suoi figli: Pietro e Galvano; la contesa per la propriet\u00e0 termin\u00f2 a favore di Galvano con l'assassinio di Pietro; da questo fatto storico deriva la leggenda che vuole il fantasma di Pietro tornare nel castello quando in esso sosta uno dei discendenti di Galvano.\nNel 1412 il feudo di Rivalta venne confermato alla famiglia Landi, da parte del duca di Milano Filippo Maria Visconti che concede anche il titolo di conte a Manfredo Landi; pochi anni dopo, lo stesso Filippo Maria Visconti tolse il castello ai Landi, sospettati di esser parte di una ribellione antiviscontea, concedendolo a Niccol\u00f2 Piccinino, che mantenne il potere sul castello per qualche anno prima della riconquista da parte di Manfredo Landi.\nTra il XV e il XVIII secolo, per volont\u00e0 di Manfredo Landi, il castello sub\u00ec profonde trasformazioni che adattarono l'edificio alle nuove necessit\u00e0 militari causate dall'introduzione dell'artiglieria. I lavori furono curati dall'architetto Pietro Antonio Solari, che, trasferitosi successivamente in Russia, si sarebbe occupato anche di alcuni lavori sul Cremlino.\nNel 1636 il castello sub\u00ec l'assedio da parte di un contingente spagnolo formato da uomini e comandato dal generale Gil De Has.\nIn seguito l'edificio sub\u00ec ulteriori lavori, finalizzati questa volta alla trasformazione in dimora signorile: venne aggiunto un ulteriore corpo di fabbrica sviluppato intorno a un cortile dotato di porticato e loggiato. Nel corso del XVIII secolo il cortile fu ulteriormente rimaneggiato subendo una variazione dell'ordine delle finestre.\nIn quel secolo il castello viene saccheggiato per due volte: nel 1746 da parte dei soldati tedeschi guidati dal generale Berenklau e nel 1799 da parte dei soldati francesi al comando del generale MacDonald.\nNel 1808 il ramo della famiglia Landi conti di Rivalta e marchesi di Gambaro si estinse; il possesso del castello pass\u00f2, quindi, al ramo dei Landi conti di Caselle e marchesi di Chiavenna. Negli ultimi anni del XIX secolo l'edificio venne comprato da parte del conte Carlo Zanardi Landi di Veano, rimanendo, in seguito, nelle propriet\u00e0 dei suoi eredi. Nella seconda met\u00e0 del XX secolo il castello e il borgo, scelti dalla famiglia Zanardi Landi come residenza, sono stati sottoposti a lavori di restauro finalizzati al recupero delle strutture medievali.\nStruttura.\nIl complesso fortificato di Rivalta \u00e8 composto dal castello vero e proprio e da un borgo fortificato medievale le cui parti risalgono ai secoli compresi tra il XIII e il XVII.\nIl borgo.\nAll'esterno del borgo si trova l'oratorio della Madonna del Ponte, edificio religioso caratterizzato dalla pianta di forma ottagonale, ottenuto riadattando una torre medievale originariamente parte del ponte levatoio che permetteva l'accesso al borgo; di questo ponte levatoio non rimane pi\u00f9 nulla eccetto la torre adattata a oratorio.\nL'ingresso del borgo \u00e8 costituito da un arco a sesto acuto ogivale, superato il quale si trova il dongione, caratterizzato dalla pianta quadrata e alto , edificato in mattoni e ciottoli, originariamente torre principale di tutto il complesso, assunse, in seguito, la funzione di torre di avvistamento, nonch\u00e9 di abitazione. Questa torre, che rimane una delle poche costruzioni medievali ancora visibili dell'intero complesso, presenta evidenti tracce di danneggiamenti opera di colpi di cannone dovute ai diversi assedi a cui fu sottoposto il castello. La cinta muraria del borgo comprende una torre di forma semicircolare, posta sul lato meridionale del complesso, una torretta, posta nell'angolo nord-est e un alto terrapieno posto a difesa della fortificazione lungo il greto del fiume.\nIl castello.\nIl castello presenta una planimetria quadrangolare, con un cortile interno circondato da un doppio ordine di logge. In un angolo svetta la torre, di forma cilindrica, la cui realizzazione avvenne probabilmente poco prima dell'inizio del XVIII secolo, sovrastata da un \"torresino\" di fattura particolare, che si eleva al di sopra della torre stessa, da una piattaforma dotata di beccatelli e merli; la torretta si caratterizza come elemento caratteristico del complesso, essendo totalmente dissimile dalle altre torri del piacentino. Elementi simili si possono trovare, invece, pi\u00f9 frequentemente in area lombarda. Nei pressi della sommit\u00e0 si trova un cammino di ronda agibile, da cui si gode di una visione panoramica sulle campagne adiacenti e sul parco del castello.\nIl cortile interno \u00e8 decorato con fregi realizzati in cotto, capitelli, cornici e medaglioni in terracotta opera dell'architetto Antonio da Lugano e di Antonio da Pavia; queste decorazioni contengono al loro interno ritratti di alcuni membri della famiglia Landi e i simboli delle principali famiglie nobiliari caratterizzate da legami di parentela con i Landi.\nLa forma della facciata deriva dai lavori effettuati durante il XVIII secolo e presenta elementi neoclassici come il timpano di forma triangolare. Su di essa \u00e8 riportata la scritta \"Svevo sanguine laeta\" a ricordo del legame di parentela stretto nel corso del XIII secolo dalla famiglia Landi con la famiglia reale sveva. Sempre al Settecento risale lo scalone che conduce al primo piano.\nAl suo interno spiccano la presenza di un salone d'onore lungo realizzato nel corso del Quattrocento e dotato di un grande camino, della cappella interna, che presenta decorazioni di gusto barocco e della biblioteca, che contiene una serie di incisioni rappresentanti alcuni celebri pittori italiani e europei. Gli interni ospitano anche il museo permanente del costume militare, dove sono conservati, tra gli altri, due vessilli originariamente esposti sui pennoni di imbarcazioni impegnate nella battaglia di Lepanto riportanti lo stemma degli Scotti di Sarmato che presero parte alla contesa in supporto al duca Alessandro Farnese, e il museo parrocchiale.\nChiesa di San Martino.\nCostruzione quattrocentesca, edificata su di un edificio sacro preesistente di cui sono stati trovati alcuni resti in operazioni di scavo condotte nella zona absidale dell'edificio e che venne citata per la prima volta nel 1037 quando fu donata al monastero di San Savino di Piacenza.\nL'edificio, in stile romanico lombardo, \u00e8 preceduto da un sagrato elevato rispetto al piano del borgo e accessibile tramite una scalinata in arenaria. La facciata \u00e8 a capanna monocuspidata e presenta sugli angoli delle lesene realizzate in pietra che corrono per tutta la sua altezza. La chiesa presenta una pianta basilicale a navata singola con soffitto a capriate formato da tre campate, separate tra loro da archi a sesto acuto. Su ogni lato sono presenti tre cappelle votive che si aprono sulla navata tramite archi a tutto sesto. Ospita decorazioni in cotto e tele del pittore seicentesco Ferrante di Bologna.\nParco.\nIl parco, realizzato durante i lavori di ampliamento condotti durante il XVIII secolo circonda il castello isolandolo dal resto del borgo e conserva al proprio interno diversi alberi secolari."}
{"id": "1355702", "revid": "2010557", "url": "https://it.wikipedia.org/wiki?curid=1355702", "title": "Consiglio comunale giovani", "text": "Il Consiglio Comunale dei Giovani e il Consiglio Comunale dei Ragazzi, sigle C.C.G. e C.C.R.) \u00e8 un organo istituzionale consultivo creato in alcune localit\u00e0 italiane e straniere, che \u00e8 impostato sulla falsariga del Consiglio comunale \"adulti\", ma \u00e8 composto di soli ragazzi e adolescenti.\n\u00c8 dunque un organo di rappresentanza che viene eletto a suffragio universale da tutti i giovani di et\u00e0 (in genere) compresa tra i 15 e i 21 o tra i 15 e 25 anni (come ad Albano Laziale), residenti o domiciliati nel territorio comunale.\nPossono candidarsi alle elezioni del Consiglio dei Giovani ragazze e ragazzi fra i 15 e i 25 anni di et\u00e0. Gli eletti resteranno in carica per due o tre anni, in base al regolamento adottato dai Comuni.\nI Consigli dei Giovani sono, dunque, organismi di rappresentanza democratica di tutti i giovani residenti nel territorio di riferimento, con funzioni consultive di natura preventiva e obbligatoria su tutti gli atti amministrativi, varati dal Comune, che riguardano i giovani. Il Comune, quindi, non potr\u00e0 deliberare in materia di politiche giovanili senza prima aver consultato formalmente il Consiglio dei Giovani.\nIl Consiglio dei Giovani \u00e8 tenuto a mettere in atto delle iniziative autonome per promuovere la partecipazione dei giovani alla vita politica del Comune; per informare i giovani sulle attivit\u00e0 dell'ente locale e su quanto li riguarda da vicino (come per esempio i programmi comunitari per la giovent\u00f9); per elaborare progetti a livello locale, nazionale ed europeo in maniera autonoma o in collaborazione con associazioni, altri enti e organismi.\nI primi C.C.G.. nacquero in Francia nel 1979, ma si diffusero ufficiosamente in Italia a partire dal 1995. Nel 1998 se ne censirono 79 in tutta la penisola.\nLa creazione dei C.C.G. in Italia \u00e8 stata sancita dalla legge 285 del 28 agosto 1997 (\"Disposizioni per la promozione di diritti e opportunit\u00e0 per l'infanzia e l'adolescenza\"), che riprende quanto gi\u00e0 detto nella legge 176 27 maggio 1991 (\"Ratifica ed esecuzione della Convenzione sui diritti del fanciullo\").\nLa Regione Lazio ha emanato il 6 ottobre 2003 una legge regionale che prevede la \"Promozione del consiglio comunale, municipale o sovracomunale dei giovani\".\nElezione.\nIn alcuni casi alla base dei C.C.G. ci sono assemblee pi\u00f9 piccole (vedi i Consigli Circoscrizionali Giovani di Prato e i Comitati di Quartiere Giovani di Marino), che compongono in un secondo momento il Consiglio comunale. Ma nella maggior parte dei comuni il Consiglio comunale giovani \u00e8 eletto tra i ragazzi tra i 15 e i 25 anni residenti nel territorio comunale."}
{"id": "1355712", "revid": "767487", "url": "https://it.wikipedia.org/wiki?curid=1355712", "title": "Humate", "text": "Ha pubblicato i suoi singoli sotto l'etichetta Yoshitoshi e Prolekult.\nI suoi lavori sono stati inseriti in molte compilation come Global Underground, Sasha, John Digweed e \"\". In precedenza con \"Humate\" si indicava il trio composto da Gerret Frerichs insieme a Oliver Huntemann e Patrick Kjonberg."}
{"id": "1355716", "revid": "1311205", "url": "https://it.wikipedia.org/wiki?curid=1355716", "title": "Fist Full of Bees", "text": "Fist Full off Bees \u00e8 un album pubblicato dalla heavy/christian metal band Bride, nel 2001.\nSegna l'abbandono della band del progressive metal e dell'hard rock per aderire al fenomeno \"nu metal\", anche se qualche residuo di hard rock \u00e8 ancora udibile."}
{"id": "1355717", "revid": "194577", "url": "https://it.wikipedia.org/wiki?curid=1355717", "title": "Ojat", "text": ""}
{"id": "1355718", "revid": "54354", "url": "https://it.wikipedia.org/wiki?curid=1355718", "title": "Gerret Frerichs", "text": ""}
{"id": "1355719", "revid": "1573940", "url": "https://it.wikipedia.org/wiki?curid=1355719", "title": "Dentex", "text": "Dentex \u00e8 un genere di pesci appartenente alla famiglia degli Sparidae."}
{"id": "1355720", "revid": "73997", "url": "https://it.wikipedia.org/wiki?curid=1355720", "title": "Fist Full off Bees", "text": ""}
{"id": "1355726", "revid": "405275", "url": "https://it.wikipedia.org/wiki?curid=1355726", "title": "Pupparin", "text": "Il puppar\u00ecn o pupparino (anche pupar\u00ecn) \u00e8 un'imbarcazione della Laguna di Venezia, dotata di forme molto eleganti, seconde soltanto a quelle della gondola.\nLa struttura.\nFacente parte della grande famiglia dei sandoli, il pupparin \u00e8 lungo tra i 9 e 10 metri e largo 1,20 metri; ma ne esistono (come in tutte le brache tradizionali veneziane) molteplici versioni anche se tutte molto simili: esistono quelli da regata (e anch'essi di 2 tipologie), quelli a 2 o 4 remi che si differenziano nelle misure.\nPur essendo un tipo di sandolo, \u00e8 l'unica imbarcazione lagunare oltre alla gondola ad avere una struttura asimmetrica. L'asimmetria serve per la vogata a 1 solo vogatore e permette all'imbarcazione di scivolare sull'acqua di taglio creando una minore resistenza idrodinamica e una profilo migliore. Presenta una struttura diversificata anche longitudinalmente, il proviere (colui che voga a prua) voga a livello dell'acqua su pagliolo, mentre il poppiere voga su una postazione sopraelevata all'altezza dei fianchi, come nella gondola. Pu\u00f2 ricordare la gondola inoltre per la \"forcola\" col \"comio\" e l'alta postazione del poppiere sulla coperta.\nPu\u00f2 essere utilizzato a due remi ed anche a quattro. Il suo peso varia dai 250 ai 375\u00a0kg. Esso presenta un ferro da prova simile a quello del sandalo. La coda della poppa pu\u00f2 essere dritta o incurvata come nella gondola.\nIl suo profilo sottile e affilato, oltre allo slancio audace della prua e della poppa, fanno del pupparin una delle imbarcazioni tecnicamente pi\u00f9 perfette, e testimonia l\u2019eccezionale grado di perfezione raggiunta nei secoli dai maestri d\u2019ascia veneziani.\nUtilizzo.\nPer la sua raffinatezza, il pupparin nei secoli passati veniva usato da alcune famiglie patrizie veneziane come \"barca da casada\" o come barca da vigilanza, ovvero come imbarcazione privata della famiglia (la \"casada\" appunto), segno di elevata condizione sociale. Le ricche decorazioni di queste barche portavano i colori della famiglia di appartenenza. \nOramai il pupparin viene utilizzato principalmente nelle regate dei giovanissimi (13-19 anni) e in alcune regate degli uomini. \nIl pupparino per via della sa struttura sulle onde si rivela una barca briscolosa ovvero che si rolla molto ed \u00e8 quindi una barca difficile da usare, pi\u00f9 difficoltoso della gondola."}
{"id": "1355734", "revid": "74173", "url": "https://it.wikipedia.org/wiki?curid=1355734", "title": "Al\u00ebchov\u0161\u010dina", "text": "Al\u00ebchov\u0161\u010dina (in lingua russa \"\u0410\u043b\u0451\u0445\u043e\u0432\u0449\u0438\u043d\u0430\") \u00e8 un villaggio dell'Oblast' di Leningrado, nella Russia europea settentrionale.\nL'insediamento \u00e8 inquadrata come \"selo\", cio\u00e8 un villaggio rurale, ed \u00e8 bagnato dal fiume Ojat', affluente dello Svir'. Al\u00ebchov\u0161\u010dina fu fondata nel 1956."}
{"id": "1355737", "revid": "1543377", "url": "https://it.wikipedia.org/wiki?curid=1355737", "title": "David Kahn", "text": "Si occupa soprattutto di crittologia e storia della crittologia.\nBiografia.\nKahn \u00e8 nato a New York ed \u00e8 figlio di Jesse Kahn, un avvocato, e di Florence Abraham, direttrice di una vetreria. Ha sposato il 22 ottobre 1969 Susanne Fiedler, da cui ha avuto due figli, Oliver e Michael. Abita attualmente a Great Neck, Long Island, un sobborgo di New York, ma ha soggiornato a lungo a Washington; Parigi; Friburgo in Brisgovia, Germania; e Oxford, dove nel 1974 ha conseguito il Dottorato in storia tedesca moderna alla Oxford University con Hugh Trevor-Roper.\nDa ragazzo era rimasto incantato dalla lettura del libro di Fletcher Pratt \"Secret and Urgent\", e da qui sarebbe scaturita la sua passione per la crittografia che \u00e8 poi divenuta la sua occupazione principale. Dopo la laurea alla Bucknell University \u00e8 stato per alcuni anni reporter e redattore per \"Newsday\". In quel periodo pubblic\u00f2 per il \"New York Times Magazine\" un articolo sulla fuga in Russia di due dipendenti della National Security Agency (NSA), che poi lo ha portato a scrivere \"The Codebreakers\". Negli anni sessanta, Kahn ha lavorato per due anni come redattore dell\"'International Herald Tribune\" a Parigi. Fra gli altri suoi impegni ricordiamo che \u00e8 stato \"scholar in residence\" (accademico residente) presso la National Security Agency nel 1995. Ha lavorato come giornalista e come editorialista per Newsday fino al 1998, e ha insegnato giornalismo per alcuni anni all'Universit\u00e0 di New York.\nMembro della American Cryptogram Association e della New York Cipher Society, \u00e8 tra i fondatori della prestigiosa rivista \"Cryptologia\". Ha donato la sua collezione di libri, articoli e oggetti relativi alla crittografia al National Cryptologic Museum di Fort Mead, Maryland.\nThe Codebreakers.\nIl primo libro di Kahn \u00e8 stato \"The Codebreakers\" (1967), concordemente considerato il resoconto completo della storia della crittografia dagli inizi fino ai giorni nostri e registrato in tutte le bibliografie.\nNel 1961 Kahn, all'indomani dell'uscita del suo articolo sul \"New York Times Magazine\", aveva ottenuto un contratto per scrivere un libro sulla crittologia. Aveva cominciato a raccogliere materiale lavorandoci a tempo parziale per due anni, viaggiando per intervistare crittologi quali Luigi Sacco e Charles Eyraud, per poi lasciare il suo posto a Newsday per dedicarsi al libro a tempo pieno per altri due anni. Il libro doveva comprendere anche informazioni riguardanti la NSA. Secondo quanto affermato nel 1982 nel libro \"The Puzzle Palace\" dello scrittore James Bamford, l'Agenzia tent\u00f2 di bloccare la pubblicazione, e aveva preso in considerazione varie linee di condotta, fra cui quella di mandare alla stampa una recensione negativa sul libro di Kahn, per screditarlo. Un apposito comitato dell'US Intelligence Board statunitense aveva concluso che il libro avrebbe rappresentato un notevole vantaggio per i responsabili esteri della sicurezza delle comunicazioni (COMSEC), raccomandando per quanto possibile ulteriori azioni sotterranee, ma senza azioni legali, al fine di scoraggiare Kahn o i suoi possibili editori. Intanto l'editore di Kahn, Macmillan, aveva consegnato il manoscritto alle autorit\u00e0 governative per un esame, senza il consenso di Kahn. Alla fine Kahn e Macmillan si accordarono per togliere dal manoscritto alcune pagine, in particolare quelle riguardanti le relazioni fra l'NSA e il suo omologo servizio del Regno Unito GCHQ.\n\"The Codebreakers\" \u00e8 la migliore esposizione storica della crittografia dall'antico Egitto fino al momento della sua pubblicazione. William Crowell, ex vice direttore della National Security Agency ha osservato: \u201cPrima dell'arrivo sulla scena di Kahn l'unica cosa da fare per comprendere la crittografia era comprare un libro didattico che di solito era troppo tecnico e banale\u201d.\nVista la data della pubblicazione, il libro non poteva trattare il resoconto della decifrazione della macchina tedesca Enigma, perch\u00e9 questo segreto fu divulgato solo negli anni settanta, come pure l'arrivo della crittografia di dominio pubblico, iniziata con l'invenzione della public key cryptography (PGP) e del Data Encryption Standard (DES) a met\u00e0 degli anni settanta. Tutto questo \u00e8 stato aggiunto in una nuova edizione del libro nel 1996.\n\"The Codebreakers\" \u00e8 stato uno dei finalisti del Premio Pulitzer (sezione saggistica) nel 1968.\nPubblicazioni.\nGli scritti di Kahn sulla crittologia e sull'intelligence politica, militare e delle comunicazioni sono numerosi. Le recensioni dei suoi libri sono altrettanto abbondanti in tutto il mondo. Si elencano qui solo i titoli principali dei suoi lavori."}
{"id": "1355759", "revid": "122895313", "url": "https://it.wikipedia.org/wiki?curid=1355759", "title": "Cippo di Abercio", "text": "Il Cippo di Abercio o Epigrafe di Abercio, risalente all'ultimo quarto del II secolo (170-200), \u00e8 una delle pi\u00f9 antiche epigrafi cristiane di contenuto eucaristico, e fornisce informazioni sull'ambiente cristiano e sulle caratteristiche dogmatiche e liturgiche del II secolo.\nRitrovamento.\nNel 1882 l'archeologo William M. Ramsay scopr\u00ec un'iscrizione greca inserita in un pilastro posto dinanzi alla moschea presso l'antica Ierapoli (o Geropoli) in Frigia (l'odierna Kelendres). L'iscrizione faceva parte dell'ara sepolcrale di un certo Alexandros figlio di Antonio e riproduceva l'inizio e la fine dell'epitaffio del vescovo di Ierapoli Abercio. L'anno successivo, 1883, lo stesso Ramsay rinvenne due frammenti della vera epigrafe di Abercio e l'iscrizione venne cos\u00ec interamente confermata.\nIl reperto fu donato a papa Leone XIII nel 1892, in occasione del suo giubileo, e fu conservato nella Galleria lapidaria del Museo Lateranense di Roma fino al 1963; oggi si trova nel Museo Pio Cristiano, mentre l'iscrizione di Alexandros si trova ai Musei archeologici di Istanbul.\nIscrizione.\nL'iscrizione si conserva per circa un terzo, ma originariamente era incisa in tre registri, per un totale di 22 versi.\nSi \u00e8 potuta ricostruire quasi completamente grazie all'aiuto dell'epigrafe di Alexandros (per i versi 1-3 e 20-22) e grazie a numerosi codici manoscritti che hanno tramandato una vita greca di Abercio.\nL'epigrafe \u00e8 il testamento spirituale di Abercio, in cui egli riassume tutta la sua esperienza di fede cristiana attraverso metafore ed espressioni simboliche dense di significato dogmatico.\nSi riporta la traduzione del testo dell'iscrizione:\nSimbologia.\nAbercio utilizza un linguaggio criptico e fa riferimento a usi propri della sua epoca; ecco un'interpretazione dell'epigrafe:"}
{"id": "1355761", "revid": "1573940", "url": "https://it.wikipedia.org/wiki?curid=1355761", "title": "S'ciopon", "text": "Lo s'ciopon (pronuncia //) \u00e8 un'imbarcazione veneziana. \u00c8 il pi\u00f9 piccolo tipo di sandolo, pi\u00f9 leggero della mascareta (non supera i 100 kg).\nViste le dimensioni e la manovrabilit\u00e0, era utilizzata nella caccia tra le barene e i \"ghebi\" della Laguna di Venezia. Il suo nome infatti deriva da \"s'ciopo\", ovvero \"spingarda\", \"fucile\".\nTipicamente, lo s'ciopon viene manovrato con la voga alla \"vales\u00e0na\", ovvero a due remi (per vogatore) tenuti incrociati.\nUn progenitore dello s'ciopon \u00e8 ritratto nel dipinto \"Caccia in valle\" di Vittore Carpaccio."}
{"id": "1355766", "revid": "6923", "url": "https://it.wikipedia.org/wiki?curid=1355766", "title": "So.Fi.S", "text": "La Sofis \u00e8 stata un ente pubblico siciliano.\nNata nel 1958, \u00e8 storicamente la prima societ\u00e0 finanziaria pubblica costituita in Italia.\nCon la \"So.Fi.S.\" (Societ\u00e0 per il finanziamento dello sviluppo in Sicilia) avviene la nascita, in Sicilia, della cosiddetta \"Regione imprenditrice\".\nStoria.\nVede la nascita in una fase politica, quella del milazzismo, che pone al centro di tutto l'intero apparato dei partiti siciliani di allora, chiamato a gestire discutibili iniziative industriali. Dietro la Sofis c'erano i nomi di alcuni personaggi che per un abbondante trentennio condizioneranno la vita della Regione Siciliana, come l'avvocato Vito Guarrasi, il futuro senatore DC Graziano Verzotto, l'ingegner Domenico La Cavera, in quegli anni presidente degli industriali siciliani, il professor Francesco Pignatone teorico del milazzismo, l'avvocato Francesco Morgante (socio di minoranza della societ\u00e0 Italkali, l'azienda partecipata ancora oggi dalla Regione, che gestisce l'estrazione e la commercializzazione dei sali minerali della Sicilia) .\nLa Sofis, attraverso i cosiddetti crediti partecipati, acquisiva quote ed azioni di societ\u00e0 nate gi\u00e0 fuori da logiche di mercato. Si trattava, in particolare, di aziende in difficolt\u00e0 economiche, le quali venivano finanziate dalla stessa Sofis, che poi, invece di chiedere la restituzione delle somme prestate, acquisiva quote delle suddette societ\u00e0.\nFrequenti erano le occasioni in cui le iniziative imprenditoriali sorgevano solo per usufruire dei finanziamenti erogati dalla Sofis.\nLa Sofis interpret\u00f2, sotto il profilo economico e imprenditoriale, una perfetta forma di consociativismo fra i poteri nella politica siciliana. Al di l\u00e0 degli apparenti scontri tra partiti di maggioranza e opposizione, si esprimeva, in realt\u00e0, una totale convergenza di scelte e di interessi. In CdA, vi erano infatti politici segnalati dai partiti di centro, come da quelli di sinistra .\nNel 1967 la Sofis fu posta in liquidazione e le sue funzioni passarono all'Ente siciliano per la promozione industriale (ESPI), che intorno alla met\u00e0 degli anni '60, e quindi nell'epoca del centrosinistra, fu uno dei quattro enti economici regionali istituiti: l'Ente minerario siciliano (EMS), Ente siciliano per la promozione industriale (ESPI appunto), l'Azasi e l'Ente di Sviluppo Agricolo (ESA). Quest'ultimo subentr\u00f2 all'Eras, l'Ente per la riforma agraria siciliana, che gi\u00e0 nel 1955 aveva 1192 addetti.\nNei primi anni '90 fu nominato commissario straordinario dei tre enti proprio Francesco Pignatone. Nel 1996, dopo che negli anni i governi regionali di centro sinistra erano intervenuti per ripianare diverse volte le sofferenze, con denaro pubblico, il primo governo di centro destra, guidato da Giuseppe Provenzano, approv\u00f2 la legge per la liquidazione degli enti regionali. Nel 1999 fu nominato il commissario liquidatore, Alba Alessi, che a oggi non ha ancora completato le dismissioni ."}
{"id": "1355767", "revid": "92723", "url": "https://it.wikipedia.org/wiki?curid=1355767", "title": "Basilica di San Maurizio (Imperia)", "text": "La basilica concattedrale dei Santi Maurizio e Compagni Martiri \u00e8 il principale luogo di culto cattolico di Imperia, in Liguria; basilica minore dal 22 settembre 1947, \u00e8 sede dell'omonima parrocchia e concattedrale della diocesi di Albenga-Imperia.\nLa costruzione che fu edificata in stile neoclassico su progetto di Gaetano Cantoni a partire dal 1781 e terminata nel 1838, fu costruita secondo canoni di sfarzo e maestosit\u00e0 a testimonianza delle ricchezze della Repubblica marinara di Genova e di Porto Maurizio.\n\u00c8 la pi\u00f9 grande chiesa di tutta la Liguria: le sue dimensioni esterne sono infatti di circa 70 \u00d7 42\u00a0m (82\u00a0m la lunghezza compresa la scalinata frontale), per una superficie totale di circa 3000\u00a0m\u00b2. I campanili sono alti circa 36\u00a0m e la sommit\u00e0 della lanterna della cupola principale circa 48\u00a0m. Le dimensioni interne sono 69 \u00d7 35\u00a0m; la cupola principale \u00e8 alta 33\u00a0m, quella secondaria 23\u00a0m.\nStoria.\nL'impostazione stilistica.\nL'assunto iniziale era quello di condurre Porto Maurizio al livello delle vicine Oneglia, allora di possesso di Casa Savoia, e Sanremo, le quali avevano gi\u00e0 rinnovato le loro chiese principali (con il santuario di Sanremo rifatto nel Seicento e la Collegiata di Oneglia nella prima met\u00e0 del Settecento).\nLa nuova San Maurizio doveva essere nello stile neoclassico pi\u00f9 aggiornato. All'architetto Cantoni, la committenza cittadina richiese come modello la seicentesca chiesa gesuitica di S. Ignazio a Roma, ma \u00e8 anche nettamente visibile il richiamo alla cinquecentesca Assunta di Carignano, a Genova.\nLa ristrutturazione architettonica andava accompagnata da quella urbanistica, pur con tempi molto lunghi: i baluardi in disuso furono demoliti a partire dal 1781, e si ebbe un'accelerazione in periodo napoleonico, quando nel 1808 viene sistemata l'odierna \"Piazza del Duomo\", con il nome di \"Piazza Napoleone\", e per essa vengono richiesti progetti all'architetto Ferdinando Bonsignore, dell'Accademia di Torino.\nOltre al Bonsignore, nella progettazione della piazza ebbe voce anche Michele De Tommaso, esule napoletano, architetto e filosofo, ecclesiastico e giacobino - seguace di Filippo Buonarroti al cui seguito era giunto quando quest'ultimo era divenuto in quegli anni prefetto francese di Oneglia. Questa serie di grandiosi progetti non vennero realizzati, anche per le resistenze del municipio e dello stesso De Tommaso.\nLa chiesa divenne pertanto palestra dei migliori artisti disponibili per una citt\u00e0 che per quanto possibile intendeva uscire da un ruolo subordinato. In essa operarano nel periodo successivo all'era napoleonica quegli artisti il cui stile, che percorre tutta la prima met\u00e0 dell'Ottocento, oscillava tra un'impostazione neoclassica di fondo con in pi\u00f9 l'aggiunta degli influssi di una pittura di Storia, questo inteso come dato di aggiornamento romantico filtrato dal Purismo.\nVi operarono i pittori Massab\u00f2, Coghetti che del primo era stato maestro a Roma, lo scultore Carlo Finelli (1785-1853) forte della sua esperienza romana a fianco del neoclassico Thorwaldsen e autore di sculture per il Tempio della Gran Madre di Torino, la grande chiesa neoclassica progettata da Bonsignore; lo scultore Salvatore Revelli, la pittrice Francesca Calzamiglia che aveva seguito Tommaso Minardi acquisendone gli accenti puristi, ecc.\nLa realizzazione.\nLa chiesa sorse occupando parte di quella che era la Piazza d'Armi, uno spazio aperto risultante dalla demolizione del \"Bastione dalla Nunziata\" della cinta di mura seicentesca, poco pi\u00f9 esterna rispetto a quella medievale.Il nuovo duomo doveva sostituire quello omonimo, pi\u00f9 antico (gi\u00e0 citato in documenti del 1470) e divenuto angusto e pericolante, che sorgeva sulla sommit\u00e0 del borgo fortificato del \"Parasio\".\nIl luogo in cui edificarlo pare sia stato indicato proprio da San Leonardo in persona, nel corso di una celebre predica ai concittadini del 1743. Nel punto in cui fu tenuta quella predica fu eretta nel 1967 una sua statua di bronzo.\nNelle intenzioni del Cantoni, l'interno doveva essere ancora pi\u00f9 arioso dell'attuale costruzione: l'idea primitiva era infatti quella di mantenere staccati i gruppi colonnari. Questa soluzione fu per\u00f2 abbandonata per motivi statici, imposti dal crollo della cupola durante la sua costruzione nel 1821, per cui si dovette riempire lo spazio fra i gruppi di colonne, che ora risultano solo in rilievo dal blocco di muratura, non pi\u00f9 isolate una dall'altra.\nDescrizione.\nArchitettura.\nLa facciata ha un atrio a otto colonne, affiancato da due campanili gemelli (ma solo quello di sinistra ospita effettivamente le campane). In alto sul frontone si pu\u00f2 leggere la dedica e la data:\nLo stile dei tre ordini di colonne della facciata \u00e8 dorico (il loggiato in basso), ionico (il frontone e le semicolonne della parte centrale dei campanili) e corinzio (le colonne delle celle campanarie, pi\u00f9 in alto).\nL'abside \u00e8 rivolta ad est ed \u00e8 annegata, esternamente, in un corpo di fabbrica a pianta praticamente rettangolare, che ospita le sacrestie, gli alloggi per il clero ed altri locali di servizio.\nInternamente, la concattedrale presenta una particolare pianta a croce a doppia traversa, con tre navate e doppio transetto; la crociera pi\u00f9 vicina all'ingresso \u00e8 coperta con una volta a vela a pianta ottagonale, mentre quella pi\u00f9 vicina al presbiterio da una grande cupola con soffitto a cassettoni sopra la quale si eleva ancora una lanterna circolare. Vi sono poi altre sei cupole pi\u00f9 piccole (senza rivestimento a cassettoni, per non appesantire eccessivamente la struttura) a copertura delle navate laterali, che ospitano un totale di altri dieci altari minori. Le volte della navata centrale e dei transetti, invece, \u00e8 a botte.\nIl suo interno, rifinito con stucchi ad imitazione del marmo bianco e colonne (quasi un centinaio) in stile corinzio, ricorda le basiliche dell'antica Roma. Il pavimento in marmo presenta grandi disegni geometrici, evidenti soprattutto nella zona sotto la cupola principale.\nOpere d'arte.\nIl duomo \u00e8 impreziosito da un ricco arredo pittorico e statuario dovuto in maggior parte ad artisti della seconda met\u00e0 dell'Ottocento: \nDa segnalare anche opere di Gregorio De Ferrari, Domenico Piola, Sante Bertelli, Domenico Bruschi, Cesare Maccari, Leonardo Massab\u00f2, Paolo Mei.\nIl pulpito del 1640, in stile barocco e riccamente decorato con marmi policromi, \u00e8 quello della precedente chiesa omonima. Vi aveva predicato anche San Leonardo da Porto Maurizio. Fu trasferito nella nuova chiesa al momento della demolizione della vecchia."}
{"id": "1355773", "revid": "237161", "url": "https://it.wikipedia.org/wiki?curid=1355773", "title": "Krasnyj Bor", "text": "Krasnyj Bor \u00e8 una cittadina della Russia europea nordoccidentale, situata nella oblast' di Leningrado (\"rajon\" Tosnenskij).\nSorge nella parte centrale della \"oblast\"', sulle sponde del fiume Svir', non distante dai confini sudorientali della metropoli di San Pietroburgo.\nVi sono nei dintorni tre monumenti presso diverse fosse di caduti della guerra civile russa.\nDurante la seconda guerra mondiale, Krasny Bor fu occupata dalle truppe tedesche. Nel 1943 qui ebbe luogo la battaglia di Krasnyj Bor, tentativo fallito di rompere l\u2019assedio di Leningrado."}
{"id": "1355774", "revid": "1543377", "url": "https://it.wikipedia.org/wiki?curid=1355774", "title": "Thomas Karlsson", "text": " \nBiografia.\nDottore in Storia delle idee e Storia delle religioni presso l'Universit\u00e0 di Stoccolma, \u00e8 il fondatore dell'Ordine esoterico Dragon Rouge (Ordo Draconis et Atri Adamantis), un'organizzazione iniziatica dedita all'occultismo e alla magia, ispirandosi alla Via della mano sinistra orientale.\nCuriosit\u00e0.\nKarlsson con i gruppi heavy metal svedesi Therion e Shadowseeds"}
{"id": "1355777", "revid": "599013", "url": "https://it.wikipedia.org/wiki?curid=1355777", "title": "Gilberto Ribeiro Gon\u00e7alves", "text": "Carriera.\nConta 4 presenze con una rete segnata in nazionale."}
{"id": "1355783", "revid": "74173", "url": "https://it.wikipedia.org/wiki?curid=1355783", "title": "Nikol'skij (Oblast' di Leningrado)", "text": "Nikol'skij \u00e8 una cittadina della Russia europea nordoccidentale, situata nella oblast' di Leningrado (\"rajon\" Podporo\u017eskij)."}
{"id": "1355786", "revid": "88740", "url": "https://it.wikipedia.org/wiki?curid=1355786", "title": "Carlos Valdez", "text": ""}
{"id": "1355788", "revid": "599013", "url": "https://it.wikipedia.org/wiki?curid=1355788", "title": "F\u00e1bio Deivson Lopes Maciel", "text": "Carriera.\nClub.\nHa giocato ad inizio carriera con l'Uni\u00e3o Bandeirante, Vasco, e l'Atl\u00e9tico-PR. Nel 2007, durante la partita contro l'Atl\u00e9tico Mineiro si \u00e8 infortunato per tre mesi, sebbene durante il match non avesse mostrato segni di infortunio. Tornato a met\u00e0 luglio, \u00e8 attualmente il portiere titolare e conta pi\u00f9 di 1000 presenze.\nNazionale.\nConta 3 presenze con la maglia della nazionale brasiliana. F\u00e1bio ha anche delle vittorie in tornei internazionali all'attivo, come il Campionato Sudamericano Under-17 del 1997 e il Mondiale U-17 dello stesso anno. Inoltre ha fatto parte della rosa che ha vinto la Copa Am\u00e9rica 2004, in Per\u00f9.\nStatistiche.\nPresenze e reti nei club.\n\"Statistiche aggiornate al 17 febbraio 2022.\""}
{"id": "1355790", "revid": "72129", "url": "https://it.wikipedia.org/wiki?curid=1355790", "title": "Scettico", "text": ""}
{"id": "1355795", "revid": "547992", "url": "https://it.wikipedia.org/wiki?curid=1355795", "title": "Clara Colosimo", "text": "Biografia.\nClara Colosimo nasce a Conegliano da famiglia di origine calabrese. Distintasi da giovane a Trieste (la citt\u00e0 d'adozione), nello studio della lirica come mezzosoprano, si avvicin\u00f2 successivamente al teatro, (suo grande amore), recitando Beckett e il \"Teatro dell'assurdo\". Si trasfer\u00ec a Roma agli inizi degli anni sessanta per seguire la carriera di attrice teatrale.\nEsord\u00ec invece nel cinema con \"Tepepa\" (1968) di Giulio Petroni, e in seguito si distinse particolarmente per la sua recitazione calibrata e per il suo poliedrico talento, soprattutto nel ruolo di caratterista principale.\nApprezzata dai pi\u00f9 importanti registi della commedia italiana anni sessanta (come Pietro Germi che la volle a fianco di Stefania Sandrelli e Dustin Hoffman in \"Alfredo Alfredo\"), partecip\u00f2 a pellicole come \"Satyricon\" (1968) di Federico Fellini, e \"Fantozzi subisce ancora\" (1983) di Neri Parenti, nell'indimenticabile parte della portinaia impicciona in \"La patata bollente\" (1979) e della madre di Artemio ne \"Il ragazzo di campagna\", entrambi con Renato Pozzetto.\nImperson\u00f2 inoltre personaggi drammatici come in \"Novecento\" (1976) di Bernardo Bertolucci, e si distinse nel personaggio dell'arpista, (uno dei ruoli principali) nel film \"Prova d'orchestra\" (1980) di Federico Fellini.\nIl suo ultimo film fu \"Atto di dolore\" (1991) di Pasquale Squitieri.\nClara Colosimo, che ha alternato per tutta la sua vita d'attrice l'attivit\u00e0 di teatro a quella del cinema. \u00c8 morta a Roma nel 1994."}
{"id": "1355799", "revid": "74173", "url": "https://it.wikipedia.org/wiki?curid=1355799", "title": "Va\u017einy", "text": "Va\u017einy (in finlandese \"Vaaseni\") \u00e8 una cittadina della Russia europea nordoccidentale, situata nella oblast' di Leningrado (\"rajon\" Podporo\u017eskij).\nSorge nella parte nordorientale della \"oblast\"', nei pressi della confluenza del fiume \"Va\u017einka\" nello Svir'."}
{"id": "1355804", "revid": "292162", "url": "https://it.wikipedia.org/wiki?curid=1355804", "title": "Exameron", "text": "Exameron, noto anche come Hexaemeron o Hexameron, \u00e8 un'opera che raccoglie le omelie pronunciate da Ambrogio di Milano, dottore della Chiesa, nella settimana santa del 387; appartiene al gruppo delle opere oratorie ed esegetiche ambrosiane.\nContenuti.\nL'opera \u00e8 un commento, in nove discorsi raccolti successivamente in sei libri, alla creazione del mondo narrata nel primo libro della Bibbia, la Genesi: il titolo significa appunto \"sei giorni\", indicando cos\u00ec la durata della creazione secondo il racconto biblico. Nonostante il passo biblico sia relativamente breve (meno di un capitolo), il testo si dilata notevolmente: le parole bibliche diventano spunti per una riflessione non solo sulla bellezza e l'utilit\u00e0 del creato, ma anche sull'ordine morale che vige nella creazione e che suggerisce norme etiche per l'uomo.\nLo sguardo di Ambrogio \u00e8 fondamentalmente ottimista nei confronti della natura e affiora pi\u00f9 volte la sua ammirazione per l'opera della Parola divina e creatrice.\nIl \"riposo di Dio\".\nNelle ultime pagine della sua opera, Ambrogio conclude con alcune riflessioni riguardo al riposo di Dio al termine della creazione. Secondo Ambrogio, il riposo di Dio segue la creazione dell'uomo perch\u00e9 Dio stesso riposa nell'uomo, con il quale pu\u00f2 instaurare una relazione di amore:\nIl riposo di Dio si attua dunque nell'amore per le sue creature e quindi, nella visione cristiana, nella redenzione. \u00c8 cos\u00ec che Ambrogio arriva a collegare direttamente il \"riposo di Dio\" con il \"riposo\" di Ges\u00f9 sulla croce:"}
{"id": "1355809", "revid": "1543377", "url": "https://it.wikipedia.org/wiki?curid=1355809", "title": "Charles Tilly", "text": "\u00c8 autore di numerosi libri sui rapporti tra politica, economia e societ\u00e0.\nBiografia.\nIn polemica con le analisi individualistiche \"microsociologiche\" della politica del conflitto, la sua produzione pone l'accento su come i gruppi sociali si organizzino e competano reciprocamente. Nei suoi primi lavori, ha studiato anche l'immigrazione nelle citt\u00e0 e i fenomeni urbani americani.\nLa formazione di Tilly si \u00e8 svolta ad Harvard e ad Oxford. Successivamente ha insegnato nelle universit\u00e0 del Delaware, di Harvard stessa, di Toronto, del Michigan. Chiude la sua carriera alla Columbia, dove \u00e8 insignito del titolo di \"Joseph L. Buttenwieser Professor of Social Science.\"\nNel 1994 gli \u00e8 stato conferito il Premio Europeo Amalfi per la Sociologia e le Scienze Sociali.\n\u00c8 morto prima di compiere 79 anni a causa di un linfoma. Al professor Barry Wellman, gi\u00e0 suo allievo, comment\u00f2 alla sua maniera, nei giorni del ricovero ospedaliero, la sua condizione di salute:"}
{"id": "1355815", "revid": "16066", "url": "https://it.wikipedia.org/wiki?curid=1355815", "title": "Zero (matematica)", "text": ""}
{"id": "1355816", "revid": "74173", "url": "https://it.wikipedia.org/wiki?curid=1355816", "title": "Verchnie Mandrogi", "text": "Verchnie Mandrogi (in lingua russa \"\u0412\u0435\u0440\u0445\u043d\u0438\u0435 \u041c\u0430\u043d\u0434\u0440\u043e\u0433\u0438\") \u00e8 una citt\u00e0 di 2.700 abitanti localizzata nell'Oblast' di Leningrado, in Russia. In italiano viene chiamata anche Mandroga.\nQuesto grazioso paesino si trova in un meandro del fiume Svir', \u00e8 caratterizzato dalle \u201disbe\u201d, tipiche case rurali costruite con legnami della Carelia.\nMandroga offre una piacevole sosta ai viaggiatori: folklore, souvenir, il museo della vodka ed un piccolo zoo. Passeggiando tra le case colorate si potranno vedere gli artigiani nei loro tradizionali costumi dedicarsi ai loro manufatti come fanno da secoli."}
{"id": "1355823", "revid": "200568", "url": "https://it.wikipedia.org/wiki?curid=1355823", "title": "Talladega", "text": "Talladega \u00e8 un comune degli Stati Uniti d'America situato nella contea di Talladega dello Stato dell'Alabama.\nLa citt\u00e0 \u00e8 famosa per il suo circuito automobilistico, il Talladega Superspeedway, sede di gare NASCAR."}
{"id": "1355826", "revid": "767487", "url": "https://it.wikipedia.org/wiki?curid=1355826", "title": "Birkin Tree", "text": "I Birkin Tree sono un gruppo musicale italiano specializzato in musica irlandese.\nStoria dei Birkin Tree.\nFondati nel 1982 da Fabio Rinaudo e Daniele Caronna, i BIRKIN TREE hanno studiato con passione e seriet\u00e0 il repertorio della musica tradizionale irlandese con ripetuti soggiorni sull'isola. Nel corso degli anni il gruppo ha avuto modo di frequentare e suonare con alcuni importanti musicisti irlandesi fra i quali segnaliamo Martin Hayes, Cyril O'Donoghue, Mick O'Brien, The Chieftains; ha inoltre accompagnato nelle loro tourn\u00e9e italiane il celebre piper Liam O'Flynn e il duo Martin Hayes / Dennis Cahill.\nI BIRKIN TREE hanno partecipato a trasmissioni televisive e radiofoniche per Rai, TeleMontecarlo, RTS Svizzera, Radio Capodistria, Telepi\u00f9, RTE (Radio Nazionale Irlandese), Radio Kerry e Radio Clare.\nI BIRKIN TREE sono l'unico gruppo italiano ad avere compiuto due tourn\u00e9e ufficiali in Irlanda (1997 e 1998) partecipando a numerosi festival locali (Feakle, Glencolumbeille, Caberciveen, Granard, Keadue).\nIl loro primo disco, Continental Reel, \u00e8 stato pubblicato nel 1996, \u00e8 stato giudicato miglior disco del biennio 95/97 dalla rivista italiana specializzata Folk Bulletin, con un notevole successo."}
{"id": "1355835", "revid": "1266208", "url": "https://it.wikipedia.org/wiki?curid=1355835", "title": "Alessandria Unione Sportiva 1947-1948", "text": "Questa pagina raccoglie i dati riguardanti l'Alessandria Unione Sportiva nelle competizioni ufficiali della stagione 1947-1948.\nStagione.\nAl termine del suo decimo campionato di Serie A, l'unico torneo di massima serie a ventuno partecipanti mai disputato in Italia, l'Alessandria retrocesse. La squadra, guidata ancora da Kov\u00e1cs, gioc\u00f2 un buon inizio di campionato; nel finale i grigi andarono per\u00f2 incontro a una crisi di risultati, con un solo punto guadagnato tra la trentacinquesima e la quarantunesima giornata, e persero lentamente posizioni. \nDecisive furono le sconfitte nei due scontri diretti contro (35\u00aa giornata, il 23 maggio) e Roma (36\u00aa giornata, il 27 maggio).\nIl 27 giugno, a Genova, l'Alessandria demoralizzata perse nettamente contro la , per 0 a 4, e retrocesse in Serie B con un turno d'anticipo.\nLa classifica finale, che vide i grigi ventesimi, fu poi rivoluzionata nel finale per il declassamento del , dovuto a un tentativo di corruzione denunciato dal ; i grigi salirono cos\u00ec al 19\u00ba posto. Altra magra consolazione fu la consacrazione di Gino Armano, talento cresciuto nel vivaio destinato a una luminosa carriera, con l'.\nClamorosa fu la \"debacle\" contro il Torino del 2 maggio 1948: il 10-0 \u00e8 ancora oggi la sconfitta pi\u00f9 netta subita da una squadra nella storia della Serie A a girone unico. L'infierire dei granata nell'ultimo quarto d'ora fu dovuto agli screzi tra Valentino Mazzola e un tifoso alessandrino che lo sbeffeggiava da bordo campo, oltre che all'impegno profuso nel tentativo di raggiungere i 100 gol in campionato, obiettivo centrato con il decimo sigillo di Guglielmo Gabetto.\nOrganigramma societario.\nArea direttiva\nArea tecnica\nArea sanitaria"}
{"id": "1355841", "revid": "1192245", "url": "https://it.wikipedia.org/wiki?curid=1355841", "title": "Stanis\u0142aw Papczy\u0144ski", "text": " Beatificato nel 2007, \u00e8 stato proclamato santo da papa Francesco nel 2016.\nBiografia.\nJan Papczy\u0144ski nasce il 18 maggio del 1631 nel villaggio di Podegrodzie (adesso conosciuto come Stary Sacz) da una famiglia di origini umili: ultimo di otto fratelli, il padre era il fabbro locale del villaggio ed occupava anche la posizione di Balivo.\nIl 2 luglio del 1654,si unisce alla congregazione dei chierici marinai, da poco stabilitosi in Polonia, nel monastero di Podoliniec dando i voti come membro dell'ordine il 22 luglio del 1656 per poi ottenere il titolo di sacerdote il 12 marzo del 1661. Lascer\u00e0 posteriormente l'ordine l'11 dicembre del 1670 per problemi di vedute opposte sul da farsi con l'ordine con altri sacerdoti.\nDurante il suo periodo esterno agli ordini religiosi scrive due libri: \"Orator crucifixus\" e \"Christus patiens\".\nTorner\u00e0 ad entrare nella congregazione dei chierici marinai pochi anni dopo per poi morire il 17 settembre del 1701.\nCulto.\n\"Venerabile\" dal 13 giugno 1992, la sua beatificazione, approvata da papa Benedetto XVI il 16 dicembre 2006, \u00e8 stata celebrata a Liche\u0144 Stary dal cardinale Segretario di Stato Tarcisio Bertone il 16 settembre 2007, nel corso del suo viaggio di stato in Polonia. \u00c8 stato canonizzato il 5 giugno 2016.\nMemoria liturgica il 17 settembre."}
{"id": "1355843", "revid": "901462", "url": "https://it.wikipedia.org/wiki?curid=1355843", "title": "Eugenio Cantoni", "text": "Biografia.\nSuccedette al padre Costanzo, pioniere dell'industria tessile lombarda, alla guida del Cotonificio Cantoni.\nDopo lunghi soggiorni in Svizzera, Germania e Inghilterra acquis\u00ec le conoscenze tecniche che lo portarono alla premiazione con medaglia d'oro all'esposizione di Parigi del 1869, per l'invenzione di un sistema di tintoria meccanico a ciclo continuo.\nAnche dopo la cambiamento della ditta in societ\u00e0 azionaria (1872), il controllo dei cotonifici rimase saldamente in mano alla famiglia Cantoni. Sui 7 milioni di lire che formavano il capitale iniziale della Societ\u00e0, Eugenio Cantoni possedeva azioni per 2\u00a0750\u00a0000 lire, mentre suo padre Costanzo per 1 milione di lire. Eugenio Cantoni era la reale guida dell'azienda, essendo stato eletto direttore generale.\nNei primi anni '70 Cantoni svolger\u00e0 un'intensa attivit\u00e0 finanziaria, caratterizzata soprattutto dalla partecipazione alla fondazione di numerose banche, quali la \"Banca di Credito dell'Industria\" (Genova), la \"Banca Algier. Canetta e C.\" (Milano) e la \"Banca di Credito Veneto\" a Venezia. Tutti questi Istituti vennero costituiti nel 1872. Nell'anno successivo il suo nome figura negli atti fondativi del \"Banco di Sant'Ambrogio\" e della \"Banca di Busto Arsizio\", pi\u00f9 direttamente legata all'ambiente dell'industria cotoniera, che poi evolver\u00e0 nella \"Societ\u00e0 Italiana di Credito Provinciale\".\nNel 1877 Eugenio Cantoni si dimise dalla carica di direttore a seguito di una crisi societaria (tra la direzione e gli azionisti) ed economica (tra il 1877 e il 1879 il Cotonificio non ottenne utili). Tuttavia grazie ad un'accorta politica, ebbe sempre un'ampia maggioranza nelle assemblee azionarie.\nMor\u00ec nel 1888. Al controllo della societ\u00e0 gli successe il figlio Costanzo che avrebbe in seguito lasciato il Consiglio di amministrazione del Cotonificio nel 1910.\nArchivio.\nDocumenti prodotti da Eugenio Cantoni nel corso della propria carriera imprenditoriale, in particolare i verbali delle assemblee degli azionisti e le relazioni del Consiglio d\u2019amministrazione del Cotonificio, si conservano a Milano presso l'Archivio della Camera di commercio, industria e agricoltura, nel fondo \"Parte storica, sez. IV, Industria.\""}
{"id": "1355857", "revid": "125649266", "url": "https://it.wikipedia.org/wiki?curid=1355857", "title": "The Open Championship", "text": "The Open Championship, o semplicemente The Open (spesso, al di fuori del Regno Unito \u00e8 indicato come British Open), \u00e8 una competizione golfistica tra le pi\u00f9 importanti al mondo, nonch\u00e9 il pi\u00f9 antico tra i quattro tornei \"Major\" esistenti: la prima edizione fu disputata nel 1860.\nUnico \"major\" ad essere disputato al di fuori degli Stati Uniti, l'Open Championship si tiene annualmente a luglio su campi \"links\" inglesi, scozzesi o nord-irlandesi ed \u00e8 amministrato dall'R&amp;A, che ha sede a St. Andrews.\nStoria.\nIl torneo si disput\u00f2 per la prima volta nell'ottobre 1860 al Prestwick Golf Club, sulla costa occidentale scozzese, con otto partecipanti che si affrontarono in un giorno soltanto su una distanza di 36 buche. La gara nacque come tentativo di individuare il nuovo campione di golf a seguito della morte di Allan Robertson, considerato il miglior giocatore della sua epoca e scomparso nel 1859; il primo vincitore fu Willie Park Sr., che batt\u00e9 di due colpi Tom Morris Sr. L'anno successivo il torneo divenne aperto (\"open\") anche ai giocatori non professionisti. Dal 1871 l'Open non fu organizzato dal solo Prestwick Golf Club, ma si aggiunsero il Royal and Ancient Golf Club di St Andrews e l'Honourable Company of Edinburgh Golfers di Muirfiled; il Royal and Ancient Golf Club divenne l'unico organizzatore del torneo a partire dal 1920. Nel 1892 la gara fu estesa a 72 buche, mentre due anni dopo si tenne la prima edizione di un Open al di fuori della Scozia, al Royal St George's Golf Club, in Inghilterra; nel 1898 fu introdotto il \"cut\" dopo due giri del campo.\nIl torneo si \u00e8 sempre giocato dal 1860 salvo quattro occasioni: nel 1871, quando non si trov\u00f2 l'accordo sul nuovo premio per il campione; tra il 1915 e il 1919 a causa della Prima guerra mondiale, tra il 1939 e il 1946 a causa della Seconda guerra mondiale e nel 2020 per la pandemia di COVID-19; conta, al 2021, 149 edizioni.\nVincitori.\nPO = Vittoria al play-off\nAm = \"Amateur\"\nAl 2021, 27 giocatori hanno vinto l'Open Championship pi\u00f9 di una volta:\nL'unico italiano a vincere il torneo, nonch\u00e9 l'unico italiano a vincere uno dei quattro tornei \"major\" di golf, \u00e8 stato Francesco Molinari, nell'edizione 2018.\nPercorsi.\nL'Open Championship prevede attualmente una rotazione di dieci campi britannici, detta \"rota\", che a turno, ma senza regolarit\u00e0, ospitano la manifestazione:\nI campi usati in passato ma su cui non si tiene pi\u00f9 l'Open Championship sono:\nIl trofeo del vincitore.\nLa \"Claret Jug\", il cui nome ufficiale \u00e8 \"Golf Champion Trophy\", \u00e8 la coppa d'argento che viene consegnata al vincitore dell'Open Championship, e sulla cui base sono incisi i nomi di tutti i vincitori delle precedenti edizioni e di quella corrente.\nIl premio consegnato al vincitore delle prime edizioni, fino al 1872, era la \"Challenge Belt\", una cintura di pelle marocchina ornata con una fibbia d'argento e con vari emblemi; la cintura doveva essere restituita dal campione in carica in occasione della successiva edizione del torneo, ma se un giocatore l'avesse vinta per tre volte consecutive, ne sarebbe diventato proprietario: ci\u00f2 avvenne quando, nel 1870, Tom Morris Jr. vinse il suo terzo Open consecutivo. Nel 1872 si decise di abbandonare la cintura in favore di un nuovo trofeo, l'attuale Golf Champion Trophy, che fu assegnato a partire dall'edizione del 1873 e che doveva essere restituito in vista dell'edizione successiva del torneo; si decise inoltre che il vincitore di ogni edizione, a partire gi\u00e0 da quella del 1872, avrebbe ricevuto una medaglia, la \"Gold Medal\", che avrebbe conservato per sempre ed il cui costo sarebbe stato decurtato dal suo premio in denaro. A partire dall'edizione del 1928, i vincitori dell'Open ricevono solo una copia della Claret Jug, mentre l'originale \u00e8 conservato presso il Royal and Ancient Golf Club."}
{"id": "1355860", "revid": "94902", "url": "https://it.wikipedia.org/wiki?curid=1355860", "title": "Edmeo", "text": ""}
{"id": "1355861", "revid": "124876206", "url": "https://it.wikipedia.org/wiki?curid=1355861", "title": "Overland", "text": "Overland (titolo originale Overland World Truck Expedition) \u00e8 una serie di spedizioni documentaristiche promosse e organizzate da Beppe Tenti e il figlio Filippo.\nI documentari sono trasmessi a partire dal 1996 su Rai 1, per un totale di oltre 200 puntate (replicate in pi\u00f9 occasioni). Dalla tredicesima stagione Overland viene trasmesso anche in alta definizione.\nIl perno delle spedizioni \u00e8 la ri-scoperta del viaggio via terra, unita all'obiettivo di ottenere un'istantanea del pianeta e della sua cultura tra la fine del XX e l'inizio del XXI.\nSolidariet\u00e0.\nOverland ha da sempre anche un fine benefico attivo e contributivo: si \u00e8 fatta portavoce dell'UNICEF in molti dei paesi attraversati portando, quando possibile, assistenza medica alle popolazioni stanziali.\nHa sostenuto inoltre l'Associazione Italiana per la Ricerca sul Cancro (AIRC). Dal 2005, su proposta di Lionello Grossi, sostiene l'associazione Overland for Smile che presta cure odontostomatologiche ai bambini ospitati negli orfanotrofi dell'est europeo.\nNel 2010, con la dodicesima edizione di Overland, grazie ad accordi con la Cooperazione Italiana allo Sviluppo, CUCI (Universit\u00e0 di Parma) ed altre organizzazioni, \u00e8 stato predisposto un veicolo medico dotato di personale specializzato con il compito di rilevare la situazione sanitaria in alcune delle aree attraversate dalla spedizione, oltre che per distribuire materiali informativi, in modo tale da individuare possibili futuri interventi di cooperazione ad hoc.\nNella stessa spedizione \u00e8 presente il progetto CinemArena, un cinema itinerante che utilizza uno degli storici 330.30 ANW come supporto per il telo di proiezione. Scopo del progetto \u00e8 quello di informare le popolazioni dei piccoli villaggi circa i rischi e la prevenzione di diverse malattie, il tutto utilizzando lo strumento documentale.\nVeicoli della spedizione.\nI primi veicoli.\nGi\u00e0 nel 1991 Beppe Tenti concep\u00ec l'idea di una traversata dall'Italia a New York via terra attraverso tre trattori con i colori della bandiera, e la propose alla Fiat, che inizialmente rifiut\u00f2. 3 anni dopo per\u00f2, l'azienda torinese ricontatt\u00f2 il documentarista, e per il primo viaggio mise a disposizione 4 autocarri Iveco 330.30 ANW a 6 ruote motrici, costruiti nello stabilimento di Bolzano. Spesso si usa indicare questi mezzi con appellativi quali \"musoni\" o \"camion arancioni\" per la loro caratteristica di muso lungo (molto rara in Europa) e per il loro colore caratteristico.\nSono mezzi ideati per operare sia in ambito civile in cave e cantieri sia in ambito militare. In particolare i veicoli realizzati per Overland sono in grado di operare in condizioni climatiche estreme con temperature tra i -60 e +50\u00a0\u00b0C. Ci\u00f2 \u00e8 possibile grazie anche a particolari sistemi per mantenere fluidi i liquidi a bassissime temperature, sia alle particolari vernici in grado di resistere sia a basse che elevate temperature.\nIl motore dei veicoli \u00e8 un V8 diesel con 13 litri di cilindrata e 2 turbocompressori, capace di erogare 306 cavalli a 3.800 giri al minuto e 1.120 Nm di coppia a 2.000 giri al minuto. Il cambio \u00e8 ad 8 marce con 8 ridotte, i differenziali sono bloccabili singolarmente. Questi automezzi hanno di serie un serbatoio da 500 litri, ma nell'allestimento dei veicoli Overland \u00e8 stato aggiunto un serbatoio supplementare per altri 500 litri. Essendo mezzi votati particolarmente al fuori strada, raggiungono una velocit\u00e0 massima di 100\u00a0km/h su strada asfaltata.\nNonostante ognuno di questi camion avesse la stessa motorizzazione e cabina, il carico che trasportavano cambiava, essendo ognuno dei quattro automezzi destinato ad una funzione specifica: mensa, dormitorio, officina e cisterna per il carburante di scorta (4.000 litri) con inoltre un magazzino per ricambi.\nI camion officina e cisterna hanno montato sotto il paraurti frontale un verricello idraulico con cavo da 80 metri, con il quale \u00e8 possibile intervenire per aiutare altri automezzi in difficolt\u00e0. In Overland 12 i verricelli sono stati spostati sui mezzi Mensa e Dormitorio, gli unici rimasti idonei a partecipare alla spedizione.\nLe nuove spedizioni.\nSono molti i veicoli che hanno integrato, e di recente sostituito, i quattro storici 330.30 ANW. Dopo la prima edizione si sono affiancati degli Iveco Torpedo in diverse versioni come veicoli di supporto utilizzati in particolare per le riprese. Nel sesto viaggio sono stati affiancati anche degli Iveco Daily 4x4 in diverse configurazioni, uno dei quali \u00e8 stato protagonista dell'unico incidente stradale occorso alla spedizione nel deserto del Sahara.\nLa decima edizione \u00e8 stata l'unica a non vedere come protagonisti veicoli a motore, la spedizione era infatti una ciclo-maratona ed aveva come supporto ai mezzi a due ruote una coppia di Iveco Daily in versione pulmino e furgone.\nL'undicesima edizione ha visto come protagonista la centenaria Itala. La spedizione \u00e8 stata divisa in due momenti: nel primo (un'anteprima in Italia) alla Itala erano affiancati 3 degli storici 330.30, nel secondo (viaggio Parigi-Pechino) sono stati affiancati diversi mezzi. Questi erano una 500, 2 Iveco Massif, un Iveco Daily 4x4 (officina e ricambi per Itala), un Iveco Torpedo, un Iveco Eurocargo 4x4 (veicolo mensa), un Iveco Trakker 6x4 (officina e ricovero), una Ducati Multistrada.\nLa dodicesima edizione ha visto protagonisti 2 storici 330.30 ANW (mensa e dormitorio) completamente restaurati e dotati di verricello, 1 Iveco Daily 4x4 (vettura medica), 1 Iveco Trakker 6x6 (veicolo di assistenza e magazzino) e 2 Iveco Massif 4x4. Questi ultimi 4 veicoli sono stati realizzati appositamente per il viaggio africano, in particolare il Daily 4x4 e il Trakker 6x6 sono stati dotati di rollbar interni anti-ribaltamento.\nLa tredicesima edizione ha visto protagonisti 4 Piaggio Porter, veicoli elettrici a guida semiautonoma, un sistema di intelligenza artificiale veicolare sviluppato in oltre 15 anni dal VisLab dell'Universit\u00e0 di Parma.\nNel 2017 con Overland 18 i protagonisti sono stati 4 veicoli Volkswagen nella classica livrea arancione. I veicoli che hanno sfidato \"Le Strade dell'Islam\" sono 1 pick-up Amarok adibito a trasporto carburante, 2 California Beach per dormire e 1 Transporter come magazzino tutti a trazione integrale.\nIl 2018 per Overland 19 ha visto gli stessi veicoli arancioni Volkswagen che hanno sfidato le strade indiane.\nNel 2019 per Overland 20, dopo tre anni di servizio sono stati utilizzati ancora i veicoli arancioni della carovana Volkswagen, questa volta per\u00f2 affiancati da uno Scania XT da cantiere modificato appositamente per la spedizione, con l'allungamento del telaio e l'aggiunta di un serbatoio da 300 litri per garantire una maggiore autonomia.\nLe spedizioni.\nLa prima edizione, tra il 1995 e il 1996, ha visto i famosi camion arancioni partire da Roma e arrivare a New York passando per la Siberia e lo stretto di Bering, con un eccezionale ponte aereo a causa di un inverno pi\u00f9 caldo del previsto (se di caldo si pu\u00f2 parlare), che ha permesso alla spedizione di poter passare dalla cittadina di Mys \u0160midta a Prudhoe Bay, in Alaska. Un anno dopo, dalla Grande Mela hanno attraversato le Americhe, passando dalla Foresta Amazzonica e dalla Cordigliera delle Ande toccando la Terra del Fuoco e, con l'attraversamento della Patagonia l'arrivo finale a San Paolo (Brasile).\nIl 1998 vede Overland attraversare le strade dell'Africa nera per la sua terza spedizione, con partenza dal Capo di Buona Speranza, in Sudafrica. Dopo l'attraverso della parte est del continente africano, per paesi come Zambia, Tanzania, Kenya, Etiopia, Eritrea e Gibuti, e luoghi come la Rift Valley e il Kilimanjaro, la spedizione arriva in Medio Oriente. Le pericolosit\u00e0 dello Yemen, le incognite dell'Arabia Saudita e le meraviglie della Giordania e della Cappadocia fanno da preludio al rientro in Europa di Overland. Una rapida attraversata della Grecia, dei Balcani e della Penisola Scandinava porta i 4 camion arancioni a Capo Nord.\nNel 1999 Overland \u00e8 impegnata da due durissime spedizioni.\nLa quarta spedizione, porta da Cabo da Roca (il punto pi\u00f9 a ovest del continente europeo, in Portogallo) a Pechino, attraverso Russia, Kazakistan e altri paesi dell'ex-Unione Sovietica. Il deserto kazako, Samarcanda, le montagne kirghize, il Tibet, la Mongolia Interna, l'Heilongjiang fanno da preludio alla capitale cinese, che sar\u00e0 citt\u00e0 di partenza per la quinta spedizione, che affronta il rientro in Italia. Dopo un rapido attraversamento del Sud-Est Asiatico, Overland va alla scoperta del subcontinente indiano, e successivamente del mondo islamico, con l'attraversamento dell'Afghanistan dei talebani e dell'Iraq di Saddam Hussein. Dopo Israele e Palestina, Overland ritorna in Europa, e dopo Grecia, Kosovo, Serbia, Croazia e Slovenia la spedizione vede il suo termine il 24 dicembre, a Roma.\nIl 2002, Anno Internazionale Delle Montagne, vede Overland attraversare il deserto pi\u00f9 vasto del mondo, il Sahara. Partenza da Genova, vi \u00e8 l'attraversamento della penisola italiana, seguita poi dalla penisola balcanica. La spedizione entra nel vivo in Egitto, dove vi \u00e8 il primo contatto con le sabbie desertiche. Libia, Tunisia e Algeria vengono poi attraversate, e a causa dei problemi diplomatici di quest'ultimo con il vicino Marocco, Overland si vede costretta a una deviazione di circa 4000\u00a0km, che la porter\u00e0 prima in Mauritania, nel mezzo del territorio del Polisario, e poi nel Sahara Occidentale, territorio marocchino non riconosciuto internazionalmente. Dopo l'attraversamento dello Stretto di Gibilterra, Overland rientra in Italia dopo Spagna e Francia, con arrivo finale a Torino.\nNel 2005 la spedizione Overland 10 non utilizzava mezzi a motore (se non per il supporto) trattandosi, per la prima volta, di una \"ciclo-maratona\".\nNel 2007, per celebrare il centenario del famoso Raid Pechino-Parigi, la carovana con in testa la centenaria Itala 35/45 HP, perfettamente restaurata, ha percorso in senso inverso il tragitto del primo raid automobilistico della storia.\nLa spedizione speciale Overland 500 ha visto una notevole variet\u00e0 di mezzi, tra questi una Fiat 500 e una Ducati Multistrada.\nNel 2010 la spedizione, con la collaborazione del progetto CinemArena della Cooperazione Italiana allo Sviluppo, sfruttando il cassone di un \"musone\" come supporto per un telo da proiezione, ha portato il cinema nei pi\u00f9 remoti villaggi africani incontrati dalla spedizione. Questa \u00e8 anche la prima spedizione che vede Filippo Tenti alla guida della spedizione sostituendo il padre Beppe Tenti a met\u00e0 percorso. Lo stesso anno, parte una nuova spedizione, composta da 4 Piaggio Porter senza pilota n\u00e9 benzina, che parte da Milano e arriva a Shanghai in onore dell'Expo 2010.\nLa quattordicesima spedizione nel 2013 ha attraversato un territorio poco noto ma immerso in paesaggi mozzafiato e una cultura indimenticabile, tra pericoli e insidie, sapori e popoli diversi: il Caucaso. Le nazioni interessate sono state Georgia, Azerbaijan, Armenia e la Russia Caucasica (Ossezia del Nord, Inguscezia, Cecenia, Cabardino-Balkaria) trasmesse in 8 episodi. Questa spedizione \u00e8 stata la prima ad essere guidata interamente da Filippo Tenti, figlio di Beppe.\nOverland 15 ha attraversato nel 2014 in tutta la sua lunghezza la Cina partendo e arrivando da Pechino raggiungendo l'estremo ovest del paese. Il tutto \u00e8 stato trasmesso in 8 puntate nel palinsesto estivo.\nIl 2015 ha visto un ritorno in Sud-America per la spedizione di Overland 16. 4 puntate hanno descritto la Bolivia mentre altre 4 il Per\u00f9 attraversando il Salar de Uyuni, la Riserva Nazionale di Fauna Andina Eduardo Avaroa, le miniere di Potos\u00ec, il lago Titicaca, Machu Picchu, Arequipa per poi discendere nella foresta amazzonica e finire a Lima.\nPer la diciassettesima spedizione nel 2016 Overland ha cambiato nuovamente continente esplorando il Sud-Est Asiatico.\nOverland 18 ha visto un ritorno alle origini in termini di distanze percorse, tipologia di veicoli e impegno di personale. 4 veicoli arancioni hanno percorso un totale di 30.000\u00a0km attraverso \"Le Strade dell'Islam\" partendo dagli stabilimenti Volkswagen di Verona. Questa spedizione \u00e8 stata trasmessa in 9 puntate da 52 min in seconda serata ed \u00e8 finita con una puntata speciale da 110 min in prima serata il 30 agosto 2017.\nNel 2018 Overland esplora l'India attraversandola interamente partendo dal Kerala nel sud e arrivando fino in Ladakh tra le montagne del nord per poi fare rotta verso Calcutta a est. Un viaggio di tre mesi raccontato in 8 episodi nel palinsesto estivo di Rai Uno.\nSempre nel 2018, Overland riparte per un lungo viaggio in Africa della durata di nove mesi concluso nel mese di giugno 2019. Il ventesimo anniversario \u00e8 stato celebrato con otto puntate trasmesse tra luglio e settembre su Rai 1. Per celebrare questo evento, la spedizione ha visto nuovamente la partecipazione di un camion e il ritorno del progetto CinemArena della Agenzia Italiana per la Cooperazione allo Sviluppo. Affiancato dalle Nazioni Unite attraverso l'Organizzazione Internazionale per le Migrazioni, il progetto mirava piccoli villaggi remoti in Senegal, Gambia, Guinea Conakry e Nigeria per parlare dei rischi dell'immigrazione irregolare attraverso la Libia e di ci\u00f2 che accade nel Mar Mediterraneo, informando invece sui modi legali e pi\u00f9 sicuri per migrare."}
{"id": "1355867", "revid": "68105", "url": "https://it.wikipedia.org/wiki?curid=1355867", "title": "Groove armada", "text": ""}
{"id": "1355869", "revid": "124848324", "url": "https://it.wikipedia.org/wiki?curid=1355869", "title": "Parabuteo unicinctus", "text": "La poiana di Harris (Parabuteo unicinctus () \u00e8 un uccello rapace della famiglia degli Accipitridi diffuso nel continente americano.\nDescrizione.\nLa sua lunghezza varia dai 45 ai 58\u00a0cm ed il peso varia da 600 a 750 g per il maschio, mentre la femmina oscilla tra i 700 e 1200 g. Il maschio, infatti, come in tutti i rapaci diurni, \u00e8 pi\u00f9 piccolo della femmina. Dimensioni a parte, non sussiste un rilevante dimorfismo sessuale.\nBiologia.\nRaggiunge la maturit\u00e0 sessuale a circa tre anni; caccia piccoli mammiferi come topi, lepri, conigli selvatici, oppure uccelli, e all'occorrenza non disdegna rettili, insetti o carogne; gli attacchi possono essere in picchiata (dall'alto), diretti (cattura in volo) o indiretti (di rimessa), sebbene gli attacchi diretti con cattura in volo siano piuttosto rari.\nSi \u00e8 guadagnata il soprannome di falco lupo, poich\u00e9 risulta l'unico accipitride a vivere in famiglie composte anche da 7/8 individui, (arrivando persino a gruppi di 15/20 individui), ed a cacciare in branco; solitamente il maschio, pi\u00f9 agile, sferra il primo attacco alla preda ed in seguito viene raggiunto dalla femmina, pi\u00f9 grossa e potente, che termina l'azione di caccia.\nNon ha uno scatto bruciante come un astore, ma le ali pi\u00f9 allungate gli consentono una maggiore precisione nelle virate repentine; inoltre \u00e8 armato molto bene, possedendo infatti poderosi artigli.\nDistribuzione e habitat.\nLa specie ha un ampio areale che comprende Stati Uniti meridionali, Messico, Guatemala, El Salvador, Honduras, Nicaragua, Costa Rica, Colombia, Venezuela, Ecuador, Brasile, Per\u00f9, Bolivia, Paraguay, Uruguay, Argentina e Cile.\nTassonomia.\nSono riconosciute due sottospecie:\nContatti con l'uomo.\nQuesto uccello viene usato spesso nella falconeria, per le sue straordinarie capacit\u00e0 in volo, per la sua curiosa caratteristica di cacciare in gruppo, ma soprattutto perch\u00e9 \u00e8 uno dei rapaci pi\u00f9 facili da addestrare. Questo rapace \u00e8 detto anche \"cane di Harris\", perch\u00e9, come un cane con il suo padrone, si affeziona molto al falconiere, pi\u00f9 facilmente rispetto ad altri rapaci, tanto che segue il proprio falconiere dappertutto."}
{"id": "1355870", "revid": "92723", "url": "https://it.wikipedia.org/wiki?curid=1355870", "title": "Chlamydia", "text": "Chlamydia \u00e8 un genere di batteri gram-negativi, patogeni intracellulari obbligati.\nDescrizione.\nDi forma grossolanamente tondeggiante, immobili, devono necessariamente vivere all'interno di cellule eucariote, poich\u00e9 privi degli enzimi necessari al metabolismo ossidativo. Sono pertanto dei parassiti endocellulari obbligati. Questa caratteristica, unita alle dimensioni molto piccole, li ha fatti ritenere per molto tempo dei virus.\nNon sono dotati di parete cellulare formata da peptidoglicano, ma l'involucro esterno \u00e8 costituito da una parete proteica interna ricca in cisteina con una seconda membrana che nella porzione pi\u00f9 esterna presenta le caratteristiche del lipopolisaccaride e alcune proteine canale, le porine.\nQuesta particolare struttura impedisce la fusione del lisosoma con il fagosoma in cui la clamidia, penetrando nella cellula ospite, \u00e8 inglobata; inoltre le caratteristiche della parete cellulare fanno s\u00ec che le clamidie presentino una scarsa o nulla sensibilit\u00e0 agli antibiotici \u03b2-lattamici.\nQuesto batterio ha un peculiare ciclo vitale caratterizzato dall'alternanza di due unit\u00e0 morfo-funzionali ben distinte (ciclo dimorfico): corpo elementare (ce) e corpo reticolare (cr).\nIl primo \u00e8 piccolo (200-300\u00a0nm), rotondo, con citoplasma denso e compatto e rappresenta la forma infettante. Il corpo reticolare \u00e8 pi\u00f9 grande (600-1000\u00a0nm), il citosol meno denso, \u00e8 metabolicamente attivo, si moltiplica per scissione binaria e rappresenta la forma non infettante. Bench\u00e9 non sia presente la parete cellulare, il corpo elementare riesce a \"sopravvivere\" nell'ambiente grazie alla presenza di molteplici legami disolfuro tra le proteine della membrana.\nTassonomia.\nIl genere comprende tre specie:\nIn passato venivano inquadrate in questo genere anche alcune specie, attualmente inquadrate nel genere \"Chlalmydophila\", tra cui:"}
{"id": "1355872", "revid": "228587", "url": "https://it.wikipedia.org/wiki?curid=1355872", "title": "U.S. Open (golf)", "text": "Lo United States Open Championship, meglio conosciuto come U.S. Open, \u00e8 un torneo golfistico annuale statunitense. Insieme all'Open Championship, Augusta Masters e PGA Championship \u00e8 uno dei quattro Major. Viene inserito sia nel programma del PGA Tour che nell'European Tour ed \u00e8 organizzato dalla United States Golf Association (USGA) verso la met\u00e0 di giugno. Tipicamente, il giro finale viene disputato la terza domenica del mese, in occasione della Festa del pap\u00e0.\nStoria.\nIl primo torneo U.S. Open venne disputato il 4 ottobre 1895 sul campo di nove buche al Newport Country Club di Newport, Rhode Island. La competizione consisteva in un percorso totale di 36 buche (quattro giri del campo) e venne giocata in un solo giorno. Si sfidarono dieci professionisti e un amatore; vinse uno dei professionisti, il ventunenne inglese Horace Rawlins, che era giunto negli Stati Uniti nel gennaio dello stesso anno. Ricevette un premio di $150 e una medaglia d'oro del valore di $50; ricevette inoltre il trofeo degli U.S. Open che pot\u00e9 conservare per un anno. Nel 1898 si gioc\u00f2 la prima edizione su 72 buche e la durata fu estesa a due giorni. I primi U.S. Open vennero vinti da esperti golfisti britannici, tra cui lo scozzese Willie Anderson, che ottenne tre successi consecutivi tra 1903 e 1905; nel 1911 John McDermott divenne il primo statunitense a vincere il torneo e da allora i giocatori statunitensi sono abituali dominatori del campionato. Due anni dopo fu introdotta la fase di qualificazione: i 32 giocatori con il punteggio pi\u00f9 basso dopo i due turni del marted\u00ec e del mercoled\u00ec avanzavano al torneo vero e proprio, giocato nei due giorni successivi. L'attuale formato con 18 buche al giorno per quattro giorni fu introdotto nel 1965.\nDal 1926 al 1964 il titolo \u00e8 stato vinto solo da giocatori dagli Stati Uniti, mentre a tutt'oggi solo 6 altre nazioni hanno conquistato il trofeo, tra cui il Sudafrica, campione per 5 volte dal 1965. Per la prima volta dal 1910, quattro non-americani si sono guadagnati consecutivamente il gradino privilegiato del podio nel periodo 2004-2007: il sudafricano Retief Goosen (2004), il neozelandese Michael Campbell (2005), l'australiano Geoff Ogilvy (2006) e l'argentino \u00c1ngel Cabrera (2007). Il primo europeo a riconquistare il titolo dopo l'inglese Tony Jacklin (1970) fu il nordirlandese Graeme McDowell nel 2010.\nCaratteristiche del torneo.\nIl torneo si disputa sulla distanza di 72 buche, su classici campi della tradizione golfistica americana, che per l'occasione sono resi ancora pi\u00f9 impegnativi: il tipico punteggio del vincitore dello U.S. Open \u00e8 infatti attorno al par del campo. Al 2020, i campi che hanno ospitato pi\u00f9 edizioni del torneo sono: Oakmont Country Club (9 edizioni, ultima nel 2016), Baltusrol Golf Club (7, ultima nel 1993), Oakland Hills Country Club (6, ultima nel 1996), Pebble Beach Golf Links (6, ultima nel 2019) e Winged Foot Golf Club (6, ultima nel 2020).\nSe al termine delle 72 buche ci sono due o pi\u00f9 giocatori in testa alla classifica a pari colpi, il vincitore \u00e8 deciso con uno spareggio (\"playoff\"). Fino al 2018 il playoff, a differenza degli altri major, si teneva il luned\u00ec sulla distanza di 18 buche: il giocatore che terminava questo quinto giro con il minore numero di colpi vinceva il torneo. Se la parit\u00e0 persisteva anche dopo le 90 buche, si proseguiva con la \"sudden death\": il giocatore che completava la novantunesima buca con un colpo di vantaggio sull'avversario vinceva il torneo. Il ricorso alla \"sudden death\" si \u00e8 reso necessario in tre occasioni: nel 1990, nel 1994 e nel 2008.\nA partire dall'edizione 2018, il playoff su 18 buche \u00e8 stato abbandonato in favore del playoff su due buche.\nQualificazione.\nAl torneo partecipano 156 giocatori, di cui circa met\u00e0 provengono dalle qualificazioni, che sono organizzate in due fasi: le qualificazioni locali, che si tengono su pi\u00f9 di 100 campi sparsi in tutti gli Stati Uniti, e le qualificazioni di sezione, a cui partecipano i giocatori che superano la prima fase ed altri che ne sono esenti e si tengono su vari campi statunitensi, su un campo europeo e su uno giapponese.\nSono invece esenti dalle qualificazioni: i vincitori delle ultime 10 edizioni dello U.S. Open, il vincitore ed il secondo classificato dello U.S. Amateur dell'anno precedente (purch\u00e9 rimangano \"amateur\"), il vincitore dell'Amateur Championship dell'anno precedente (purch\u00e9 rimanga un \"amateur\"), il vincitore della medaglia \"Mark H. McCormack\" dell'anno precedente (purch\u00e9 rimanga un \"amateur\"), i vincitori delle ultime cinque edizioni degli altri tre major, i vincitori degli ultimi tre Players Championship, il vincitore dell'ultimo BMW PGA Championship, il vincitore dell'ultimo U.S. Senior Open, i primi dieci classificati dell'ultimo U.S. Open, i qualificati al Tour Championship dell'anno precedente, i primi 60 giocatori dell'Official World Golf Rankings due mesi prima dell'inizio del torneo e i primi 60 un mese e mezzo prima dell'inizio del torneo.\nVincitori.\nPO = Vittoria al play-off\nAm = \"Amateur\"\nPremi.\nIl vincitore del torneo riceve una copia del trofeo degli U.S. Open, che pu\u00f2 conservare per un anno fino alla successiva edizione del torneo; in quell'occasione riceve una copia pi\u00f9 piccola del trofeo che diventa di sua propriet\u00e0. Inizialmente il campione riceveva il trofeo originale per un anno, finch\u00e9 nel 1946 il trofeo fu coinvolto nell'incendio del club Tam O'Shanter, dove il campione in carica dell'epoca, Lloyd Mangrum, lo aveva esposto; ne fu allora creata una copia, consegnata al vincitore dal 1947 al 1986, quando fu ritirata ed esposta al museo della USGA.\nIl vincitore riceve anche una medaglia, che dal 2012 \u00e8 chiamata \"medaglia Jack Nicklaus\", riceve l'invito ai successivi dieci U.S. Open e alle successivi cinque edizioni degli altri tre major."}
{"id": "1355883", "revid": "47767", "url": "https://it.wikipedia.org/wiki?curid=1355883", "title": "Edmonda", "text": ""}
{"id": "1355885", "revid": "486946", "url": "https://it.wikipedia.org/wiki?curid=1355885", "title": "Edma", "text": ""}
{"id": "1355894", "revid": "119993933", "url": "https://it.wikipedia.org/wiki?curid=1355894", "title": "Fantastica italiana", "text": "Fantastica italiana \u00e8 stato un programma televisivo italiano di genere talent show, trasmesso da Rai 1 in prima edizione nel 1995 e poi riproposta fino al 2000, con un'interruzione nel 1999.\nDiretto da Lella Artesi, venne ideato da Alfredo Cerruti, Ugo Porcelli, Marco Luci e Federico Moccia, e condotto nella prima edizione da Paolo Bonolis, Gianna Schelotto e Luca Laurenti (10 puntate, a cavallo tra il 1995 e il 1996), mentre nelle due successive da Giancarlo Magalli, prima con Teo Teocoli (10 puntate nella primavera del 1997) e poi con Roberta Capua (10 puntate nella primavera del 1998). Dopo una sospensione per due stagioni televisive, \u00e8 andata in onda un'ultima edizione nell'autunno del 2000, per un totale di 9 puntate, dirette da Cesare Gigli e condotte da Mara Venier e Massimo Lopez.\nIl programma era strutturato come un concorso di bellezza, con nove partecipanti, che dovevano mostrare le proprie abilit\u00e0 come ballerine, cantanti, attrici e anche conduttrici televisive.\nPrima ballerine del corpo di ballo sono state Matilde Brandi, Lorenza Mario, Corinne Bonuglia e Roberta Lanfranchi."}
{"id": "1355902", "revid": "838137", "url": "https://it.wikipedia.org/wiki?curid=1355902", "title": "Angelina Gr\u00fcn", "text": "Gioca nel ruolo di schiacciatrice ed opposto.\nCarriera.\nLa carriera di Angelina Gr\u00fcn inizia nel 1990 nel settore giovanile del VC Essen Borbeck. Nel 1996 inizia la carriera da professionista nell'Unabh\u00e4ngiger Sportclub M\u00fcnster, con cui vince una Bundesliga e due edizioni della Coppa di Germania. Nel 1997 debutta anche in nazionale.\nNella stagione 2001-02 viene ingaggiata per la prima volta all'estero, andando a giocare in Italia nel Volley Modena. Nei due anni trascorsi a Modena vince una Coppa Italia, una Supercoppa italiana ed una Coppa CEV. In questo periodo riesce ad ottenere buoni risultati anche in nazionale, vincendo la medaglia di bronzo al World Grand Prix nel 2002 ed al campionato europeo del 2003.\nNella stagione 2003-04 passa al Volley Bergamo, cui gioca per cinque stagioni: nella prima vince il suo primo scudetto e la Coppa CEV, nella seconda vince la Supercoppa italiana e la sua prima Champions League, nella terza vince campionato e Coppa Italia, nella quarta vince la sua seconda Champions League, di cui viene eletta MVP, e nella quinta vince nuovamente la Coppa Italia. Nel 2007, dopo aver disputato il torneo di qualificazione europeo al World Grand Prix 2008, di cui viene anche elette MVP e miglior attaccante, si ritira dalla nazionale tedesca.\nNella stagione 2008-09 passa al Vak\u0131fBank G\u00fcne\u015f Sigorta Spor Kul\u00fcb\u00fc in Turchia; col club di Istanbul vince la regular season del campionato turco, ma viene eliminata ai quarti di finale dei play-off. Al termine della stagione decide di ritirarsi dalla pallavolo per dedicarsi al beach volley, in coppia con Rieke Brink.\nNel 2011 torna in nazionale per disputare il campionato europeo, dove vince la medaglia d'argento e dimostra di giocare su alti livelli. Queste buone impressioni vengono confermate durante la Coppa del Mondo di pallavolo femminile 2011, dove con la sua nazionale si classifica sesta. Nel mese di dicembre lascia la Germania per trasferirsi nella Dinamo Mosca, con la quale vince la coppa di Russia 2011, venendo premiata anche come miglior giocatrice.\nNella stagione 2012-13 viene ingaggiata dal Rabit\u0259 Bak\u0131 Voleybol Klubu, in Azerbaigian, col quale vince lo scudetto; al termine del campionato si prende nuovamente una pausa dalla pallavolo, questa volta per maternit\u00e0."}
{"id": "1355908", "revid": "123716552", "url": "https://it.wikipedia.org/wiki?curid=1355908", "title": "Romolo Siena", "text": "Biografia.\nInizi\u00f2 la carriera come giornalista sportivo, collaborando con diverse testate giornalistiche, fra cui la Gazzetta dello Sport, di cui fu anche inviato al Giro d'Italia.\nNel 1953 pass\u00f2 a lavorare in una televisione italiana ancora in fase sperimentale dove realizz\u00f2 la regia di alcuni eventi sportivi e di programmi per ragazzi (fra cui \"Il diario di Giulietta\", 1954).\nRaggiunge il successo grazie alla regia di \"Lascia o raddoppia?\", il primo quiz televisivo, condotto da Mike Bongiorno e della prima edizione dello Zecchino d'Oro.\nIn seguito diresse moltissimi show televisivi tra cui diverse edizioni del \"Festival di Sanremo\" e di \"Canzonissima\" (tra cui quella denominata \"Partitissima\") e l'Eurovision Song Contest 1965, edizione denominata \"Gran Premio Eurovisione della Canzone\" svoltasi a Napoli.\nCollabor\u00f2 a lungo con la coppia Sandra Mondaini e Raimondo Vianello nei programmi \"Tante scuse\", 1974; \"Di nuovo tante scuse\", 1975; \"Noi... no\", 1977, \"Io e la Befana\", 1978 e \"Stasera niente di nuovo\", 1981 e con Franco Franchi e Ciccio Ingrassia (\"Due ragazzi incorreggibili\", 1976, e \"Ridiamoci sopra\", 1982).\nTra le altre trasmissioni dirette, \"A tutto gag\" (1980) con Sydne Rome, il programma per la TV dei ragazzi \"Il dirigibile\", presentato dal cantante britannico Mal e dall'annunciatrice televisiva Maria Giovanna Elmi nel ruolo della hostess Azzurrina, il variet\u00e0 \"Ci pensiamo luned\u00ec\" (1983) con Alida Chelli e Renzo Montagnani. Realizza con quest'ultimo anche la sitcom \"Don Fumino\" nel (1992).\nSuccessivamente si occupa delle riprese televisive di alcuni spettacoli teatrali, tra cui diverse edizioni del \"G.B. Show\" con Gino Bramieri e \"Niente sesso, siamo inglesi\" con Gianfranco D'Angelo.\nEbbe anche una parentesi in Fininvest, quando Silvio Berlusconi gli propose un contratto in esclusiva che rifiut\u00f2, accettando lo stesso di dirigere la trasmissione \"W le donne\" con Andrea Giordana e Amanda Lear.\nLavor\u00f2 anche per Napoli Canale 21 per curare la regia di format dedicati alla canzone napoletana.\n\u00c8 deceduto a 81 anni a causa di un cancro al polmone nella sua abitazione romana.\nVita privata.\nEra sposato con Ornella Virgili, ex impiegata RAI, conosciuta al tempo di \"Lascia o raddoppia?\", scomparsa il 9 maggio del 2010 per un linfoma. Ha avuto un solo figlio, Pierfilippo, anch'esso attivo nel mondo dello spettacolo."}
{"id": "1355916", "revid": "2024225", "url": "https://it.wikipedia.org/wiki?curid=1355916", "title": "Castellano (storia)", "text": "Il castellano era il responsabile della custodia di un castello o di una rocca; con questo termine si poteva indicare sia il signore proprietario del castello stesso, sia l'ufficiale che il primo avr\u00e0 nominato, che, al comando di una guarnigione, era incaricato di custodirlo e difenderlo in caso di attacco o assedio.\nNella Confederazione Polacco-Lituana i castellani erano i governatori di provincia nominati dal re, pertanto non si trattava di un titolo nobiliare, bens\u00ec di una carica pubblica. La carica era di rango senatorio, cio\u00e8 dava diritto a un posto nella camera alta della Dieta polacca. L'unica eccezione era rappresentata dalla castellania (o \"burgrabia\") di Cracovia, capitale del Regno di Polonia, dove i castellani erano deputati della ."}
{"id": "1355927", "revid": "116944", "url": "https://it.wikipedia.org/wiki?curid=1355927", "title": "Lega cattolica (Francia)", "text": "La Lega cattolica (Ligue catholique) o Santa Lega (Sainte Ligue) o Santa Unione (Sainte Union) \u00e8 il nome dato a un raggruppamento di cattolici, creato in Francia da Enrico di Guisa nel 1576. Era appoggiato dal papa Sisto V, dai Gesuiti, da Caterina de' Medici e da Filippo II di Spagna. Questo partito ultra\u2013cattolico si form\u00f2 come reazione all'Editto di Saint-Germain (1570) e all'Editto di Beaulieu (6 maggio 1576) giudicati troppo favorevoli ai protestanti; aveva lo scopo di estirpare definitivamente il protestantesimo dalla Francia. I suoi aderenti erano detti \"ligueurs\".\nLa prima Lega.\nDelle organizzazioni di cattolici di piccole dimensioni gi\u00e0 esistevano un po' dappertutto in Francia, come ad esempio la Lega piccarda, creata nel 1568. Comunque l'attribuzione di piazzeforti ai protestanti provoc\u00f2 uno choc e la conseguente rivolta dei cattolici contro il re. Le confraternite di Saint-Esprit e altre leghe si unirono con lo scopo \u00abnel nome della Santa Trinit\u00e0 per restaurare e difendere la Santa Chiesa cattolica, romana e apostolica\u00bb. \u00c8 una rivolta contro gli editti reali: Jacques d'Humi\u00e8res, governatore di P\u00e9ronne, rifiuta di consegnare la citt\u00e0 ai protestanti, e rivolge un appello ai principi e ai prelati del reame, al fine di ristabilire la religione cattolica e \u00abl'obbedienza di Sua Maest\u00e0\u00bb. Il movimento si estese rapidamente a tutta la Picardia, sostenuto dalla Spagna (i Paesi Bassi spagnoli si estendevano allora fino al vicino Artois) e successivamente a tutta la Francia. Nel periodo iniziale, gli appartenenti alla lega si consideravano dei buoni e leali sudditi del re di Francia Enrico III, dal momento che questi aveva ostinatamente difeso la Chiesa cattolica.\nIl programma dei ligueurs, oltre la difesa della Chiesa comprendeva quella del re e quella degli Stati generali. In novembre, il duca Enrico I di Guisa organizz\u00f2 la Lega a Parigi. Nel dicembre 1576, il re Enrico III prese il comando della Lega e riscrisse il suo programma (nella parte dove il potere reale veniva sottomesso agli Stati generali). L'anno seguente, l'agitazione generale si calma e la pace di Bergerac viene firmata il 14 settembre 1577. La libert\u00e0 di coscienza viene accordata ai protestanti, oltre alla libert\u00e0 di culto nei paesi e delle piazzeforti per sei anni.\nLa seconda Lega.\nRinascita.\nDopo una tregua di sette anni la crisi rinasce nel 1584, con la morte del duca d'Angi\u00f2 e la designazione del protestante Enrico di Navarra come successore. Enrico I di Guisa si pone alla testa di una nuova Lega. Dopo il 1582 il re di Spagna Filippo II apporta il suo sostegno finanziario ai cattolici, avendo senza alcun dubbio il doppio obiettivo di affermare il cattolicesimo e di indebolire il re di Francia, suo rivale sulla scena europea. Conferma il suo sostegno con la firma del trattato di Joinville il 31 dicembre 1584, dove il successore designato al trono \u00e8 il cardinale Carlo di Borbone-Vend\u00f4me.\nLa Lega pubblica la sua proclamazione il 31 marzo 1585 a P\u00e9ronne, dove si dichiara di voler sottrarre il re ai favoriti, ristabilire la religione unica e obbligare il re a riunire regolarmente gli Stati generali. Le adesioni dei comandanti militari si moltiplicano.\nEnrico III viene costretto a cedere davanti alle esigenze della Lega, divenuta troppo potente, al trattato di Nemours. L'ottava guerra di religione non ebbe n\u00e9 vinti n\u00e9 vincitori, in quanto la vittoria protestante a Coutras viene equilibrata dalle vittorie di Enrico di Guisa a Auneau e a Vimory (1587), che rinforzano ancora di pi\u00f9 il prestigio del duca.\nParallelamente alla seconda Lega si form\u00f2 una lega di citt\u00e0, intorno a Parigi, poi in Turenna, Champagne, Borgogna. Organizzata come una societ\u00e0 segreta, possedeva un suo esercito ed era molto pi\u00f9 estremista della Lega dei nobili. La Lega delle citt\u00e0 considerava il re non pi\u00f9 legittimo, e riteneva che dovesse essere sottomesso agli Stati generali; dopo il 1591 anche la nobilt\u00e0 doveva essere sottomessa agli Stati generali.\nEnrico III proib\u00ec a Enrico di Guisa di entrare a Parigi poich\u00e9 dalla capitale giungevano voci d'insurrezione. Ma il duca di Guisa procedette oltre ed entr\u00f2 nella capitale il 9 maggio. Davanti ai movimenti dell'armata reale Parigi non tard\u00f2 ad alzare le barricate (giornate delle barricate del 12 maggio 1588). Per vilt\u00e0 o per evitare un bagno di sangue, Enrico III fugg\u00ec da Parigi per andare a Chartres. Firm\u00f2 a Rouen il 15 luglio l'Editto di Unione contro i protestanti e consegn\u00f2 la citt\u00e0 di Boulogne ai ligueurs in modo tale che successivamente potessero incontrare gli spagnoli. Inoltre, Enrico di Guisa veniva nominato luogotenente-generale del re per il reame (comandante dell'esercito).\nL'assassinio del duca di Guisa.\nIl re venne costretto a convocare nuovamente gli Stati generali a Blois. Questi erano in maggioranza favorevoli alla Lega, e gli rifiutarono i finanziamenti. Fu in questo momento che Enrico III tent\u00f2, con un piano rischioso, di liberarsi dei Guisa. Fece assassinare il 23 dicembre 1588 il duca di Guisa, arrestare il cardinale di Borbone (che venne giustiziato poco dopo), il principe di Joinville, figlio del duca di Guisa, sua madre la duchessa di Nemours e suo cugino, il duca d'Elbeuf. Molti deputati degli Stati generali vennero ugualmente arrestati. Questo tentativo provoc\u00f2 una sollevazione generale. La Sorbona dispens\u00f2 i sudditi dal dovere di fedelt\u00e0 al re. Tutte le province controllate dalla Lega (essenzialmente la Lorena, feudo dei Guisa, la Champagne, il Sud, la Borgogna, la Bretagna, la Normandia, controllata da Filippo Emanuele di Lorena, governatore di Bretagna e cognato di Enrico di Guisa, e la regione di Parigi) si sollevarono contro il \u00abtiranno\u00bb Enrico III. Si allearono al re di Navarra e le loro armate cinsero d'assedio Parigi. Fu in questo frangente che Enrico III venne assassinato il 2 agosto 1589 da Jacques Cl\u00e9ment, un \"ligueur\" (seguace della Lega Cattolica) domenicano.\nNel 1589, Pierre Matthieu pubblic\u00f2 una tragedia sull'assassinio del duca di Guisa intitolata \"La Guisiade\".\nLa Lega oppose una resistenza accanita all'ugunotto Enrico di Navarra, re legittimo, a cui prefer\u00ec lo zio paterno, il cardinale Carlo di Borbone-Vend\u00f4me subito chiamato \u00abCarlo X\u00bb (morir\u00e0 in prigione nel 1590). Sconfitta alla battaglia d'Ivry il 14 marzo 1590, provata da due assedi successivi della capitale (dove i membri pi\u00f9 estremisti della Lega facevano regnare il terrore per mezzo di sedici scabini \u2014 che giustiziarono il presidente del Parlamento di Parigi, Brisson \u2014 il tutto tramite l'organizzazione di processioni spettacolari), la Lega ancora non si arrese.\nI suoi eccessi, la sua preferenza per un principe straniero, i suoi finanziamenti spagnoli, il rimettere in discussione la monarchia, causarono progressivamente il distacco, a partire dal 1591, dei realisti, poi, una dopo l'altra, delle citt\u00e0. In ogni caso essa non disarm\u00f2 finch\u00e9 Enrico IV non abiur\u00f2 la sua fede protestante e ritorn\u00f2 al cattolicesimo. Venne consacrato re a Chartres il 27 febbraio 1594 e la sua vittoria a Fontaine-Fran\u00e7aise, in Borgogna, il 5 giugno 1595 sugli ultimi \"ligueurs\" (comandati da Carlo di Guisa, duca di Mayenne, fratello di Enrico I di Guisa, e spalleggiati dagli spagnoli), segn\u00f2 la fine definitiva della Lega, uno dei pi\u00f9 grandi pericoli corsi dalla monarchia francese prima dell'avvento dell'assolutismo. Con la pace di Vervins (2 maggio 1598), gli spagnoli abbandonano gli ultimi luoghi da loro occupati in Francia."}
{"id": "1355932", "revid": "287204", "url": "https://it.wikipedia.org/wiki?curid=1355932", "title": "Suddivisioni della Romania", "text": "Le suddivisioni della Romania, dal punto di vista territoriale, si distinguono tra:\nI comuni sono poi divisi in villaggi, privi di funzioni amministrative, pari nel loro complesso ad oltre .\nUna particolarit\u00e0 \u00e8 rappresentata da Bucarest, che \u00e8 una divisione secondaria piuttosto che una divisione di terzo livello come gli altri municipi ed \u00e8 ufficialmente divisa in sei settori, ognuno dei quali con un governo e un console locale. Un'altra particolarit\u00e0 \u00e8 la possibilit\u00e0 di creare zone metropolitane che coordinino le amministrazioni dei comuni di maggiore urbanizzazione.\nA livello statistico, inoltre, la Romania si suddivide in otto regioni di sviluppo, prive di rilevanza amministrativa e contemplate al fine di coordinare le politiche di sviluppo. Tali regioni costituiscono il punto di riferimento della nomenclatura delle unit\u00e0 territoriali statistiche (NUTS) di II livello, in base alle regole europee decise dall'Eurostat. In particolare, l'Ordinanza Governativa di Emergenza n\u00b0 75/2001 sul funzionamento dell'Istituto Nazionale di Statistica istituisce otto Direttorati Generali di statistica regionale che, insieme ai 34 direttorati dei distretti, aiutano a sviluppare statistiche nazionali.\nGli atti legali che riguardano la divisione territoriale della Romania definiscono l'attuale struttura territoriale, simile al NUTS, come segue:\nSecondo la Commissione Nazionale di Statistica della Romania (NCS), il territorio rumeno \u00e8 suddiviso in otto regioni, ognuna delle quali conta sei distretti (unit\u00e0 amministrative) situati nella stessa area geografica e che hanno in comune la densit\u00e0 di popolazione. Le otto regioni sono: Nord-Est, Sud-Est, Sud, Sud-Ovest, Ovest, Nord-Ovest, Centro e Bucarest. Bucarest \u00e8 l'unica regione che conta un solo distretto, quello di Ilfov. I criteri utilizzati dal NCS per la definizione delle regioni sono dati dalla combinazione di fattori geografici e omogeneit\u00e0 di densit\u00e0."}
{"id": "1355933", "revid": "228587", "url": "https://it.wikipedia.org/wiki?curid=1355933", "title": "Edna", "text": ""}
{"id": "1355934", "revid": "254059", "url": "https://it.wikipedia.org/wiki?curid=1355934", "title": "Val Costeana", "text": "La Val Costeana \u00e8 un'ampia valle della provincia di Belluno, situata nel Comune di Cortina d'Ampezzo, che ha inizio in localit\u00e0 Campo e sale in direzione nord-ovest fino al Passo di Falzarego, percorsa dalla Strada statale 48 delle Dolomiti.\nCome molte delle valli limitrofe, fu teatro di azioni belliche durante la Prima guerra mondiale. Da sottolineare la presenza, in quel periodo, di un'imponente teleferica che partendo dalla localit\u00e0 di Zuel, dove le merci giungevano attraverso una ferrovia posata sulla sede stradale, raggiungeva la localit\u00e0 di Vervei. La Valle \u00e8 sovrastata dal Becco d'Ajal, invidiabile punto di osservazione sulla sommit\u00e0 del quale sono ancora visibili ruderi di un punto di avvistamento sempre relativo al primo conflitto mondiale."}
{"id": "1355940", "revid": "339392", "url": "https://it.wikipedia.org/wiki?curid=1355940", "title": "Shisui Uchiha", "text": ""}
{"id": "1355951", "revid": "310967", "url": "https://it.wikipedia.org/wiki?curid=1355951", "title": "Arneis", "text": "Arneis \u00e8 un vitigno a bacca bianca piemontese originario del Roero, diffuso oltre che nella regione originaria, anche in Liguria e Sardegna. Le prime citazioni che lo riguardano risalirebbero alla seconda met\u00e0 del XIX secolo, indicato coi nomi Bianchetta o Nebbiolo Bianco. \u00c8 il vitigno base per la produzione del noto vino bianco piemontese Roero Arneis DOCG.\nStoria.\nPare che il nome derivi dal dialettale cuneese corrispondente ad \"arnese\" cio\u00e8 \"cosuccia\", \"carabattola\", \"oggetto da poco\"; questo perch\u00e9 tradizionalmente era coltivata attorno alle ben pi\u00f9 pregiate (allora) viti di nebbiolo, nel caso di persone il termine \u00e8 riferibile a persone \"scomode\", \"irregolari\", \"scontrose\", e complessivamente \"da poco\", pu\u00f2 esistere un riferimento altres\u00ec al nome dell'antico vitigno del bric \"Arneiso\" (o \"Reneiso\"), situato nella regione del feudo del leggendario signore Crispino di Arneis (in francese detto \"Crispin d'Arnes\") nei pressi di Canale (CN).\nLa enorme rivalutazione del vitigno ha quasi ribaltato il rapporto di valutazione rispetto al Nebiolo, a cui \u00e8 oggi, sia pure per diverse caratteristiche, ben paragonabile per valore.\nImpiego.\nViene utilizzato nella produzione del Langhe Arneis, del Langhe Arneis passito, nel Roero Arneis e nel"}
{"id": "1355952", "revid": "33689", "url": "https://it.wikipedia.org/wiki?curid=1355952", "title": "Gaio Bruttio Presente (console 246)", "text": "Originario della Lucania, Presente era membro della patrizia \"gens Bruttia\"; probabilmente suo padre era Gaio Bruttio Presente console nel 217.\nNel 246 Presente resse il consolato."}
{"id": "1355957", "revid": "228587", "url": "https://it.wikipedia.org/wiki?curid=1355957", "title": "Edna (nome)", "text": "Origine e diffusione.\nDi origine biblica (\u00e8 citato nel deuterocanonico \"Libro di Tobia\"), deriva dalla parola ebraica \u05e2\u05b6\u05d3\u05b0\u05e0\u05b8\u05d4 (\"Edna\"), che vuol dire \"piacere\", \"delizia\", termine al quale risale anche il nome Eden.\nVa notato che, in secondo luogo, Edna \u00e8 anche una forma anglicizzata del nome gaelico \"Eithne\".\nOnomastico.\nQuesto nome \u00e8 adespota, in quanto non esistono sante che lo portano. L'onomastico pu\u00f2 essere festeggiato ad Ognissanti, che ricorre il 1\u00ba novembre."}
{"id": "1355959", "revid": "124749840", "url": "https://it.wikipedia.org/wiki?curid=1355959", "title": "Lago di Texcoco", "text": "Il lago di Texcoco (pron. \"tesc\u00f2co\", o pi\u00f9 precisamente \"teshc\u00f2co\"; nahuatl: \"\u0101tezcatl\" Texcoco o Tetzcohco) faceva parte di un sistema di laghi, in via di estinzione, localizzati al sud-est della valle del Messico, nel centro del Messico. La storia che ha portato all'estinzione di buona parte della superficie dei corpi d'acqua che costituivano il sistema cominci\u00f2 in epoca precolombiana. Nel 1325 i \"mexica\" (aztechi) iniziarono la costruzione di isole artificiali nei punti bassi della laguna, con il proposito di guadagnare terra da coltivare, o, nel caso di Tenochtitl\u00e1n, per costruire una vasta citt\u00e0.\nNel XVII secolo, quando gli spagnoli avevano sottomesso i territori che chiamarono Nueva Espa\u00f1a, la capitale del viceregno fu oggetto di innumerevoli inondazioni. Fu cos\u00ec che si pens\u00f2 di costruire opere di drenaggio che, continuate dai successivi governi nell'epoca del Messico indipendente, hanno portato alla scomparsa quasi totale dei cinque laghi che formavano il sistema.\nLa conca lacustre della valle del Messico era formata dai laghi di Zumpango, Xaltocan, Texcoco, Xochimilco e Chalco. Occasionalmente si parla della \"laguna de M\u00e9xico\", ma solo quando si fa riferimento al periodo storico in cui gli indigeni costruirono una diga tra la sierra de Guadalupe, a nord del lago di Texcoco, e il cerro de la Estrella, nel sud dello stesso. Una caratteristica singolare del sistema di laghi era il carattere distinto delle sue acque. Mentre i laghi di Xochimilco e Chalco erano formati da acque dolci, le acque dei Texcoco, Zumpango e Xaltocan erano salmastre. L'acqua dei laghi della valle del Messico non era di aiuto per la vita umana. Le acque salmastre non erano potabili, e quelle dolci nemmeno, perch\u00e9 erano infestate dei residui delle piante ed animali che popolavano l'ecosistema. Cos\u00ec, gli antichi abitanti delle rive e degli isolotti di questi ultimi tre laghi si dedicavano all'estrazione del sale che ottenevano mediante l'evaporazione di acqua dal lago.\nGeografia fisica.\nDescrizione dell'invaso lacustre.\nLa superficie totale del bacino idrologico del lago Texcoco (che include anche i laghi del nord e del sud della valle del Messico) si estende per pi\u00f9 di .\nIl lago Texcoco faceva parte del sistema di laghi che copriva buona parte della superficie della valle del Messico. Nella stagione delle piogge, il lago si univa con gli altri quattro, che si trovavano tra le catene montuose che circondano la valle. A nord del lago si trovavano due piccole lagune di acqua salata. Queste furono chiamate di Xaltocan e Zumpango. Sono nomi nahuatl, imposti dopo l'arrivo dei popoli che parlavano tale lingua al centro del Messico. Il limite tra il lago Texcoco e il lago Xaltocan era segnato da un canale che passava tra il nord della sierra de Guadalupe e le cime che segnano la divisione tra il cuore della valle del Messico e la valle di Teotihuacan. Verso sud, il lago Texcoco si estendeva fino alla penisola di Iztapalapa e si congiungeva al lago di Xochimilco attraverso un passaggio tra la cima di Estrella e la pianura alluvionale di Coyoac\u00e1n.\nIl lago Texcoco si alimentava delle acque provenienti da due catene montuose che lo circondavano. A ponente, si trova la sierra de las Cruces, da dove scorrono ancora i fiumi Magdalena, Becerra, Barranca del Muerto, Eslava, Mixcoac e San \u00c1ngel. A oriente, numerosi ruscelli scendavano dalle nevi della sierra Nevada verso Texcoco, Chimalhuac\u00e1n e Atenco. Tra questi fiumi erano il Coatepec e il Chapingo. I suoi confini sud e nord erano disegnati dalla sierra de Guadalupe e dalla sierra de Santa Catarina, i cui corsi d'acqua contribuivano a portare acqua al lago solo nella stagione delle piogge, dato che l\u00ec non nascevano correnti permanenti.\nNell'interno del lago vi erano numerosi isolotti. Tranne gli isolotti del Pe\u00f1\u00f3n de los Ba\u00f1os e il Pe\u00f1\u00f3n Viejo, il resto delle isole erano pianeggianti. Si trovavano specialmente nella regione occidentale del lago. Alcune di queste isole sono celebri nella storia preispanica del Messico, dato che furono domicilio di popoli come gli Aztechi. Forse la pi\u00f9 grande era l'isola di Tenochtitlan, luogo che comprende l'area del centro storico della Citt\u00e0 del Messico, capitale dello Stato azteco. A nord di questa, si trovava l'isola di Tlatelolco, in cui si svolgeva il mercato pi\u00f9 grande del periodo postclassico mesoamericano. A sudest, un gruppo di isolotti si trovavano tra quelli del Messico e la riviera di Iztapalapa. Tra loro vi sono quelli di Iztacalco e Pantitl\u00e1n.\nFa parte del bacino della valle del Messico, un sistema di laghi che comprendeva i laghi di Xochimilco, Chalco, Xaltocan e Zumpango. Si trattava di un lago di acqua salata, dal quale in epoca precolombiana si otteneva l'acqua per l'agricoltura. Dopo la distruzione delle dighe indigene che contenevano la loro crescita, le acque del lago di Texcoco inondavano periodicamente Citt\u00e0 del Messico, dal secolo XVI fino al secolo XIX. Questa fu la ragione che port\u00f2 le autorit\u00e0 del viceregno e la repubblica indipendente a ideare un sistema di scarico che fin\u00ec per ridurre l'area dei laghi. Sul finire del secolo XX, il governo del Messico mise in atto un programma di recupero del corpo d'acqua, sebbene per questioni economiche sia stato sospeso.\nFisiografia e geologia.\nL'invaso del Texcoco appartiene alla subprovincia X dei Laghi e Vulcani dell'An\u00e1huac. Si tratta di una zona molto giovane in termini di tempo geologico. A sua volta, Laghi e Vulcani del An\u00e1huac appartiene alla provincia geologica della Fascia Vulcanica Trasversale, corrispondente alla zona di alta attivit\u00e0 vulcanica che attraversa il territorio del Messico dalla costa del Pacifico alla costa del Golfo, pi\u00f9 o meno seguendo il parallelo 19\u00ba N.\nLa superficie dell'invaso si form\u00f2 durante il periodo quaternario dell'era cenozoica. Si tratta di un suolo con alto grado di salinit\u00e0, salinit\u00e0 che a sua volta si trasmetteva all'acqua con cui era in contatto. Era circondato da catene montuose, composte per la maggior parte di rocce ignee effusive, risultato del vulcanismo della Fascia Vulcanica Trasversale. La sierra de Guadalupe e il cerro Chimalhuache sorsero durante il periodo quaternario, come il bacino stesso del lago. La penisola di Iztapalapa, la sierra de las Cruces e la valle di Teotihuacan sono regioni geologiche pi\u00f9 antiche, sorsero durante il periodo terziario. Le prime due sono formate da vulcani inattivi, cosicch\u00e9 come la sierra de Guadalupe, sono composte da rocce ignee. La superficie della valle di Teotihuacan \u00e8 invece formata da rocce sedimentarie.\nDurante il periodo terziario, il bacino del lago scaricava verso la conca del Balsas. Durante il successivo periodo geologico, l'uscita delle acque fu fermata per l'emergenza della sierra de Ajusco-Chichinauhtzin.\nI suoli predominanti del bacino del lago Texcoco sono del tipo solon\u010dak gleico e molico, di granulometria fine. Questo implica che quando il processo di disseccamento dei laghi lasci\u00f2 ampie zone dell'invaso esposte all'aria, la zona orientale della citt\u00e0 del Messico si vide coperta con frequenza di grandi mulinelli di polvere. Oggi, tali mulinelli sono stati ridotti dalla pavimentazione delle strade delle nuove zone urbane, ma continuano ad essere una costante in una parte importante dei comuni di Ecatepec de Morelos e Atenco.\nClimatologia.\nTutto il bacino del lago e le sue rive sono comprese in una regione con clima semisecco temperato. La temperatura media nella regione \u00e8 di , e la precipitazioni medie in un anno sono inferiori ai . La stagione delle piogge comprende i mesi da giugno a ottobre, anche se cadono pi\u00f9 abbondanti in luglio e agosto.\nSpesso viene detto che il clima della regione dovette essere pi\u00f9 mite in epoca precolombiana, prima della deforestazione della valle del Messico e di altre disgrazie che hanno posto la valle in una situazione ambientale delicata. Tuttavia, le indagini archeologiche evidenziano che la parte nordest della valle, corrispondente alla valle di Teotihuacan, fu sempre una regione con scarse risorse idriche, e che le variazioni di temperatura non furono cos\u00ec grandi fino a che il processo di urbanizzazione contribu\u00ec alla concentrazione di calore in alcune zone dell'antico invaso del Texcoco.\nFlora e fauna.\nGli ecosistemi originari delle riviere lacustri del lago sono stati modificati notevolmente dall'influenza della presenza urbana. Dal loro arrivo nella valle del Messico, gli esseri umani si sono serviti delle risorse del lago per la loro sopravvivenza. Nella riviera orientale, ad esempio, esistono evidenze archeologiche che indicano che in quella regione (Tlapacoya e Tepexpan), gli uomini cacciavano mammut, cervi e altri animali selvaggi.\nCon il passare dei secoli, con lo sviluppo della vita sedentaria in Mesoamerica, gli uomini approfittavano di tutto il materiale che il lago poteva fornire. Le sue rive erano coperte da una specie di giunchi (\"Schoenoplectus acutus\") che in Messico erano conosciuti come \"tule\"; di salici e altri alberi come ahuehuete (\"Taxodium mucronatum\") e ahuejote (\"Salix bonplandiana\"). Era possibile trovare alghe nelle spiagge, e pescare diversi generi di pesci ed anfibi. Il lago era destinazione di numerosi uccelli migratori di diverse specie. Era anche casa per molte specie di mammiferi minori, specialmente roditori.\nUn importante utilizzo alimentare delle acque del lago, fin dall'epoca precolombiana, era costituito dall'acquacoltura di cimici acquatiche. Gli Axay\u00e1catl, il nome generico con cui si indicano alcune specie di rincoti, commestibili sia come insetto sia come uovo, costituivano popolazioni di grande entit\u00e0 nei laghi salati del Messico. Sia la raccolta degli insetti sia la produzione del \"caviale\" hanno per\u00f2 subito una drastica contrazione a causa del prosciugamento o dell'inquinamento dei laghi e della forte antropizzazione del territorio nei secoli successivi.\nIl prosciugamento dei laghi pose infatti fine alla presenza della maggior parte delle specie autoctone. Gli uccelli migratori si allontanarono dai laghi al centro del Messico, o furono sterminati, come i mammiferi, dalla caccia indiscriminata. Al ridursi l'estensione del lago, la fauna acquatica e la vegetazione soffrirono una riduzione o sparizione in ampie zone delle riviera, al punto che oggi, gli alberi della famiglia del salice hanno ceduto il passo ad altri come l'eucalipto, il pirul e il pino.\nSolo dopo l'inizio del \"Progetto Lago di Texcoco\" \u00e8 stato possibile restaurare in parte gli ecosistemi nativi. Alla crescita seppur minima dell'estensione del lago, questo si \u00e8 convertito nuovamente in destinazione delle specie migratorie. Associato a questo, esiste un piano per restaurare la vegetazione, per\u00f2 non \u00e8 stato possibile realizzarlo causa la mancanza di fondi economici, e per la pressione dell'urbanizzazione. Allo stesso tempo, l'agricoltura\u2014che era stato per molto tempo l'attivit\u00e0 principale in localit\u00e0 riviere quali Atenco e Texcoco\u2014\u00e8 decaduta, ragion per cui l'attuale estensione dell'area priva di vegetazione si \u00e8 ampliata. Questa situazione e le caratteristiche del fondo del lago hanno contribuito a causare a oriente e a nordest dello stesso un deterioramento della qualit\u00e0 dell'aria del nordest della citt\u00e0 del Messico, a causa dell'azione del vento che sospende le particelle di terreno.\nStoria del rapporto tra il lago e l'uomo.\nEpoca precolombiana.\nLe riviere del lago di Texcoco sono state popolate da almeno venticinquemila anni, come dimostrano i resti archeologici di Tlapacoya. Pi\u00f9 recenti sono quelli dell'uomo di Tepexpan , e della donna del Pe\u00f1\u00f3n. I primi abitanti delle rive del lago e degli isolotti si dedicavano alla caccia, alla raccolta e alla pesca.\nLuogo di consolidazione della societ\u00e0 agricola mesoamericana, le rive del lago si convertirono in uno dei principali centri di sviluppo nel processo di civilizzazione della Mesoamerica. Durante l'orizzonte preclassico (3000 a.C.--150 d.C.), il nordest del lago fu la culla di numerose popolazione che ricevettero l'influenza delle tradizioni ceramiche dell'occidente mesoamericano. Tra questi primi insediamenti si trovano Tlatilco, Zacatenco e El Arbolillo, che appartengono all'attuale stato del Messico. \u00c8 stata proposta come ipotesi che questi popoli fossero appartenuti alla famiglia linguistica otomangheana, che in quel tempo doveva occupare estese zone del centro e del sud del Messico. D'altra parte, nella zona orientale del lago, Chimalhuac\u00e1n e Tlapacoya continuavano ad essere centri importanti, dedicati alla coltivazione del mais.\nA partire dal II secolo d.C., la popolazione del bacino cominci\u00f2 a concentrarsi in una delle valli associate al lago, per formare quella che sarebbe stata una delle pi\u00f9 importanti metropoli della Mesoamerica, Teotihuacan, ubicata a nordest del lago, dedita all'agricoltura e al commercio interregionale. Teotihuacan fu una citt\u00e0 abitata da persone di diverse origini etniche, e fu il cuore della politica, dell'economia e della cultura mesoamericana dal secondo secolo fino all'ottavo secolo, nel quale cominci\u00f2 il suo periodo di decadenza.\nCon la recessione teotihuacana, la conca del lago Texcoco fu una delle destinazioni principali dei gruppi migranti provenienti dal nord della Mesoamerica. Alcuni di questi popoli avevano abbandonato i loro luoghi di origine per la catastrofe ecologica che pose fine alla cultura agricola nel semideserto del nord della Mesoamerica. Altri erano gruppi nomadi di frontiera che sfruttarono la situazione di caos politico dominante nell'area. In pi\u00f9, alcuni abitanti di Teotihuacan si rifugiarono in alcuni paesi sulle rive del lago, come Azcapotzalco, Culhuacan, Chimalhuac\u00e1n e Portezuelo.\nVenuti dal nord erano i chichimeca, popoli di origine nahuatl, che al mischiarsi con la popolazione originaria, diedero luogo alla cultura tolteca nel IX secolo. La sua egemonia non sarebbe durata pi\u00f9 in l\u00e0 dell'XI secolo; quando nuove popolazioni nahuas si stabilirono sulle rive del lago Texcoco. Un esempio di loro \u00e8 Tenayuca, un insediamento nel nordest del lago abitata dai chichimechi. Gli ultimi ad arrivare furono gli Aztechi, che dopo peregrinare per le rive dei laghi di Xaltocan, Texcoco e Xochimilco, finalmente si stanziarono nell'isolotto di M\u00e9xico, dove fondarono Tenochtitl\u00e1n, la capitale dello Stato militare pi\u00f9 esteso che conobbe la Mesoamerica.\nPrimi interventi umani al lago di Texcoco.\nChinampas.\nLa maggior parte degli archeologi studiosi del passato precolombiano della valle del Messico convengono che le chinampa sono un'innovazione idraulica che cominci\u00f2 nel lago Texcoco con l'arrivo delle popolazioni chichimeche (secolo IX d.C.). Rojas Rabiela, basandosi sui lavori archeologici di \u00c1ngel Palerm, propone che il periodo di maggiore trasformazione dell'intorno lacustre va dal secolo XIV al XVI. Le chinampas - o \"giardini galleggianti\", come li chiamarono i sorpresi spagnoli che arrivarono nella valle nel XVI secolo - sono una tecnica agricola che permette di strappare al lago maggiori estensioni di superficie coltivabile.\nUna chinampa era costruita sul fondo dell'invaso. Si piantavano varie aste di ahuejote che sorreggevano un \"petate\", una specie di stuoia intrecciata di tule, su cui si depositava fango del fondo della laguna fino a che sopra il \"petate\" e tra le aste rimanesse un monticello di terra. Con il tempo, le aste producevano germogli e radici che aiutavano a consolidare il terreno coltivabile, di modo che si formasse un'isola artificiale. La chinampa permetteva una maggiore efficienza in agricoltura in paragone ad altri sistemi di irrigazione. Mentre in terraferma si ottenevano fino a due raccolti all'anno, nelle chinamperie si ottenevano - e si ottengono dove si continuano a coltivare - vari raccolti in pi\u00f9.\nTenochtitlan fu costruita quasi interamente su chinampas. La sua costruzione intorno all'isola di Mexico aument\u00f2 l'estensione di terreno disponibile all'interno del lago di dieci volte. Per\u00f2 la capitale azteca era vittima della crescita periodica del livello delle acque del lago. Inoltre, le acque che la circondavano erano di poco beneficio per l'agricoltura. Il problema venne risolto attraverso la costruzione di una diga.\nLo sbarramento di Nezahualc\u00f3yotl.\nFu Acolmiztli Nezahualc\u00f3yotl che ide\u00f2 la costruzione di una diga che servisse per controllare il livello delle acque del lago Texcoco. Fu costruito con migliaia di ore-uomo, fornite dagli abitanti dei paesi soggetti alla Triplice alleanza azteca. L'opera venne realizzata durante il governo del tlatoani tenochca Itzc\u00f3atl, tra il 1440 e il 1503.\nLa diga stava tra Atzacoalco, nel nord del lago, e Iztapalapa, al sud. Divideva la laguna in due parti. A oriente, erano le acque salmastre di Texcoco, e a ponente, il bacino si riemp\u00ec di acque dolci\u2014che non erano potabili\u2014provenienti dai laghi di Xochimilco e Chalco. La divisione fu possibile per il fatto che i laghi di Xochimilco e Chalco si trovano a una maggiore altitudine del bacino orientale di Texcoco. La diga possedeva chiuse che permettevano vuotare l'invaso quando il livello delle acque fosse risultato pericoloso.\nQuesta costruzione permise il fiorire dell'agricoltura chinampera di Tenochtitlan, e anche di piccoli paesi delle rive o delle isole, come Iztapalapa, Iztacalco e tutti quelli localizzati tra la capitale azteca e la riva nord del colle de la Estrella.\nSistema viario.\nLa citt\u00e0 di Tenochtitlan era situata a met\u00e0 di un immenso lago. Questo facilitava il trasporto acquatico e la difesa militare della citt\u00e0, ma d'altro canto complicava la comunicazione terrestre con il resto del bacino. Per questo, gli aztechi idearono la costruzione di tre vie che unissero l'isola con le rive del lago. Verso nord partiva la via di Tepeacaca (o del Tepeyac, che corrisponde alla via di Guadalupe della citt\u00e0 del Messico). La via di Tlacopan (oggi via M\u00e9xico\u2014Tacuba) univa Tenochtitlan con Tlacopan, uno degli stati confederati della Triplice Alleanza. La pi\u00f9 lunga di questo sistema era quella di Iztapalapa (via di Tlalpan e avvenida San Antonio Abad), che con direzione sud arrivava fino ad un isolotto chiamato X\u00f3loc, dove si biforcava. Un braccio si dirigeva a Coyoac\u00e1n e l'altro a Mexicaltzingo, in territorio del signorato di Iztapalapa.\nLe vie erano dotate di porte, e comprendevano numerosi ponti levatoi che potevano isolare la citt\u00e0 di Tenochtitlan in caso di uno scontro militare. In pi\u00f9, la via di Tlacopan e il ramo di Coyoac\u00e1n erano collegati a piccoli acquedotti che provvedevano all'acqua potabile di Tenochtitlan.\nConquista di Tenochtitlan.\nGli spagnoli arrivarono a Tenochtitlan nel 1519. Arrivando dal sudest della valle del Messico, una delle prime localit\u00e0 indigene che videro fu Iztapalapa. In quel tempo, la citt\u00e0 di Iztapalapa era parte del sistema di popolazione reale che servivano allo stesso tempo come prima linea di difesa per la capitale e come fonte provvisoria di sostentamento e altre necessit\u00e0. Di Iztapalapa, il cronista Bernal D\u00edaz del Castillo scrive sorpreso:\nIl lago di Texcoco, che i mesoamericani avevano appreso come rendere utile molto bene, si convert\u00ec in uno dei fattori decisivi per la conquista spagnola. La citt\u00e0 di Tenochtitlan, circondata com'era dall'acqua, fu presa facilmente e l'interruzione dei sistemi di fornitura d'acque potabile e alimenti provenienti dalla riviera texcocana e oltre. Secondo quanto raccontano le cronache indigene, raccolte alcuni anni dopo la guerra in lingua nahuatl, praticamente tutte le popolazioni intorno al lago si allearono con gli spagnoli.\nDopo che gli invasori furono espulsi da Tenochtitlan il 30 giugno del 1520, furono ricevuti dai paesi del ponente della valle, che li aiutarono ad arrivare a Tlaxcala. L\u00ec poterono riorganizzarsi per poter intraprendere l'attacco finale. Come parte della strategia, Hern\u00e1n Cort\u00e9s ordin\u00f2 la costruzione di dodici brigantini, che furono armati nella spiaggia di Texcoco, a oriente del lago omonimo. Per farli passare alla laguna, gli spagnoli distrussero la diga di Nezahualc\u00f3yotl.\nIl risultato di questa guerra, si sa, fu il sottomettersi dello Stato azteco alla corona spagnola. Il saldo fu di migliaia di morti, a causa della carestia, dello scontro contro gli spagnoli, e delle epidemie causate da microbi sconosciuti in Mesoamerica. In questo modo, la citt\u00e0 di Tenochtitlan si convert\u00ec in un fuoco di infezione che non permetteva di stabilire il governo coloniale sull'isola. Cos\u00ec, la corte si stabil\u00ec a Coyoac\u00e1n, mentre gli indigeni si incaricavano della pulizia della capitale tenochca.\nDel viceregno al XX secolo: una lotta contro il lago.\nSebbene fosse consigliato lo stabilimento del governo in una localit\u00e0 sulla terraferma, come Coyoac\u00e1n o Texcoco, Hern\u00e1n Cort\u00e9s decise di spostarsi a M\u00e9xico. Gli spagnoli, ricostruirono quasi tutta l'infrastruttura idraulica del lago. Ricostruirono l'acquedotto di Chapultepec, che forniva l'acqua potabile \"pi\u00f9 chiara del cristallo\". Ricostruirono le tre vie che univano l'isola con la terraferma. Ma non fecero lo stesso con la diga, fatto che determin\u00f2 il prosciugamento dei laghi della valle del Messico.\nGli sbarramenti e le vie, oltre a regolare il livello delle acque, servivano per la conservazione delle stesse in alcune sezioni del lago di minore profondit\u00e0, che durante l'estate si seccavano. Tuttavia, la mancante ricostruzione delle opere di ingegneria idraulica precolombiane da parte dei conquistatori coloniali provocarono la scomparsa graduale, nel giro di pochi anni dalla conquista, della laguna de M\u00e9xico\u2014il settore occidentale del lago di Texcoco. A questa mancanza di attenzione verso l'utilit\u00e0 del sistema di chiuse, ci sarebbe da sommare la chiusura di numerosi canali che solcavano il Messico, al punto che nel XVIII secolo, solo sette acequie attraversavano la citt\u00e0.\nLa discesa delle acque, e l'introduzione di nuove abitudini europee, diedero come risultato che il resto della laguna si convertisse in un magazzino di \"acque di cattivo e pestilenziale odore, che non poco arreca danno alla citt\u00e0, specialmente quando in estate si secca parte di esse\", come avrebbe scritto Antonio de Ciudad Real, a proposito della sua visita alla capitale novohispana. Alla fine, i colonizzatori non trovarono nessuna utilit\u00e0 nel lago. Il lago non forniva acqua per l'agricoltura, n\u00e9 cresceva nessun pesce che valesse la pena\u2014perlomeno agli occhi degli europei--; e il colmo, fino il sale che da esso si otteneva era disprezzato. Pi\u00f9 che una fonte di vita quale era per i mesoamericani, il lago di Texcoco si convert\u00ec in una minaccia per la vita urbana della citt\u00e0.\nLa orgogliosa capitale della Nueva Espa\u00f1a fu teatro di molteplici alluvioni durante il periodo coloniale. La prima di queste fu quella del 1555, che motiv\u00f2 la pianificazione di un sistema di drenaggio delle acque della valle. Il piano fu abbandonato con il retrocedere del livello delle acque. Altre memorabili inondazioni furono quelle avvenute nel 1580, 1607, 1622, 1629, 1707, 1714, 1806, 1819; e gi\u00e0 nel periodo del Messico indipendente, nel 1856, 1865, 1900, 1901, e 1910. L'alluvione del 1622 ebbe luogo come conseguenza di un imprudente ordine del vicer\u00e9 Gelves, che ordin\u00f2 di chiudere le porte del sistema drenante gi\u00e0 iniziato da Enrico Mart\u00ednez per sincerarsi che realmente la citt\u00e0 era minacciata dalle esondazioni. La peggiore delle esondazioni fu quella del 1629, della quale scrive Vicente Riva Palacio:\nResosi conto della supposta inutilit\u00e0 e pericolosit\u00e0 del lago, il governo coloniale spagnolo dette inizio alle opere di drenaggio che infine portarono alla sparizione della quasi totalit\u00e0 del lago di Texcoco e dei suoi quattro fratelli del nord e del sud. Questo compito si concluse nel XX secolo, con i lavori del Grande Canale di Scarico iniziati dal governo di Porfirio D\u00edaz; cos\u00ec come il Drenaje Profundo de la Ciudad de M\u00e9xico, la cui prima tappa si concluse nel 1975.\nPiani del viceregno per lo svuotamento del bacino di Texcoco.\nCome si \u00e8 detto, l'alluvione del 1555 fu il motivo che condusse alla decisione di implementare un sistema di drenaggio per il lago di Texcoco. Lo stesso fu pianificato dal vicer\u00e9 Luis de Velasco, sebbene, come anche si \u00e8 segnalato, fu abbandonato al diminuire il livello delle acque. L'inondazione del 1607 fu quella che port\u00f2 a mettere in pratica il piano. Davanti alla situazione catastrofica della capitale, il vicer\u00e9 Velasco convoc\u00f2 alla costruzione del nuovo sistema di scarico. I lavori erano a carico del gi\u00e0 menzionato Martinez. Questo ingegnere di origine tedesca propose la costruzione di un tunnel dalla laguna di San Crist\u00f3bal (il settore sud del lago di Xaltocan) verso il fiume Tula, attraverso Huehuetoca. Il proposito era evitare le esondazioni del fiume Cuautitlan che affettavano il livello delle acque a Zumpango, causando effetti avversi anche al lago di Texcoco, essendo quest'ultimo pi\u00f9 basso del primo.\nLa costruzione inizi\u00f2 lo stesso anno, e si concluse un anno pi\u00f9 tardi. Tuttavia, mal costruito com'era, il \"Taglio di Nochistongo\" non serv\u00ec molto a causa delle multiple carenze, e la citt\u00e0 fu nuovamente annegata. Inoltre, le spese della costruzione furono superate da quelle per le riparazione. Secondo un'informativa presentata al vicer\u00e9 Garc\u00eda Guerra, le uscite per la costruzione dello scarico si elevavano nel 1612 a 413.324 pesos.\nDopo che la citt\u00e0 permase inondata per sei anni, il progetto di Mart\u00ednez fu rifiutato e si decise di aprire un taglio aperto verso Huehuetoca, anch'esso a partire dal lago di San Crist\u00f3bal. Altri, pi\u00f9 influenti a causa delle leggende originarie dell'inizio della colonia, pensavano che era possibile trovare una via per far defluire le acque naturalmente, che fosse sconosciuta. Secondo questa corrente, a Pantitl\u00e1n (oriente dell'attuale Distrito Federal) esisteva un pozzo la cui porta poteva essere aperta solo con una chiave che, per sorte avversa, solo gli indios sapevano dove stava. L'esistenza di questo pozzo avrebbe spiegato come durante l'epoca precolombiana, la citt\u00e0 non si fosse inondata come nell'epoca del viceregno. Chiaramente, il pozzo di Pantitl\u00e1n non \u00e8 mai esistito.\nNella costruzione del Canale di Huehuetoca\u2014che apr\u00ec artificialmente il bacino endoreico della valle del Messico per drenarla verso il bacino del r\u00edo P\u00e1nuco\u2014parteciparono migliaia di indigeni. A differenza del primo drenaggio secondo il piano di Mart\u00ednez, il taglio di Nochistongo fu pianificato come un canyon, e ci volle un secolo per vederlo concluso. Riva Palacio segnalava che una delle cause della crisi demografica della valle del Messico durante il XVII secolo fu precisamente la costruzione dello scarico.\nIl Gran Canale di Scolo.\nDalla sua visita alla valle nel 1804, Alexander von Humboldt aveva avvertito la necessit\u00e0 di creare un canale direttamente dal lago Texcoco con il proposito di evitare le catastrofiche inondazioni che avevano isolato la citt\u00e0 del viceregno. L'anno seguente, la citt\u00e0 torn\u00f2 nuovamente ad essere invasa dalle acque.\nDurante il XIX secolo, lo scenario politico in Messico non si prestava per l'impegno di costruire monumentali opere di scolo come era quella raccomandata da Humboldt. Tuttavia, i laghi di Texcoco, Xaltocan e Zumpango cominciavano a ridursi di superficie, dopo la deviazione del fiume Cuautitl\u00e1n dalla sua foce naturale a Zumpango verso il fiume Tula. In quell'epoca, la citt\u00e0 comunicava con i laghi di Xochimilco e Chalco principalmente tramite il canale di La Viga. Questo passava per vari paesi dediti all'agricoltura situati nei vecchi isolotti della scomparsa laguna M\u00e9xico. Tra loro erano Iztacalco, Santa Anita Zacatlamanco, San Juanico Nextipac e Mexicaltzingo. Nel decennio del 1840, si introdussero le prime barche a vapore per il trasporto nel canale, che si era convertito in uno dei luoghi favoriti degli abitanti di Citt\u00e0 del Messico.\nNel 1856, una nuova alluvione nella citt\u00e0 rese chiaro che le opere di drenaggio del viceregno fossero superate. L'ingegnere Francisco de Garay riprese l'idea di Humboldt, e propose la creazione di un nuovo canale di scolo. I lavori iniziarono nel 1866 e si conclusero nel 1900. Il 17 marzo di quell'anno, Porfirio D\u00edaz, presidente del Messico alla sua penultima rielezione, inaugur\u00f2 le opere di drenaggio. Queste consistevano in un canyon di 39 chilometri di lunghezza\u2014propriamente, il Gran Canale di Scolo, che nell'anno 2006 ha cominciato ad essere intubato\u2014e il primo tunnel di Tequisquiac, di dieci chilometri di lunghezza.\nOpere di drenaggio moderne del lago di Texcoco.\nSi supponeva che con le opere porfiriane, il problema delle inondazioni fosse risolto una volta per tutte. Tuttavia, verso la met\u00e0 del decennio 1920, il sistema presentava gi\u00e0 molte falle. Come avrebbe dimostrato nel 1947, l'ingegnere Nabor Carrillo, l'estrazione di acqua dagli acquiferi della valle del Messico produsse una perdita della pendente del sistema di collettori di scarico. Nel 1950 diede inizio a un nuovo ampliamento dei collettori, e si prov\u00f2 ad aumentare la velocit\u00e0 di uscita dell'acqua, per mezzo della costruzione di un nuovo tunnel a Tequisquiac, che fu concluso nel 1954.\nNel 1938, l'ultimo canale che attraversava la zona urbana, quello di la Viga, era stato chiuso definitivamente. Su di esso si costru\u00ec un viale che portava lo stesso nome. Ugual sorte tocc\u00f2 tra il 1954 e il 1957 ai fiumi Churubusco, Remedios, del Consulado e della Piedad. Nel 1967 inizi\u00f2 la costruzione del sistema di drenaggio profondo di Citt\u00e0 del Messico. Secondo il progetto originale, il sistema comprendeva due intercettori di cinque metri di diametro e diciotto chilometri di lunghezza. Entrambi scaricavano all'emissore profondo, che a sua volta scarica nel sistema di drenaggio del Lago di Texcoco. Cos\u00ec, il lago Texcoco fin\u00ec per vedersi ridotto a una infima parte della sua superficie iniziale. Come se non bastasse il sistema di drenaggio profondo mischia le acque dei fiumi che bagnano il ponente della valle con le acque nere di scarico della citt\u00e0, senza beneficiarne; mentre gran parte dell'acqua potabile che si consuma a Citt\u00e0 del Messico dev'essere importata dai bacini di fiumi Balsas e Lerma.\nIl recupero del lago.\nNella seconda met\u00e0 del XX secolo, la situazione ambientale nella valle del Messico vedeva le opere di drenaggio profondo mostrare i suoi punti deboli, e fintanto che fosse continuata la crescita demografica della citt\u00e0 la questione dello svuotamento della conca si sarebbe complicata sempre pi\u00f9. In questi anni, estese aree del vecchio lago di Texcoco erano state incorporate alla zona urbana. Gi\u00e0 lo avevano fatto gli attuali territori di Iztacalco, Benito Ju\u00e1rez e Venustiano Carranza. Cominciava la colonizzazione della parte orientale, specialmente nell'enorme divisione chiamata Ciudad Nezahualc\u00f3yotl, che all'epoca apparteneva al comune di Texcoco.\nLe sabbie e i sali del letto del lago ormai asciutto si convertivano alla minore provocazione del vento in grandi mulinelli di soda che bagnavano la costa orientale della citt\u00e0 nella stagione secca. In tempo di pioggia invece, le strade si convertivano in paludi, grazie alla quantit\u00e0 di argilla depositatasi nel bacino nel tempo.\nNel 1965 si instaur\u00f2 il \"Plan Texcoco\", comandato dagli ingegneri Nabor Carrillo e Gerardo Cruickshank. La base del piano consisteva nella reidratazione delle aree sterili del vecchio lago. Cos\u00ec, la citt\u00e0 si sarebbe vista libera da inondazioni, l'equilibrio ecologico si sarebbe restaurato e la necessit\u00e0 di importare acqua da altri bacini sarebbe stata sostituita dall'esportazione delle eccedenze idriche verso il fiume P\u00e1nuco. Nel 1971 fu creata la Commissione del Lago di Texcoco, agli ordini della segreteria di risorse idrauliche, in seguito sciolta. Furono dichiarate aree di propriet\u00e0 federale diecimila ettari di terreno salino ubicati tra l'oriente della citt\u00e0 e Texoco de Mora.\nUna parte delle acque trattate della citt\u00e0 del Messico, cos\u00ec come quelle che sono espulse dalla sierra de las Cruces tramite i fiumi intubati che attraversano la citt\u00e0, \u00e8 servita per la creazione di piccoli laghetti artificiali nella zona. La maggior parte di esse porta il nome di Nabor Carrillo, e ha una superficie di mille ettari. Tuttavia, il progetto non \u00e8 stato completato per la mancanza di risorse economiche e per la priorit\u00e0 concessa alle opere di drenaggio profondo.\nComunque, gli scarsi frutti che fino ad adesso ha ottenuto il Progetto Texcoco hanno dimostrato essere abbastanza positivi perlomeno per l'ambiente. Alcune specie di uccelli migratori sono tornati alla valle del Messico, dopo una lunga assenza provocata dalla sparizione delle loro nicchie.\nUn nuovo aeroporto per Citt\u00e0 del Messico.\nIl Progetto Vuelta a la ciudad lacustre, elaborato tra gli altri da Alberto Kalach, contemplava la costruzione di un aeroporto nella zona federale del lago di Texcoco. Questo aeroporto, secondo i piani dello stesso Kalach, doveva essere costruito in un momento nel quale circa met\u00e0 dei diecimila ettari della zona furono inondati nuovamente.\nNel 2001, il governo del presidente Vicente Fox annunci\u00f2 la convocatoria per la costruzione di un nuovo aeroporto per la citt\u00e0 del Messico, in vista del fatto che l'attuale Aeropuerto Internacional de la Ciudad de M\u00e9xico risultava poco funzionale. Vennero presentati due progetti: uno, che pretendeva la costruzione del terminal a Tizayuca, e l'altro, nella zona federale del lago di Texcoco. Le autorit\u00e0 optarono per la seconda proposta. Tra gli argomenti sfoderati a favore ci sono la inutilit\u00e0 agricola del terreno sterile texcocano, e ovviamente, che una parte dei finanziamenti ottenuti per l'operazione dell'aeroporto sarebbero stati destinati al Progetto Texcoco. Al contrario, molti gruppi ambientalisti e specialisti pensavano che la costruzione dell'aeroporto ad Atenco avrebbe potuto trarre conseguenza negative per i dintorni della regione.\nL'inconveniente risult\u00f2 il possesso del terreno da parte di vari campi comuni dei comuni dell'oriente del Messico. La discordanza con il prezzo che si pretendeva pagare come indennizzo, cos\u00ec come altre questioni di ordine politico, portarono vari di questi paesi a protestare contro il governo federale. Guidati dai possidenti di San Salvador Atenco, capoluogo comunale di Atenco, vari commissariati si opposero alla costruzione del terminal sulla loro terra, e in seguito ottennero, a base di proteste nella quale brillarono i machete campagnoli, che la Secretar\u00eda de Comunicaciones y Transportes desistesse dalla costruzione dell'aeroporto nell'agosto del 2002, dopo che un latifondista di San Salvador fu assassinato in uno scontro con la Polic\u00eda Federal Preventiva.\nGeografia umana.\nLa valle del Messico, nella quale si trova il lago di Texcoco, \u00e8 la regione con la maggiore densit\u00e0 demografica in Messico. Estese porzioni di quello che fu il lago sono oggi occupate dalla zona urbana, la cui espansione verso la regione prosciugata cominci\u00f2 dal momento in cui gli effetti del sistema di drenaggio diedero i loro primi risultati. Tuttavia, non fu che fino al XX secolo quando la citt\u00e0 si spalm\u00f2 su tutte le direzioni. Nei primi tre decenni del secolo, si crearono divisioni urbane a ponente e a sud della citt\u00e0, che oggi formano parte delle delegazioni Cuauht\u00e9moc, e Benito Ju\u00e1rez. Pi\u00f9 tardi, l'espansione si sarebbe diretta principalmente verso oriente, a causa della stessa topografia e dei bassi costi del prezzo della terra. Nel decennio del 1940, si avevano gi\u00e0 incorporato i territori che appartengono alle delegazioni Iztacalco e Venustiano Carranza.\nTuttavia, la crescita demografica raggiunse il culmine durante la seconda met\u00e0 del secolo. In quegli anni, le trasformazioni economiche del paese motivarono la migrazione della campagna alle citt\u00e0. Ora, estese aree di quello che fu il lago erano occupate principalmente da emigranti provenienti dagli Stati del paese. Fu cos\u00ec come a poco a poco rimasero incorporate alla citt\u00e0 numerose popolazioni che prima erano state indipendenti, come i paesi di Iztapalapa a sudest, o Ecatepec a nordest.\nAttorno alla citt\u00e0 si vennero creando cinture di miseria caratterizzate dalla mancanza di servizi pubblici. Questo accadde specialmente nella parte orientale del Distrito Federal, nella parte orientale di Ecatepec, e a ponente di Chimalhuac\u00e1n e Texcoco. Questi comuni messicani videro convertite le terre salate del lago Texcoco in enormi suddivisioni dove oggi vivono milioni di persone. Solo il comune di Nezahualc\u00f3yotl, scisso da Texcoco, alberga una popolazione superiore a un milione e 300\u00a0000 abitanti in una superficie di . Per molto tempo, Nezahualc\u00f3yotl (\"Nezahualodo\", \"Nezayork\", \"Minezota\", come venne conosciuta popolarmente) si convert\u00ec nella zona emarginata per eccellenza nella citt\u00e0 del Messico. La fama le \u00e8 rimasta, sebbene realmente non sia pi\u00f9 la polveriera di primavera n\u00e9 il pantano d'estate che soleva essere nei suoi primi due decenni. Le cinture di autentica miseria si sono spostate ancora di pi\u00f9 verso le spiagge, in zone di Ixtapaluca, Chicoloapan, Texcoco, Atenco; o nel vecchio lago di Chalco, dove vivono nel comune di Valle de Chalco Solidaridad, scisso da Chalco de D\u00edaz Covarrubias.\nNel bacino di Texcoco e zone limitrofe \u2014 cio\u00e8 in quello che il Consejo Nacional de la Poblaci\u00f3n definisce come \"\u00c1rea metropolitana del valle de M\u00e9xico\" (AMVM) - vive circa il 19% della popolazione messicana. In cifre, pi\u00f9 di 19 milioni di persone. La zona orientale dell'AMVM, o in altre parole, la zona corrispondente agli antichi laghi, continua ad essere la pi\u00f9 deturpata dalla grande citt\u00e0. Funziona come citt\u00e0 dormitorio, dato che la maggior parte delle fonti di lavoro della citt\u00e0 si trovano nel centro dell'area metropolitana."}
{"id": "1355965", "revid": "78273", "url": "https://it.wikipedia.org/wiki?curid=1355965", "title": "Giornale di sicilia", "text": ""}
{"id": "1355972", "revid": "1543377", "url": "https://it.wikipedia.org/wiki?curid=1355972", "title": "Evocazioni di Naruto", "text": "Questa \u00e8 la lista delle creature che possono essere evocate tramite la Tecnica del Richiamo nella serie manga ed anime Naruto, del mangaka Masashi Kishimoto.\nRospi.\nGamabunta.\n\"\" \u00e8 il signore dei rospi e viene evocato prima da Jiraiya, poi dal Quarto Hokage nello scontro con la Volpe a nove code e infine da Naruto in diverse occasioni. Gamabunta \u00e8 il pi\u00f9 grosso dei rospi evocati da Jiraiya e per evocarlo \u00e8 necessario utilizzare una grandissima quantit\u00e0 di chakra. Inoltre \u00e8 molto irritabile e burbero e non gli piace prendere ordini da qualcuno, a meno che chi l'ha evocato non abbia un gran talento e non sia degno di rispetto.\nIl suo vocabolario \u00e8 lo stesso di un boss della yakuza, e si dimostra molto protettivo nei confronti dei suoi sottoposti. Lui e Jiraiya sembrano buoni amici, oltre che compagni di bevute.\nGamabunta per combattere usa la sua immensa lama, \u00e8 in grado di produrre un intenso getto di olio infiammabile che se incendiato da una tecnica di fuoco causa gravi danni (Arte del Fuoco - Fiato Incendiario del Rospo), ed \u00e8 in grado di sputare potenti getti d'acqua dalla bocca. Tra le tecniche utilizzate da Gamabunta vi \u00e8 la tecnica \"Sfere di acqua solida\", un'arte acquatica che consiste nel lanciare dalla bocca delle vere e proprie \"sfere\" di acqua compressa che esplodono a contatto col bersaglio.\nDoppiato da Hiroshi Naka e in italiano Pietro Ubaldi\nShima e Fukasaku.\n' e ', chiamati da Jiraiya \"M\u00e0\" e \"P\u00e0\", sono i \"\" e vengono evocati da Jiraiya in occasione dello scontro con Pain. Durante lo scontro con Pain, Jiraiya \u00e8 costretto a incidere un messaggio criptato compresso col chakra sulla schiena di Fukasaku in modo da rivelare a Naruto il segreto di Pain. Sono considerati molto saggi e sono rispettati da tutti coloro che li conoscono abbastanza bene. I due battibeccano spesso per\u00f2 si amano ancora, perch\u00e9 Shima ha il cuore a pezzi quando Pain lo uccide.\nSono molto anziani e di piccole dimensioni, ma nascondono una grande forza, tanto da essere superiori a Jiraiya nell'utilizzo delle arti eremitiche. Possono utilizzare diverse tecniche ed hanno una vasta conoscenza dell'energia della natura e delle arti eremitiche, inoltre, possono fondersi con Jiraiya in modalit\u00e0 eremitica. In battaglia, Fukasaku e Shima sono estremamente abili. Dopo che Shima crea una creatura simile a un serpente per trovare l'avversario, Fukasaku pu\u00f2 rapidamente colpirlo con la lingua. Entrambi sono in grado di creare forti raffiche di vento e, solo nell'anime, di emettere getti d'acqua. Inoltre sono molto intelligenti, perch\u00e9 riescono rapidamente a capire il funzionamento del Rinnegan. \nDoppiati in originale da Hikari Yono (Shima) e Ikuo Nishikawa (Fukasaku) e italiano da Elisabetta Cesone (Shima) e Riccardo Rovatti (Fukasaku).\nSerpenti.\nManda.\n\" \u00e8 il serpente pi\u00f9 grande e potente. Viene evocato prima da Orochimaru, poi da Kabuto Yakushi e infine da Sasuke. Manda \u00e8 il pi\u00f9 grosso dei serpenti evocati da Orochimaru, ma pretende un centinaio di sacrifici umani come ricompensa per il suo aiuto in battaglia. Se la persona ad evocarlo non fosse Orochimaru, Manda non esiterebbe ad ucciderla; tuttavia il serpente non ha alcun rispetto per Orochimaru in s\u00e9, ma soltanto per la sua forza. Quando viene evocato nello scontro tra i ninja leggendari, Kabuto teme che se Manda avesse scoperto che Orochimaru non avesse potuto utilizzare le braccia, non avrebbe esitato a ucciderlo e mangiarlo. Inoltre \u00e8 molto irritabile ed \u00e8 evidente che non va molto d'accordo n\u00e9 con Gamabunta n\u00e9 con Katsuyu. Successivamente viene evocato da Sasuke per salvarsi dal C4 di Deidara, morendo nell'esplosione. Si distingue per la sua incredibile velocit\u00e0 e per la sua forza, e pu\u00f2 fare la muta in un istante.\nDalle cellule di Manda Kabuto ha creato un suo clone: \". A differenza dell'altro per\u00f2 questo ha le zampe come se fosse una enorme lucertola. Quando viene evocato per sconfiggere la tartaruga che nasconde Naruto e Killer Bee, Kabuto afferma che Manda II \u00e8 pi\u00f9 grande, pi\u00f9 forte e con i riflessi pi\u00f9 veloci del vecchio Manda.\n\u00c8 doppiato in giapponese da Masuo Amada, ed in italiano da Alberto Sette.\nAoda.\n\"Aoda\" \u00e8 un serpente evocato da Sasuke Uchiha durante lo scontro con il Decacoda e dall'aspetto si presume sia il figlio di Manda. A differenza di quest'ultimo \u00e8 molto fedele e rispettoso verso chi lo evoca come dimostrato con Sasuke a cui si rivolge con inferiorit\u00e0. Delle sue abilit\u00e0 si sa solo che \u00e8 dotato di una grande velocit\u00e0 e prontezza di riflessi.\nAltri serpenti.\nNel corso della serie, Orochimaru e i suoi allievi evocano diversi tipi di serpenti giganti durante le battaglie, ognuno con un aspetto diverso. Ad esempio i tre richiamati durante l'invasione della Foglia avevano sulla loro pelle un marchio molto simile al Segno Maledetto, mentre quello evocato nella Foresta della Morte non aveva alcun simbolo del genere.\nLumache.\nKatsuyu.\n\"\" \u00e8 la Regina delle Lumache e viene evocata da Tsunade in diverse occasioni, e in seguito da Sakura Haruno. Viene evocata da Tsunade nello scontro con Orochimaru, poi nell'anime per aiutare Shizune e il suo gruppo per sigillare il Tre code e, in seguito, durante l'attacco di Pain per trasferire il suo chakra e quello di Tsunade agli abitanti del villaggio. Durante la guerra viene evocata prima da Tsunade per guarire gli altri kage, e poi da Sakura nello scontro col Decacoda. Se paragonata a Gamabunta e Manda, Katsuyu \u00e8 molto tranquilla e remissiva. Ha la capacit\u00e0 di dividersi in numerosissimi cloni pi\u00f9 piccoli, che possono poi riunirsi in un tempo brevissimo a riformare il corpo originale. Per ora la sua unica arma offensiva \u00e8 un acido in grado di sciogliere qualsiasi cosa che pu\u00f2 sputare contro il suo avversario provocandogli gravi danni (anche se non se ne sono mai visti gli effetti). Inoltre ha un corpo indistruttibile, caratteristica che peraltro risulta evidente dalla sua struttura fisica, nessun urto o lama possono ferirla.\n\u00c8 da notare che a parte Katsuyu, non sono state mostrate altre lumache della sua specie evocate oltre a lei.\n\u00c8 doppiata in italiano da Jolanda Granato (1\u00aavoce), Martina Felli (2\u00aavoce) e Paola Majano (3\u00aavoce)\nCani ninja.\nI \" sono otto cani che vengono richiamati da Kakashi Hatake, ognuno di una razza diversa e in grado di parlare il linguaggio umano. Tutti i cani indossano il coprifronte di Konoha ed una giacchetta da ninja, e sulla schiena portano la scritta . I cani ninja evocati da Kakashi sono:\nKakashi li utilizza per trovare l'odore dei suoi obiettivi, come nell'inseguimento di Sasuke, ma anche in battaglia, come ha fatto contro Zabuza, usando la \"tecnica degli Artigli Inseguitori Sotterranei\". Inoltre i cani possono anche essere evocati singolarmente, come fa spesso con Pakkun.\nPakkun.\n \u00e8 un carlino ed \u00e8 il pi\u00f9 piccolo dei cani di Kakashi. Fa la sua prima comparsa durante la guerra tra Il Villaggio della Foglia e l'alleanza Sabbia-Suono, aiutando Sakura, Naruto e Shikamaru a trovare Sasuke. La seconda volta viene richiamato da Kakashi per scovare grazie al suo olfatto gli odori di Naruto e Sasuke dopo il tradimento di quest'ultimo. La terza volta viene inviato a cercare il Team Gai durante il salvataggio di Gaara, la quarta per trovare Shikamaru mentre combatteva con Hidan e la quinta per trovare Sasuke dopo la morte di Orochimaru. \u00c8 doppiato in italiano da Marco Balbi.\nAltre creature.\nSolamente un cercoterio pu\u00f2 distruggerle.\nEvocazioni Regno Animale.\nTutti gli animali che il Regno Animale di Pain \u00e8 in grado di evocare sono dotati di piercing e Rinnegan:"}
{"id": "1355976", "revid": "31886", "url": "https://it.wikipedia.org/wiki?curid=1355976", "title": "Tadeusz Rydzyk", "text": "Vita e carriera.\nNato in una famiglia povera, Tadeusz Rydzyk ha studiato al seminario dei Redentoristi di Tuch\u00f3w, e poi all'Accademia cattolica di Teologia di Varsavia. Fu ordinato prete nel 1971 e insegn\u00f2 religione a Toru\u0144, Szczecinek e Cracovia.\nNel 1986 padre Rydzyk si spost\u00f2 in Germania, entrando in contatto con una radio xenofoba bavarese di Balderschwang, \"Radio Maria International\", chiusa in seguito dalla Chiesa cattolica. In Germania rest\u00f2 cinque anni, nonostante l'opposizione della Chiesa.\nTornato in Polonia nel 1991, padre Rydzyk fece una spettacolare carriera. Avvi\u00f2 la sua \"Radio Maryja\", una stazione radio segnata da accese controversie. Nel 1998 fond\u00f2 il giornale nazionalista \"Nasz Dziennik\" (\"Nostro Quotidiano\") e nel 2003 la stazione televisiva \"Trwam\" (\"Io persisto\"). Attorno a queste emittenti il padre direttore ha raccolto un vasto gruppo di seguaci molto impegnati, la \"Famiglia di Radio Maryja\", sul quale esercita una indiscutibile autorit\u00e0 carismatica.\nHa aperto inoltre, a Torun, una \"Scuola di giornalismo e comunicazione\", dove i futuri giornalisti polacchi vengono educati nello spirito del suo insegnamento e delle sue vedute politico-sociali.\nNel 2003 tutte queste strutture sono state raggruppate sotto la guida di un'unica holding, la fondazione \"Lux Veritatis\".\nRydzyk e la politica.\nLontano dalla Polonia negli anni in cui questa si liberava dal regime comunista, Rydzyk ha poi egemonizzato attraverso il suo movimento parareligioso gli ambienti pi\u00f9 arretrati del paese - popolazioni rurali, donne anziane - utilizzando gli strumenti di comunicazione di massa pi\u00f9 efficaci.\nLa sua organizzazione, con il motto \"Dio, Chiesa, Patria\", supporta e diffonde tesi creazioniste, antisemite, antieuropee. Essa \u00e8 tuttavia accreditata di quasi 6 milioni di aderenti che la finanziano con circa 25 milioni di euro l'anno\ne rappresenta certamente, in un paese cattolico come la Polonia, una potente macchina da guerra elettorale. Nelle elezioni del 2005, Rydzyk ha supportato la \"Lega delle famiglie polacche\" e la destra del movimento \"Legge e giustizia\" dei gemelli Jaros\u0142aw e Lech Kaczy\u0144ski, entrando poi in contrasto con loro quando, una volta al potere, non si sono allineati abbastanza al suo modello clericale (ad esempio presentando una legge per la legalizzazione dell'aborto)."}
{"id": "1355988", "revid": "6392", "url": "https://it.wikipedia.org/wiki?curid=1355988", "title": "L'onorata famiglia", "text": ""}
{"id": "1355989", "revid": "1983214", "url": "https://it.wikipedia.org/wiki?curid=1355989", "title": "B\u00e2rsa", "text": "B\u00e2rsa \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 4 villaggi: Alde\u0219ti, B\u00e2rsa, Hodi\u0219, Voivodeni."}
{"id": "1355990", "revid": "287204", "url": "https://it.wikipedia.org/wiki?curid=1355990", "title": "Barsa", "text": ""}
{"id": "1355992", "revid": "2211058", "url": "https://it.wikipedia.org/wiki?curid=1355992", "title": "Salto della quaglia", "text": "Salto della quaglia \u00e8 un modo di dire italiano riferito a:\nIl significato della locuzione si trova nel comportamento della quaglia che, quando \u00e8 inseguita dai cani del cacciatore salta per disorientarli.\nPolitica.\nL'espressione \u00e8 spesso usata nel linguaggio politico dove indica un improvviso trasferimento da un partito ad un altro, per interessi talora particolari, senza badare alla diversa connotazione politica. Questa pratica \u00e8 tipica del \"trasformismo politico\" e chi la mette in atto \u00e8 chiamato comunemente \"voltagabbana\" o \u201ccambio di casacca\u201d.\nLavoro.\nNel settore professionale questa frase \u00e8 usata per descrivere una tendenza, in crescita costante anche in Italia, che traduce la locuzione inglese \"job hopping\". Questa frase idiomatica indica un cambiare spesso lavoro, ovvero ruolo oppure azienda, abbandonando l'idea, ormai anacronistica, che un lavoratore debba attendere che la propria vita professionale si sviluppi in un solo e unico ambiente lavorativo.\nContraccezione.\nCon \"salto della quaglia\" ci si riferisce talvolta alla pratica del coito interrotto e consiste nell'estrazione del pene dalla vagina prima dell'eiaculazione.\nGioco.\nIl \"salto della quaglia\" \u00e8 anche il nome romano di un vecchio gioco che si svolge fra due ragazzi."}
{"id": "1355999", "revid": "22414", "url": "https://it.wikipedia.org/wiki?curid=1355999", "title": "Acido fosfowolframico", "text": ""}
{"id": "1356000", "revid": "123584235", "url": "https://it.wikipedia.org/wiki?curid=1356000", "title": "Kiss Kiss (Chris Brown)", "text": "Kiss Kiss \u00e8 il secondo singolo di Chris Brown estratto dall'album \"Exclusive\". Lo ha prodotto e vi ha partecipato T-Pain.\nIl brano.\n\"Kiss Kiss\" \u00e8 un brano di genere R&amp;B/Urban, con una base che spazia dell'hip hop alla dance. La canzone \u00e8 stata scritta dagli stessi Chris Brown e T-Pain, e prodotto interamente da quest'ultimo. Nel brano entrambi i cantanti fanno uso dell'Auto-Tune.\nSuccesso commerciale.\nIl brano ha avuto un grande successo negli Stati Uniti dove raggiunse la vetta della Billboard Hot 100, spodestando \"Crank That (Soulja Boy)\", rimanendoci 4 settimane consecutive, diventando per Brown la seconda numero uno in patria dopo \"Run It!\", vendendo oltre 3 milioni di copie risulta uno dei pi\u00f9 grandi successi del 2008 nel paese. Altri buoni risultati li ha ottenuti in Oceania, raggiungendo la ottava posizione in Australia e la prima in Nuova Zelanda, che mantenne per 3 settimane. In Europa il singolo non ottenne il minimo successo in nessun paese, apparendo in classifica in solo 4 paesi.\nVideo musicale.\nIl video musicale \u00e8 stato girato il 14 settembre 2007 nella Florida International University di Miami e ha debuttato alla posizione n. 1 della classifica \"106 &amp; Park\". Il video musicale \u00e8 incentrato sulla storia di un ragazzo \"fuori moda\" che riesce a mettersi insieme ad una ragazza alla moda, nonostante i tentativi di un altro ragazzo, e durante questa storia nel video vi sono presenti numerose scene di coreografie. Entrambi i ragazzi protagonisti nel video sono recitati da Chris Brown."}
{"id": "1356011", "revid": "1983214", "url": "https://it.wikipedia.org/wiki?curid=1356011", "title": "B\u00e2rzava", "text": "B\u00e2rzava (in ungherese \"Marosborsa\") \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'insieme di 8 villaggi: B\u0103tu\u021ba, B\u00e2rzava, C\u0103pru\u021ba, Dumbr\u0103vi\u021ba, Gro\u0219ii Noi, Lala\u0219in\u021b, Monoro\u0219tia, Slatina de Mure\u0219."}
{"id": "1356013", "revid": "287204", "url": "https://it.wikipedia.org/wiki?curid=1356013", "title": "Barzava", "text": ""}
{"id": "1356014", "revid": "628767", "url": "https://it.wikipedia.org/wiki?curid=1356014", "title": "Universit\u00e0 in Scozia", "text": "Questa \u00e8 una lista delle universit\u00e0 della Scozia ordinate per anno di fondazione."}
{"id": "1356015", "revid": "767487", "url": "https://it.wikipedia.org/wiki?curid=1356015", "title": "Digimon Savers", "text": ", conosciuta anche come Digimon Data Squad nel doppiaggio inglese, \u00e8 la quinta serie anime basata sul media franchise giapponese \"Digimon\", trasmessa prima nel 2006 dalla Fuji TV in Giappone e poi nel 2007 da Jetix (ora Disney XD) negli Stati Uniti d'America. La serie \u00e8 invece inedita in Italia. Alla serie sono inoltre correlati due film, intitolati \"Ultimate Power! Activate Burst Mode!!\" e \"The Digital World in Imminent Danger!\". \"Savers\" \u00e8 stata prodotta tre anni dopo l'ultima serie dedicata all'universo di \"Digimon\", \"Digimon Frontier\", nel 2002.\nContrariamente alle serie Digimon precedenti, mandate in onda negli Stati Uniti nell'autunno dello stesso anno della loro distribuzione giapponese, tra la trasmissione giapponese e quella inglese ci fu uno iato di diciotto mesi, i quali portarono a dubitare che la serie potesse essere ridoppiata. Non molto tempo dopo la scoperta di un annuncio sul sito web della Toei Animation, studio di produzione della serie, il quale riportava i nomi \"inglesi\" di alcuni personaggi ed il titolo della serie, la rete ABC, di propriet\u00e0 della Disney, annunci\u00f2 di aver firmato un accordo con la Toei Animation per licenziare la serie. Il 4 maggio, il regista delle precedenti serie Digimon Jeff Nimoy conferm\u00f2 che sarebbe tornato a dirigere la serie, annunciandone ufficialmente il titolo in lingua inglese e rivelando la maggior parte dei doppiatori che avrebbero formato il cast principale della serie. \"Savers\", con il nome \"Digimon Data Squad\", ha debuttato su Jetix il 1\u00ba ottobre 2007 alle 20:30 e successivamente ha cominciato ad essere trasmessa anche sul canale Kix nel Regno Unito.\nIl Digivice utilizzato in questa serie \u00e8 il Digivice iC e successivamente la sua versione aggiornata, il Digivice Burst. Questa serie \u00e8 la prima in cui il protagonista non indossa le classiche lenti da aviatore ed in cui tutti i Digimon dei personaggi principali digievolvono allo stesso livello. \u00c8 inoltre la seconda serie in cui la battaglia finale viene combattuta nel mondo reale contro un'entit\u00e0 non appartenente alla specie dei Digimon; la prima a seguire questo schema fu infatti \"Digimon Tamers\". Contrariamente alle precedenti stagioni, \"Digimon Savers\" adott\u00f2 diversi cambiamenti radicali nel design dei personaggi, accantonando lo stile di animazione sempre utilizzato precedentemente in favore di un'animazione bish\u014dnen/bish\u014djo simile a quella utilizzata in Zatch Bell!, YuYu Hakusho o Naruto. Inoltre, secondo l'autore della serie Ryota Yamaguchi, questa serie mira a coinvolgere un gruppo di et\u00e0 pi\u00f9 ampio, compresi gli adolescenti tra i sedici e i ventun'anni, senza tuttavia essere una serie passatempo. \u00c8 questa la ragione per cui i personaggi della serie sembrano pi\u00f9 grandi (variando tra adolescenti e adulti) e la storia assume un tono molto pi\u00f9 cupo rispetto alle serie precedenti. Inoltre, lo sponsor di \"Digimon\", la Bandai, per fare presa anche sui vecchi fan del franchise richiese l'apparizione di un Digimon proveniente dalle serie precedenti: la scelta ricadde su Agumon.\nTrama.\nMasaru Daimon, ragazzo quattordicenne ed imbattuto guerriero di strada, incontra Agumon, appena scappato dalla DATS, ovvero un'organizzazione governativa segreta il cui scopo \u00e8 quello di difendere il mondo umano dall'invasione di Digimon selvaggi. Dopo essersi affrontati, Masaru ed Agumon diventano velocemente amici e, dopo una serie di eventi, entrano a far parte della DATS, in cui sperano di diventare pi\u00f9 forti.\nTra i compagni di squadra di Masaru ci sono il quattordicenne Touma H. Norstein, giovane prodigio, con il suo partner Gaomon e la diciottenne Yoshino Fujieda, la cui partner \u00e8 Lalamon. Con il proseguire della serie, Touma scopre che i Digimon reagiscono all'\"oscurit\u00e0\" che si cela negli esseri umani, trovandosi insieme ai suoi compagni di squadra a dover fare i conti con mostri che cercano di sfruttare i vizi degli esseri umani per incrementare il proprio potere.\nLa trama si sviluppa con l'introduzione di Mercurimon, uno dei sovrani di Digiworld, il mondo parallelo dove vivono tutti i Digimon, e del ragazzo umano Ikuto Noguchi, servo di Mercurimon insieme al suo fidato Digimon partner Falcomon. La squadra della DATS prova a comprendere le ragioni del loro odio per l'umanit\u00e0 finch\u00e9 non viene rivelato che il vero nemico \u00e8 Akihiro Kurata, uno scienziato che anni prima condusse un attacco diretto su Digiworld che port\u00f2 alla morte di diversi Digimon, inclusa Frigimon, la madre adottiva di Ikuto.\nKurata ottiene il supporto del governo giapponese e di un importante uomo d'affari quale \u00e8 il padre di Touma per portare a termine il suo piano di distruggere tutti i Digimon di Digiworld, affermando che essi costituiscono una minaccia per l'umanit\u00e0: tuttavia, tutto questo rappresenta solo una facciata per nascondere il suo vero obiettivo. Lo scienziato, infatti, raccoglie l'energia dei Digimon distrutti da lui e dai suoi uomini per potenziare Belphemon, uno dei Sette Grandi Signori Demoniaci, pianificando di utilizzare il potentissimo Digimon per dominare il mondo umano (e anche quello digitale); tuttavia, le sue ambizioni vengono spazzate via dagli sforzi di Masaru e dei suoi compagni di squadra.\nL'ultima azione di Kurata \u00e8 quella di innescare una bomba che causa il collasso della barriera che divide il mondo umano e quello digitale, immettendo entrambi in rotta di collisione, avvenimento che potrebbe portare alla totale distruzione di entrambe le dimensioni. La collisione viene temporaneamente fermata dagli sforzi disperati di BanchoLeomon, il quale ordina a Masaru di cercare Yggdrasil, la divinit\u00e0 di Digiworld. Quando la squadra della DATS incontra finalmente Yggdrasil, scopre che il suo piano per gestire la crisi scatenatasi consiste nel proteggere Digiworld causando la distruzione del mondo umano, poich\u00e9 due mondi non possono coesistere nella stessa dimensione. Infatti, la divinit\u00e0 affida questo compito ai suoi guerrieri migliori: i Cavalieri Reali (Craniummon, Gallantmon, Magnamon, Dynasmon, Crusadermon, UlforceVeedramon, Duftmon e Omnimon).\nMasaru \u00e8 inizialmente confuso dai nuovi nemici poich\u00e9 in qualche modo Yggdrasil ha lo stesso aspetto fisico di suo padre, il dottor Suguru Daimon, scomparso a Digiworld anni prima. Successivamente viene rivelato che Yggdrasil si \u00e8 impadronito del corpo del padre di Masaru e che la sua anima \u00e8 stata invece protetta da BanchoLeomon, Digimon partner di Suguru anni prima. Dopo aver sconfitto alcuni Cavalieri Reali, la squadra della DATS decide di affrontare Yggdrasil stesso, il quale, dopo essere stato espulso dal corpo di Suguru Daimon, si trasforma in una potentissima forma dall'aspetto robotico determinata a distruggere il mondo umano con le sue mani.\nAnche quando i Cavalieri Reali si ribellano contro Yggdrasil la divinit\u00e0 si rifiuta di lasciare perdere il suo obiettivo, provando a distruggere entrambi i mondi con il proposito di crearne poi uno nuovo. Tuttavia, utilizzando le loro emozioni, Masaru e Agumon riescono infine a sconfiggere Yggdrasil ed i due mondi cessano di essere in collisione. Prima di sparire Yggdrasil riporta in vita Suguru Daimon e lo restituisce alla sua famiglia; tuttavia, i Digimon decidono tutti di ritornare a Digiworld per aiutare a ripristinarlo. Masaru capisce di non potersi separare da Agumon cos\u00ec presto e cos\u00ec decide di andare con loro.\nCinque anni dopo Ikuto e Chika, la sorella minore di Masaru, frequentano insieme la scuola. Touma riesce infine a trovare una cura per la malattia di sua sorella Relena e diventa il pi\u00f9 giovane scienziato ad aver vinto il premio Nobel, all'et\u00e0 di diciannove anni. Yoshino, invece, si \u00e8 unita al corpo di polizia insieme a tutti gli altri membri della DATS. Masaru e Agumon, infine, sono diventati dei portatori di pace a Digiworld, interrompendo frequenti rivalit\u00e0 tra fazioni rivali di Digimon.\nEpisodi.\nSono stati trasmessi quarantotto episodi di \"Digimon Savers\" sul canale Fuji TV in Giappone dal 2 aprile 2006 al 25 marzo 2007.\nLa serie venne trasmessa successivamente sul blocco Jetix di Toon Disney negli Stati Uniti d'America e termin\u00f2 il 1\u00ba novembre 2008, tredici mesi dopo il primo episodio, andato in onda il 1\u00ba ottobre 2007 Inoltre, la serie \u00e8 andata in onda nel Regno Unito sul canale Kix dal 15 marzo 2010.\nIn Germania, invece, fu trasmessa sul canale RTL 2 dal 30 novembre 2007 al 14 febbraio 2008.\nIn Brasile il canale Rede Globo ha trasmesso i primi venti episodi della serie dal 10 agosto 2009, ma fu interrotta e mai pi\u00f9 ripresa. La versione latino-americana dell'anime venne trasmessa per la prima volta da Disney XD dal 15 febbraio 2010 al 22 febbraio 2011.\nDigiworld.\nIl Digiworld di \"Digimon Savers\" \u00e8 una dimensione parallela che, come nelle altre serie, si \u00e8 formata a causa del continuo aumento delle reti di telecomunicazione globali. Anche se nella serie i protagonisti ne esplorano solo una porzione ristretta poich\u00e9 la maggior parte dell'azione si svolge nel mondo reale, esso presenta diversi tipi di ambienti come un labirinto di tunnel sotterranei dove vive Drimogemon, uno stadio di ghiaccio, una foresta sorvegliata da Cherrymon, una gola in cui vivono MetalPhantomon e diversi Dokugumon, una casa abbandonata dove dimora Blossomon, l'Infinita Cresta di Ghiaccio, palazzo reale di Mercurimon, la Citt\u00e0 Sacra trasportata da ElDoradimon ed un gigantesco albero dove vivono Yggdrasil ed i Cavalieri Reali. Digiworld si collega al mondo reale tramite dei varchi digitali, la maggior parte dei quali si apre accidentalmente. Per qualche ragione, infatti, la barriera che divide i due mondi \u00e8 sul punto di collassare. Come affermato da Mercurimon, a Digiworld esiste una divinit\u00e0 onnipresente di nome Yggdrasil.\nMedia.\nFilm.\n\"Ultimate Power! Activate Burst Mode!!\".\n \u00e8 il primo film collegato all'anime di \"Digimon Savers\" anche se non \u00e8 considerato canonico nella continuity della serie. \u00c8 inoltre il nono film dedicato all'universo di \"Digimon\" ed \u00e8 stato distribuito in Giappone il 9 dicembre 2006.\nIl film inizia con Agumon, Gaomon e Lalamon, i cui partner sono precipitati in un sonno incantato insieme al resto della popolazione della citt\u00e0 a causa di una misteriosa pianta rampicante spinosa che poco prima si era velocemente avviluppata intorno a tutta la citt\u00e0. Mentre i Digimon si fanno strada nella citt\u00e0 silenziosa si imbattono in un gruppo composto da numerosi Goblimon con a capo un Ogremon, il quale sta attaccando una giovane ragazza. I tre spaventano i Goblimon e la ragazza, Rhythm, rivela di essere in realt\u00e0 un Digimon e che l'incantesimo della pianta che ha addormentato l'intera citt\u00e0 \u00e8 opera di un Digimon di nome Argomon. Il quartetto quindi si prepara al confronto con il nemico nella sua tana, nascosta in cima ad un grattacielo.\nSulla strada verso il castello, Gaomon rimane indietro a trattenere un esercito di Goblimon. Anche Lalamon rimane indietro per fronteggiare uno stormo di Pipismon, ma non prima di aver trasportato in volo Agumon e Rhythm nei pressi della tana di Argomon. Argomon inizialmente sembra essere troppo forte perch\u00e9 Agumon possa fronteggiarlo, ma un attacco di quest'ultimo riesce a metterlo temporaneamente fuori gioco: tuttavia, Argomon riesce a digievolvere nella sua forma di livello mega e capovolge nuovamente le sorti della battaglia. Quando Agumon sta per rinunciare dopo essere stato malmenato dalla nuova forma di Argomon, ricorda come Masaru non si sia mai arreso a prescindere da ogni circostanza e questa determinazione riesce a liberare il ragazzo dal coma. Masaru arriva dunque sul luogo dello scontro e colpisce Argomon con il suo pugno per attivare la sua Digisoul, facendo quindi digievolvere Agumon in ShineGreymon. Nonostante riesca a destreggiarsi meglio contro Argomon, ShineGreymon non \u00e8 per\u00f2 ancora abbastanza forte per poter vincere la battaglia: Argomon riesce anche a spezzare la sua GeoGrey Sword. Nonostante questo, Masaru diventa pi\u00f9 determinato ed evoca la Digievoluzione Burst, la quale si unisce al fortissimo desiderio di Rhythm che ShineGreymon vinca. Grazie a questo, ShineGreymon digievolve in ShineGreymon Burst Mode e trafigge il petto di Argomon con la sua spada, eliminando il Digimon malvagio. Dopo la battaglia Rhythm d\u00e0 un bacio ad Agumon.\n\"The Digital World in Imminent Danger!\".\n \u00e8 il decimo film dedicato all'universo di \"Digimon\" ed \u00e8 stato distribuito in Giappone il 3 ottobre 2009.\nAgumon, Gaomon e Lalamon decidono di andare a Digiworld e finiscono in un parco a tema pieno di altri Digimon, incluso Calumon che decide di seguirli. Dopo essere saltati su un veicolo molto simile ad un carrello delle montagne russe, le pessime abilit\u00e0 alla guida di Agumon portano i tre Digimon in diversi luoghi, inclusi un dirupo, delle caverne, un vulcano, una roccia ghiacciata ed un'area infestata ed atterrano in un luogo molto simile all'Area Oscura. Una volta l\u00ec scoprono che i dati si stanno dissipando e che Armageddemon li sta assorbendo. Agumon e Gaomon digievolvono GeoGreymon e Gaogamon per poterlo affrontare, mentre Calumon utilizza i suoi poteri per cancellare il buco nero che si trova sotto di lui. Dopo la sconfitta di Armageddemon, i Kuramon che componevano il corpo del Digimon riportano le varie aree alla normalit\u00e0."}
{"id": "1356024", "revid": "22384", "url": "https://it.wikipedia.org/wiki?curid=1356024", "title": "Unam Sanctam Ecclesiam", "text": "La Unam Sanctam Ecclesiam, comunemente nota come Unam Sanctam, \u00e8 un'enciclica di papa Bonifacio VIII promulgata il 18 novembre 1302.\nI precedenti.\nLa bolla papale di Bonifacio VIII costituisce l'ultimo episodio del conflitto tra potere spirituale e potere temporale, e riprende, riaffermandoli con energia, gli ideali teocratici espressi in precedenza soprattutto da papa Gregorio VII, nel 1075 con il \"Dictatus Papae\", e da papa Innocenzo III (decretale \"Venerabilem\"). Si tratta in realt\u00e0 di un conflitto plurisecolare, che si pu\u00f2 far risalire alla fine del V secolo, a papa Gelasio I e alla sua dottrina delle \"due spade\", quella spirituale e quella temporale, con l'affermazione, certo, della loro distinzione, ma anche con la definizione del primato della prima sulla seconda, e di conseguenza del papa sull'imperatore.\nContenuto.\nNella \"bolla\" di Bonifacio VIII la novit\u00e0 consiste nel fatto che la figura dell'imperatore come rappresentante del potere temporale \u00e8 sostituita da quella del re di Francia Filippo \"il Bello\". Questo fatto \u00e8 storicamente significativo perch\u00e9 dimostra come all'inizio del XIV secolo il potere dei re nazionali fosse aumentato notevolmente a scapito di quello imperiale. In realt\u00e0, dopo la morte di Federico II, avvenuta nel 1250, ed il Grande Interregno, il Sacro Romano Impero aveva vissuto lunghi periodi di incertezze e vuoti di potere.\nLa giustificazione biblica dell'interpretazione teocratica della dottrina delle due spade, nel testo di Bonifacio VIII, \u00e8 data da un passo del Vangelo di Luca che narra come Ges\u00f9, prima di recarsi nell'orto di Getsemani accettasse \"due spade\" per la difesa della propria persona:\n\u00ab Ed essi dissero: \"Signore, ecco qui due spade\"\u00bb (Luca - 22, 38)\nBonifacio VIII con questa bolla sottolinea inoltre l'unicit\u00e0 della Chiesa attraverso una particolare allegoria.\nNella citazione, il ripetuto utilizzo delle parole \"un solo\" o \"una sola\", ha il fine di dare l'idea di unicit\u00e0 della chiesa dal punto di vista spirituale (Dio si riconosce in un'unica Chiesa); le parole \u00abe noi leggiamo nella Scrittura che fuori di essa ogni cosa sulla terra era distrutta\u00bb sottolineano l'importanza e la necessit\u00e0 della Chiesa anche per il buon ordinamento temporale dell'umanit\u00e0.\nRiassumendo il contenuto della bolla, si pu\u00f2 dire che:\nLa formula finale della bolla \"Unam sanctam\", quella che pi\u00f9 ha fatto discutere, \u00e8 presa in prestito da un'opera di Tommaso d'Aquino (\"Contra errores graecorum\"), ma gi\u00e0 in almeno due altre bolle Bonifacio aveva affermato che \u00ab...al capo supremo di questa Chiesa militante (il Papa) deve essere sottoposta ogni anima e a lui tutti i fedeli, quali che siano la loro dignit\u00e0 o il loro stato devono \"chinare il collo\"\u00bb\nAlla redazione dell'enciclica diedero certamente il loro contributo alcuni prestigiosi teologi, particolarmente legati a Bonifacio VIII, tra cui il cardinale francescano Matteo d'Acquasparta e gli agostiniani Egidio Romano, che aveva precedentemente teorizzato nel \"De ecclesiastica potestate\" il concetto di \"plenitudo potestatis\" (cio\u00e8 il pieno potere del papa), e Giacomo da Viterbo, che scrisse in quel periodo il trattato \"De regimine christiano\", in cui il religioso viterbese svilupp\u00f2 i concetti del papato, inteso come teocrazia, e del potere temporale della Chiesa."}
{"id": "1356025", "revid": "1543377", "url": "https://it.wikipedia.org/wiki?curid=1356025", "title": "La grande Eulalia", "text": "La grande Eulalia \u00e8 una raccolta di quattro racconti di carattere magico-fiabesco scritti da Paola Capriolo. \u00c8 stata pubblicata da Feltrinelli nel 1988. \nIl libro ha avuto alcune traduzioni in francese, tedesco, spagnolo, svedese e giapponese.\nTrama.\nLe prime due storie riguardano, rispettivamente, una compagnia itinerante di attori con una nuova prima-donna, e un maestro scultore e il suo apprendista ribelle; le ultime due storie invece risultano legate, e sono incentrate sulla vita in una prigione isolata. Il primo racconto, \"La grande Eulalia\", \u00e8 imperniato sul mestiere dell'attore, e segue la carriera della giovane Eulalia che entra nel teatro itinerante, diventa famosa come cantante e s'innamora del riflesso di un bell'uomo che intravede nel suo specchio. Il secondo, \"La donna di pietra\", tratta del giovane apprendista che si trova ammaliato da una donna in carne e ossa che egli cerca di riprodurre in pietra. Gli ultimi due racconti, \"Il gigante\" (un diario) e \"Lettere a Luisa\", sono connessi tematicamente dal duetto di piano e violino tra due suonatori che non s'incontrano mai: Adele, moglie del comandante della prigione, e il prigioniero innominato. Tutti e quattro i racconti coinvolgono protagonisti affascinati dalle loro ricerche artistiche alle quali dedicano tutte le proprie energie, soffrendo per\u00f2 la disillusione, la sconfitta e/o la morte.\nRiconoscimenti.\nNel 1988, al suo apparire, il libro ha vinto il Premio Berto per l'Opera Prima."}
{"id": "1356034", "revid": "287204", "url": "https://it.wikipedia.org/wiki?curid=1356034", "title": "John Alexander", "text": "Biografia.\nDurante il corso della propria carriera, dalla fine degli anni sessanta sino alla met\u00e0 degli anni '80, John Alexander vinse 7 titoli di singolo e 27 di doppio, raggiungendo la posizione numero 8 della classifica ATP nel dicembre 1975.\nAlto 190\u00a0cm per 81\u00a0kg Alexander, fu il pi\u00f9 giovane tennista a rappresentare l'Australia in Coppa Davis nel dicembre 1968.\nDopo il ritiro, alla met\u00e0 degli anni novanta prese parte al format televisivo Gladiators Australia, trasmesso dalla televisione australiana.\nSposato con la ex nuotatrice Rosemary Brown, per 10 anni, ebbe tre figli: Emily nel 1990, Georgia nel 1991 e Charles nel 1994.\nAttualmente vive a Sydney, ed \u00e8 capitano della squadra della Federation Cup australiana, oltre che commentatore sportivo per le televisioni australiana ed inglese."}
{"id": "1356039", "revid": "34514", "url": "https://it.wikipedia.org/wiki?curid=1356039", "title": "Editor html", "text": ""}
{"id": "1356040", "revid": "1983214", "url": "https://it.wikipedia.org/wiki?curid=1356040", "title": "Beliu", "text": "Beliu (in ungherese \"B\u00e9l\", in tedesco \"Bell in Banat\"), \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 6 villaggi: Beliu, Bene\u0219ti, Bochia, Vasile Goldi\u0219, Secaci, T\u0103g\u0103d\u0103u."}
{"id": "1356041", "revid": "775372", "url": "https://it.wikipedia.org/wiki?curid=1356041", "title": "Distretti elettorali di San Marino", "text": "Nella Repubblica di San Marino le elezioni avvengono in un collegio unico nazionale, che non ha circoscrizioni, ma \u00e8 diviso in 10 distretti ed un seggio speciale."}
{"id": "1356042", "revid": "167080", "url": "https://it.wikipedia.org/wiki?curid=1356042", "title": "Esperienze", "text": ""}
{"id": "1356050", "revid": "113375395", "url": "https://it.wikipedia.org/wiki?curid=1356050", "title": "Stuart Freeborn", "text": "Biografia.\nHa lavorato in molti film, tra i quali spiccano \"Caccia alla volpe\", \"Il presagio\" e \"\", dove \u00e8 riuscito a ricreare l'aspetto scimmiesco dei primi ominidi, necessario per la famosa scene iniziale.\nPremi e riconoscimenti.\nPer il suo lavoro alla saga di \"Guerre stellari\" gli sono stati assegnati due Saturn Award, nel 1978 e nel 1984. Un particolare riconoscimento (raffigurante un busto bronzeo di Yoda) , da parte del reparto del trucco della Industrial Light &amp; Magic, quando egli fece loro visita durante la lavorazione de \"\"."}
{"id": "1356054", "revid": "1983214", "url": "https://it.wikipedia.org/wiki?curid=1356054", "title": "Birchi\u0219", "text": "Birchi\u0219 (in ungherese \"Marosberkes\") \u00e8 un comune della Romania di abitanti, ubicato nel distretto di Arad, nella regione storica del Banato.\nIl comune \u00e8 formato dall'unione di 4 villaggi: Birchi\u0219, C\u0103p\u00e2lna\u0219, Ostrov, Viri\u0219mort."}
{"id": "1356055", "revid": "287204", "url": "https://it.wikipedia.org/wiki?curid=1356055", "title": "Birchis", "text": ""}
{"id": "1356059", "revid": "161374", "url": "https://it.wikipedia.org/wiki?curid=1356059", "title": "Baliaggio", "text": ""}
{"id": "1356066", "revid": "228587", "url": "https://it.wikipedia.org/wiki?curid=1356066", "title": "Breil Milano", "text": ""}
{"id": "1356069", "revid": "118834", "url": "https://it.wikipedia.org/wiki?curid=1356069", "title": "Grolle d'oro", "text": ""}
{"id": "1356071", "revid": "118834", "url": "https://it.wikipedia.org/wiki?curid=1356071", "title": "Grolla d'Oro", "text": ""}
{"id": "1356074", "revid": "521028", "url": "https://it.wikipedia.org/wiki?curid=1356074", "title": "Kara\u0111or\u0111e Petrovi\u0107", "text": "Capo della rivolta serba contro i Turchi, fu il capostipite della dinastia dei Kara\u0111or\u0111evi\u0107 (\"\u041a\u0430\u0440\u0430\u0452\u043e\u0440\u0452\u0435\u0432\u0438\u045b\"). Lo pseudonimo Kara\u0111or\u0111e fu creato dai Turchi che lo chiamavano \"Kara Yorgi\", \"Giorgio il Nero\" a causa della paura che incuteva perch\u00e9 era un uomo che non aveva paura e uccideva senza piet\u00e0.\nBiografia.\nNato da Petar e Marica \u017divkovi\u0107 e cresciuto nel villaggio di Vi\u0161evac, quando la Serbia era parte dell'Impero Ottomano, lavor\u00f2 come vaccaro. Nel 1785 si spos\u00f2 con Jelena Jovanovi\u0107, e con lei fugg\u00ec nel 1787 nella regione della Sirmia (in serbo \u0421\u0440\u0435\u043c, Srem) che apparteneva alla Monarchia Asburgica, dopo aver ucciso un turco: l\u00ec and\u00f2 a vivere e lavor\u00f2 nel Monastero ortodosso di Kru\u0161edol (\u041a\u0440\u0443\u0448\u0435\u0434\u043e\u043b).\nSi arruol\u00f2 nei Corpi volontari della guerra austro-turca del 1787-1791 e combatt\u00e9 valorosamente al fianco del Capitano Radi\u010d Petrovi\u0107. Dopo la guerra, torn\u00f2 in Serbia e si stabil\u00ec a Topola dove visse allevando e vendendo bestiame.\nAlla fine della guerra, il Sultano Solimano III aveva accordato ai serbi una maggiore autonomia, ma le ribellioni non si arrestarono del tutto, quindi nel 1799 ordin\u00f2 il ritorno dei Giannizzeri a Belgrado. Costoro, cominciarono ad agire in maniera sempre pi\u00f9 indipendente dal potere politico: nel 1801 uccisero il Pasci\u00e0 e inasprirono le imposte alla popolazione. Il popolo, ormai al limite, si ribell\u00f2 e il 4 febbraio 1804 i giannizzeri ordinarono l'arresto e l'uccisione di 70 notabili, episodio ricordato come il \"Massacro dei Pr\u00ecncipi\" (\u0421\u0435\u0447\u0430 \u043a\u043d\u0435\u0437\u043e\u0432\u0430 - \"Se\u010da knezova\") e che diede origine alla prima rivolta serba contro i turchi (1804-1813). Anche Kara\u0111or\u0111e fu iscritto nella lista dei condannati, ma riusc\u00ec a sfuggire all'arresto rifugiandosi in un bosco.\nIl 4 febbraio 1804 i notabili superstiti si riunirono nel villaggio di Ora\u0161ac nella provincia di \u0160umadija e Kara\u0111or\u0111e fu nominato comandante in capo dell'insurrezione: sotto il suo comando, il caravanserraglio di Ora\u0161ac fu incendiato e la popolazione turca, massacrata. La prima grande battaglia tra serbi e turchi ebbe luogo a Ivankovac nel 1805: i turchi, battuti da Kara\u0111or\u0111e furono costretti a ripiegare verso Ni\u0161. L'8 gennaio 1806, giunse in una Belgrado gi\u00e0 sottoposta ad un assedio di due anni e la espugn\u00f2. Nello stesso anno, sbaragli\u00f2 l'esercito ottomano nella battaglia di Mi\u0161ar. Si autoproclam\u00f2 Principe di Serbia, nel 1807 si alle\u00f2 con lo zar Alessandro I che lo nomin\u00f2 generale dell'esercito russo. Nel 1808 l'assemblea del Popolo lo nomin\u00f2 Signore ereditario di Serbia.\nLe campagne napoleoniche, per\u00f2, stavano impegnando lo zar in maniera massiccia, tanto che Alessandro I prefer\u00ec abbandonare la guerra contro gli ottomani per dedicarsi esclusivamente alla difesa della Russia dalla Francia: sigl\u00f2, cos\u00ec, nel 1812, il Trattato di Bucarest che impegnava l'Impero Ottomano a riconoscere l'autonomia della Serbia. Nel 1813, per\u00f2, i Turchi attaccarono nuovamente i territori della Serbia. Kara\u0111or\u0111e fu costretto a fuggire di nuovo in Sirmia; fu arrestato e condotto in Bessarabia (attuale Moldavia) dove venne in contatto con alcuni esponenti della \"Filik\u00ed Eter\u00eda\" una societ\u00e0 segreta greca che si prefiggeva il compito di liberare tutti i Popoli cristiani dei Balcani da giogo turco.\nIn Serbia, gli ottomani continuavano la loro politica di repressione e cercavano di soffocare tutte le ribellioni popolari, anche con arresti e condanne a morte dei capi rivoltosi. Per questo, il 23 aprile 1815 inizi\u00f2 la seconda rivolta serba, guidata da Milo\u0161 Obrenovi\u0107 che aveva combattuto a fianco di Kara\u0111or\u0111e nel 1804. La rivolta fu vittoriosa e il Sultano Mahmud II riconobbe Obrenovi\u0107 principe di Serbia, dandogli lo stesso titolo che ricopriva Kara\u0111or\u0111e.\nCon l'aiuto dell\"'Eteria\", Kara\u0111or\u0111e rientr\u00f2 in Serbia con un finto passaporto il 28 giugno del 1817. Il 24 luglio, per\u00f2, fu ucciso con un'ascia, nella sua tenda, da un suo familiare comprato dai turchi.\nKara\u0111or\u0111e aveva la fama di capo integerrimo e crudele. Si crede che abbia condannato a morte padre e un fratello perch\u00e9 collaboravano con lo spionaggio nemico. Suo figlio Aleksandar fu dichiarato Principe della Serbia dal Parlamento nel 1842, dopo la deposizione del suo predecessore Mihailo I Obrenovi\u0107. Dopo l'assassinio di Kara\u0111or\u0111e, infatti, sorse una lunga disputa tra la sua discendenza e la famiglia Obrenovi\u0107 per il trono serbo."}
{"id": "1356076", "revid": "1983214", "url": "https://it.wikipedia.org/wiki?curid=1356076", "title": "Bocsig", "text": "Bocsig \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 3 villaggi: Bocsig, M\u00e2ner\u0103u, R\u0103psig.\nPrincipale attrazione di Bocsig \u00e8 il castello \"Karagherghevici\", costruito nel 1860 in stile rinascimentale."}
{"id": "1356085", "revid": "1983214", "url": "https://it.wikipedia.org/wiki?curid=1356085", "title": "Brazii (Arad)", "text": "Brazii \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 5 villaggi: Brazii, Buceava-\u0218oimu\u0219, Iacobini, M\u0103drige\u0219ti, Seca\u0219."}
{"id": "1356089", "revid": "174925", "url": "https://it.wikipedia.org/wiki?curid=1356089", "title": "Teorema di Radon-Nikodym", "text": "In matematica, in particolare in teoria della misura, il teorema di Radon-Nikodym \u00e8 un risultato di notevole importanza nell'ambito delle misure assolutamente continue.\nIl teorema \u00e8 di particolare importanza nella teoria della probabilit\u00e0, in quanto estende l'idea di misure discrete e misure continue di probabilit\u00e0 attraverso il concetto di misura di probabilit\u00e0 su un insieme arbitrario. Tra le applicazioni del teorema vi \u00e8 inoltre la matematica finanziaria, che lo utilizza nel prezzamento dei derivati.\nIl teorema.\nIl teorema di Radon\u2013Nikodym afferma che se una misura formula_1 su uno spazio misurabile formula_2 \u00e8 assolutamente continua rispetto ad una misura formula_3 sigma-finita sullo stesso spazio, allora esiste una funzione misurabile formula_4 definita su formula_5 a valori non negativi tale che:\nper ogni insieme formula_7.\nIl teorema \u00e8 stato dimostrato da Johann Radon nel 1913 nel caso formula_8 e generalizzato da Otto Nikodym nel 1930.\nLa funzione formula_4 si dice \"derivata di Radon-Nikodym\" di formula_1 rispetto formula_3 e si indica con formula_12.\nPropriet\u00e0 della derivata di Radon-Nikodym.\nLa derivata di Radon-Nikodym gode delle seguenti propriet\u00e0:\nDimostrazione.\nLa dimostrazione riportata nel seguito si svolge nell'ambito della teoria della misura. Esiste un'altra dimostrazione, dovuta a John von Neumann, ambientata in spazi di Hilbert.\nMisure finite.\nPer mostrare l'esistenza della derivata di Radon-Nikodym, siano formula_3 e formula_1 misure finite non negative, e sia formula_26 l'insieme delle funzioni misurabili formula_27 che soddisfano:\nL'insieme formula_26 non \u00e8 vuoto, poich\u00e9 contiene almeno la funzione nulla. Siano formula_30, formula_31 un insieme misurabile e:\nAllora si ha:\ne dunque formula_34.\nSia ora formula_35 una successione di funzioni in formula_26 tali che:\nSostituendo formula_38 con il max delle prime \"n\" funzioni si pu\u00f2 assumere che la successione formula_35 \u00e8 crescente. Sia formula_40 la funzione definita come:\nPer mostrare che formula_40 \u00e8 la funzione cercata, cio\u00e8 che il suo integrale su formula_31 rispetto a formula_3 vale esattamente formula_45, si nota che dal teorema della convergenza monotona per l'integrale di Lebesgue:\ne quindi formula_47. Inoltre, dalla costruzione di formula_40 segue:\nDato che formula_47 succede che la scrittura:\ndefinisce una misura non negativa su formula_52. Supponendo quindi per assurdo formula_53, dato che formula_3 \u00e8 finita c'\u00e8 un formula_55 tale che formula_56. Sia allora formula_57 la decomposizione di Hahn per la misura con segno formula_58. Per ogni formula_7 si ha:\ne quindi:\ndove formula_62 \u00e8 la funzione indicatrice relativa all'insieme formula_63. Essendo che:\nla funzione formula_65 e soddisfa:\nma questo \u00e8 impossibile, e quindi l'assunzione iniziale che formula_53 deve essere falsa.\nDato che formula_40 \u00e8 \u03bc-integrabile, l'insieme formula_69 \u00e8 \u03bc-nullo. Quindi formula_4 \u00e8 definita come:\ne possiede le propriet\u00e0 richieste.\nCome per l'esistenza, siano formula_72 due funzioni misurabili che soddisfano:\nper ogni insieme misurabile formula_31. Quindi formula_75 \u00e8 integrabile rispetto a formula_3 e:\nIn particolare, questo succede per formula_78 o formula_79. Segue che:\nsicch\u00e9 formula_81 quasi ovunque. Accade lo stesso per formula_82, e cos\u00ec formula_83 quasi ovunque.\nMisure positive \u03c3-finite.\nSe formula_3 e formula_1 sono \u03c3-finite, allora formula_5 pu\u00f2 essere scritto come l'unione di una successione formula_87 di insiemi disgiunti in formula_52, ognuno dei quali ha misura finita sia rispetto a formula_3 che formula_1. Per ogni \"n\" esiste una funzione formula_52-misurabile formula_92 tale che:\nper ogni sottoinsieme formula_94 che \u00e8 formula_52-misurabile. L'unione formula_4 di tali funzioni \u00e8 la funzione richiesta. Come per l'unicit\u00e0, dato che ogni formula_38 \u00e8 unica quasi ovunque (relativamente a formula_3), lo \u00e8 anche formula_4.\nMisure con segno e complesse.\nSe formula_1 \u00e8 una misura \u03c3-finita con segno, si pu\u00f2 utilizzare la decomposizione di Hahn\u2013Jordan formula_101 dove una delle due misure \u00e8 finita. Applicando i precedenti risultati si ottengono due funzioni formula_102 che soddisfano il teorema di Radon\u2013Nikodym per formula_103 e formula_104 rispettivamente, di cui almeno una \u00e8 \u03bc-integrabile. La funzione formula_105 soddisfa le propriet\u00e0 richieste, compresa l'unicit\u00e0 in quanto sia formula_40 che formula_107 sono uniche quasi ovunque.\nSe formula_1 \u00e8 complessa, pu\u00f2 essere decomposta come formula_109, dove sia formula_110 che formula_111 sono misure finite con segno. Procedendo come sopra, si ottengono due funzioni formula_102 che soddisfano le propriet\u00e0 richieste per formula_110 e formula_111 rispettivamente. La funzione cercata \u00e8 dunque formula_115."}
{"id": "1356090", "revid": "44627", "url": "https://it.wikipedia.org/wiki?curid=1356090", "title": "Derivata di Radon-Nikodym", "text": ""}
{"id": "1356093", "revid": "64320", "url": "https://it.wikipedia.org/wiki?curid=1356093", "title": "Battaglia di Bassignana sul Tanaro", "text": ""}
{"id": "1356094", "revid": "113757", "url": "https://it.wikipedia.org/wiki?curid=1356094", "title": "Circoscrizioni elettorali di San Marino", "text": ""}
{"id": "1356097", "revid": "78273", "url": "https://it.wikipedia.org/wiki?curid=1356097", "title": "(R)-3-estere-idorssiacido deidrogenasi", "text": ""}
{"id": "1356098", "revid": "125772325", "url": "https://it.wikipedia.org/wiki?curid=1356098", "title": "Giuseppe Lippi", "text": "Come scrittore di fantascienza ha utilizzato lo pseudonimo P. Kettridge, Jr. e come traduttore Ettore Mancino.\nBiografia.\nDopo aver vissuto lungamente a Napoli (1958-71) si \u00e8 trasferito a Trieste dove ha collaborato con il Festival internazionale del film di fantascienza (1976-1977) e con il quotidiano \"Il Piccolo\". Laureato in Lettere, \u00e8 attivo in campo editoriale dal 1976, quando ha cominciato a collaborare con la rivista \"Robot\" diretta da Vittorio Curtoni. \nNel 1977 si \u00e8 trasferito a Milano impiegandosi alla Armenia Editore. Qui, oltre a coadiuvare Curtoni nel quotidiano lavoro redazionale, ha diretto le sue prime collane di narrativa fantastica: \"I Libri di Robot\", \"I libri della paura\", \"Psyco\". Nel 1979, dopo la chiusura di \"Robot\", \u00e8 uscito da Armenia e ha cominciato un'intensa attivit\u00e0 di traduttore per Mursia, Arnoldo Mondadori Editore e altri. \nTra il 1980 e il 1998 ha lavorato in stretta sintonia con i responsabili degli Oscar Mondadori Glauco Arneri, Ferruccio Parazzoli e Leone Buonanno, curando le collane \"Oscar fantascienza, fantasy e horror\". \n\u00c8 tornato brevemente a Napoli nel 1986 in occasione del suo primo matrimonio, ma nel 1988 si \u00e8 spostato definitivamente nel milanese, risiedendo a Vigevano (Pavia). Tra il 1989 e il 1992 ha realizzato, per gli Oscar Mondadori, un'edizione in quattro volumi di \"Tutti i racconti\" di Howard Phillips Lovecraft e dal 1990 ha assunto la direzione della collana di fantascienza \"Urania\". I principali interessi di Lippi sono stati la letteratura fantastica, i suoi illustratori (ha pubblicato con Mazzotta un volume su Virgil Finlay, \"Bellezza, terrore e fantascienza\", 1980), il giallo, i fumetti e il cinema, argomenti su cui \u00e8 frequentemente tornato con una copiosa produzione saggistica. Con Vittorio Curtoni ha pubblicato, da Gammalibri, una \"Guida alla fantascienza\" (1978). \nDopo aver tenuto una rubrica su \"Linus\" negli anni ottanta, \u00e8 diventato un assiduo collaboratore del mensile \"Letture\" e degli \"Almanacchi\" Bonelli.\nSu \"Urania\" ha proposto un ampio ventaglio di generi. Sono apparsi, durante la sua gestione, testi di Michael J. Harrison, Michael Swanwick, Amanda Prantera, William Gibson, Bruce Sterling, Stanis\u0142aw Lem, le prime opere di Joe R. Lansdale, i romanzi di Valerio Evangelisti, Luca Masali e Nicoletta Vallorani, oltre ai racconti pi\u00f9 recenti di Greg Egan e Charles Stross. Ha ri-scoperto la fantascienza francese di qualit\u00e0 proponendo il suo autore, forse, pi\u00f9 famoso: Jacques Spitz di cui ha curato la pubblicazione di inediti. Riteneva la fantascienza una delle forme pi\u00f9 vitali del racconto fantastico e che le sue contaminazioni con il fantasy da una parte, e l'hard science dall'altra, promettessero di essere le strade pi\u00f9 interessanti della sua evoluzione futura. Con questi brevi versi \u00e8 precisato il suo approccio al fantastico: \nOpere.\nOpere curate.\n\"(elenco parziale)\""}
{"id": "1356101", "revid": "1983214", "url": "https://it.wikipedia.org/wiki?curid=1356101", "title": "Buteni", "text": "Buteni \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 4 villaggi: Berindia, Buteni, Cuied, P\u0103ulian."}
{"id": "1356106", "revid": "116659072", "url": "https://it.wikipedia.org/wiki?curid=1356106", "title": "KompoZer", "text": "KompoZer \u00e8 un editor WYSIWYG per file in formato HTML. Il programma, il cui sviluppo deriva dal defunto progetto Nvu 1.0 del 2005, \u00e8 un progetto open source di SourceForge portato avanti da una community di sviluppatori.\n\u00c8 attivamente sviluppato e include le versioni localizzate nelle principali lingue tra cui l'italiano; il codice \u00e8 stato completamente riscritto rispetto a quello dell'antenato Nvu e tra le sue peculiarit\u00e0 vi sono un CSS editor, un \"Site manager\", la possibilit\u00e0 di visualizzare e editare il codice HTML direttamente oltre alla composizione WYSIWYG.\nStoria.\nNel 2006 il progetto Nvu di Daniel Glazman \u00e8 stato preso in mano dal francese Fabien Cazenave alias Kaz\u00e9 il quale ha distribuito diverse versioni contenenti numerose correzioni. Negli anni il codice di partenza \u00e8 stato completamente riscritto e molti strumenti di lavoro sono stati introdotti.\nNel marzo 2007 la vecchia versione 0.7 \u00e8 stata considerata dal sito Download.com come miglior alternativa gratuita ad Adobe Dreamweaver. Linux.com lo ha definito:\nLa versione beta 0.8.b3, uscita il 2 marzo 2010, \u00e8 stata tradotta in moltissime lingue ed \u00e8 scaricabile direttamente nella versione localizzata con un click senza bisogno di moduli aggiuntivi (\"language pack\").\nA partire da macOS Catalina il programma non gira pi\u00f9 sui Mac.\nNovit\u00e0.\nIl progetto KompoZer che vede Fabien Cazenave come sviluppatore principale tra il 2010 e il 2011 per impegni lavorativi del programmatore. Nel mese di giugno 2011, tramite il suo blog, ha fatto sapere di essere intenzionato a migliorare il lavoro fin qui svolto su KompoZer."}
{"id": "1356107", "revid": "1983214", "url": "https://it.wikipedia.org/wiki?curid=1356107", "title": "C\u0103rand", "text": "C\u0103rand \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 2 villaggi: C\u0103rand e Seli\u0219tea.\nIl primo documento che cita la localit\u00e0 di C\u0103rand risale al 1429."}
{"id": "1356109", "revid": "287204", "url": "https://it.wikipedia.org/wiki?curid=1356109", "title": "Carand", "text": ""}
