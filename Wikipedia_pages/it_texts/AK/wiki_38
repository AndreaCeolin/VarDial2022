{"id": "1299171", "revid": "125742174", "url": "https://it.wikipedia.org/wiki?curid=1299171", "title": "Zygmunt Berling", "text": "Biografia.\nGi\u00e0 inquadrato nelle forze armate austro-ungariche e nella Legione polacca di J\u00f3zef Pi\u0142sudski, alla fine della Prima guerra mondiale si un\u00ec al neonato esercito polacco. Combatt\u00e9 con valore nella guerra sovietico-polacca, distinguendosi nella difesa della citt\u00e0 di Leopoli.\nContinu\u00f2 la sua carriera nell'esercito fino al 1939, quando fu allontanato dal servizio, e non prese parte alla difesa polacca dall'invasione tedesca e sovietica. Con l'occupazione sovietica della sua citt\u00e0, Vilnius, fu tratto in arresto dall'Nkvd. Detenuto prima a Starobielsk e poi a Mosca, fin\u00ec con l'accettare di collaborare coi sovietici, scampando cos\u00ec alla triste sorte che sarebbe toccata a tanti altri ufficiali polacchi (Massacro di Katyn').\nCon l'accordo fra il Governo in esilio della Polonia, guidato da W\u0142adys\u0142aw Sikorski, e i sovietici (rappresentati per l'occasione dall'ambasciatore russo a Londra Ivan Maysky) il 17 agosto 1941, fu liberato e inizi\u00f2 a occuparsi della riorganizzazione, sul fronte orientale, dell'esercito polacco a fianco degli Alleati.\nLa crescente tensione fra il governo polacco in esilio e il governo sovietico, rinfocolato dal massacro di Katyn' e dalla malcelata intenzione di Stalin di avere una Polonia allineata e sottomessa, portarono allo spostamento in Medio Oriente di numerosi soldati polacchi, guidati da W\u0142adys\u0142aw Anders. I sovietici smisero di riconoscere il governo polacco di Londra e diedero vita ad un \"governo-fantoccio\", guidato da Wanda Wasilewska.\nBerling fu allora chiamato a guidare le Forze armate polacche nell'est, sotto comando sovietico. Queste formazioni, variamente denominate e organizzare durante il conflitto (\"Gwardia Ludowa\",\"Wojsko Ludowe\",\"Ludowe Wojsko Polskie\" e, soprattutto, \"Armia Ludowa\"), riunirono al contempo formazioni partigiane e vere e proprie unit\u00e0 sotto comando sovietico. Non mancarono occasioni di scontro con l'assai pi\u00f9 forte e popolare \"Armia Krajowa\" (legata al Governo polacco in esilio).\nNell'agosto del 1944, con lo scoppio dell'Insurrezione di Varsavia, fin\u00ec col disattendere gli ordini dei sovietici, cercando di svolgere qualche operazione a sostegno dei patrioti della capitale. Fu immediatamente rimosso dall'incarico e confinato all'Accademia militare moscovita, dove rimase fino al 1947, anno del suo ritorno in Polonia.\nLasci\u00f2 il servizio attivo nel 1953, divenendo poi Sottosegretario all'Agricoltura (1953-1957) e poi Ispettore capo delle Foreste (1957-1970). Nonostante abbia, nel 1963, aderito al Partito Comunista (\"PZPR\"), non ebbe incarichi di particolare rilievo.\nLa sua figura \u00e8 di recente stata rivalutata anche da una parte degli ambienti conservatori polacchi per i contrasti che ha avuto coi sovietici."}
{"id": "1299173", "revid": "1776051", "url": "https://it.wikipedia.org/wiki?curid=1299173", "title": "Bent Out of Shape", "text": "Bent Out Of Shape \u00e8 il settimo disco in studio della band Rainbow, pubblicato nel 1983. Dopo questo album Ritchie Blackmore e Roger Glover tornarono nei Deep Purple, e il gruppo fu temporaneamente abbandonato."}
{"id": "1299176", "revid": "1543377", "url": "https://it.wikipedia.org/wiki?curid=1299176", "title": "Episodi di Babylon 5 (terza stagione)", "text": "La terza stagione della serie televisiva Babylon 5 \u00e8 stata trasmessa su Prime Time Entertainment Network dal 6 novembre 1995 al 28 ottobre 1996.\nLa stagione \u00e8 rimasta inedita in Italia sino al 2008 (ad eccezione del primo episodio), quando Jimmy ha cominciato la trasmissione di tutti gli episodi di Babylon 5 partendo dalla prima stagione, avvenuta nel 2007.\nSogni spezzati.\nAll'episodio intitolato originariamente \"Severed Dreams\", diretto da David Eagle, \u00e8 stato assegnato nel 1997 il premio Hugo per la miglior rappresentazione drammatica (Best Dramatic Presentation)."}
{"id": "1299178", "revid": "1543377", "url": "https://it.wikipedia.org/wiki?curid=1299178", "title": "Marc Herlant", "text": "\u00c8 conosciuto universalmente per i suoi importanti studi sull'ipofisi, tanto da meritarsi l'appellativo di \"papa dell'ipofisi\", e da lui prende nome il metodo di colorazione per gli ormoni ipofisari chiamato tetracromia o quadricromia di Herlant (1960).\nA lui \u00e8 anche intitolato il premio Marc Herlant, indirizzato a giovani ricercatori (meno di 40 anni) che si siano particolarmente distinti in ricerche di istologia o biologia cellulare inerenti all'ipofisi."}
{"id": "1299186", "revid": "767487", "url": "https://it.wikipedia.org/wiki?curid=1299186", "title": "Samuel Oak", "text": ""}
{"id": "1299197", "revid": "110157", "url": "https://it.wikipedia.org/wiki?curid=1299197", "title": "Chiesa del Cuore Immacolato di Maria (Ascoli Piceno)", "text": "La chiesa del Cuore Immacolato di Maria si trova nel quartiere di Porta Maggiore, nella zona Caldaie, ad Ascoli Piceno.\nGli ascolani ed in particolare gli abitanti di Porta Maggiore, di solito, la chiamano la \"chiesa dei Frati\" poich\u00e9 vi celebrano i francescani.\nStoria.\nLa chiesa \u00e8 stata progettata dall'architetto Vincenzo Pilotti in uno stile riecheggiante Secessione ed Art d\u00e9co, e fu costruita in cinque anni, tra il 1953 ed il 1958. I Francescani, prima di questa sistemazione, avevano avuto a disposizione la chiesa ed il convento del Carmine, dal 1912 al 1955 quando furono costretti a trasferirsi dalla chiesa di Sant'Egidio, in corso Mazzini, poich\u00e9 era pericolante.\nNel 1957 il vescovo Morgante decret\u00f2 costituita la nuova parrocchia del Cuore Immacolato di Maria.\nNel 2010 la chiesa \u00e8 stata ridipinta con i colori azzurro e viola.\nOpere d'arte.\nLa chiesa conserva interessanti opere di arte contemporanea. Sulla facciata principale si aprono tre ingressi, di cui il centrale, presenta il portone di bronzo realizzato da Aldo Sergiacomi nel 1958. L'interno, a navata unica con nicchie laterali rivestite in laterizio, si caratterizza per i grandi pannelli in ceramica modellati da Cleto Capponi e da Giuseppe Marinucci, posti nella parte medio - alta delle pareti.\nL'ultima cappella della navata destra ospita il Crocifisso che risale al 1636 quando fu scolpito dal francescano Innocenzo da Petralia, insieme con altre tre immagini di Ges\u00f9 in croce. Il Crocifisso che si trova nella chiesa \u00e8 molto venerato ad Ascoli perch\u00e9 ritenuto miracoloso. Don Giuseppe Fabiani ne parla in un articolo sul settimanale cattolico \"Il Nuovo Piceno\", uscito nel 1959, dove racconta della grande devozione dell'artista che aveva lavorato solo di venerd\u00ec, sempre in ginocchio e a digiuno.\nAll'esterno della chiesa vi sono alcuni pilastri che intervallano le absidi laterali e su questi svettano statue in pietra di otto santi francescani.\nSuccessivamente, nel 2010, l'interno \u00e8 stato dipinto dei colori azzurro e rosa."}
{"id": "1299204", "revid": "767487", "url": "https://it.wikipedia.org/wiki?curid=1299204", "title": "Mattertal", "text": "Mattertal / Nikolaital (detta anche \"Valle di Zermatt\" / \"Valle di Sankt Niklaus\" ) \u00e8 una valle laterale della valle del Rodano nel Vallese svizzero.\nGeografia.\nDa Visp si dirama sulla destra orografica della valle del Rodano la Vispertal la quale, all'altezza di Stalden, si divide in due: la Saastal (\"Valle di Saas\") e la Mattertal.\nLa valle scende dal Cervino ed \u00e8 percorsa dal fiume Matter Vispa, affluente del Vispa all'altezza di Stalden.\nDal punto di vista orografico la valle separa nelle Alpi Pennine le Alpi del Weisshorn e del Cervino ad ovest dalle Alpi del Mischabel e del Weissmies ad est.\nMonti.\nLa valle \u00e8 contornata da molte vette alpine, diverse delle quali superano i 4.000 metri. Un elenco largamente incompleto \u00e8 il seguente:\nPassi alpini.\n\u00c8 congiunta con le valli italiane che si dipartono dal massiccio del monte Rosa tramite passi alpini molto elevati e che hanno avuto notevole importanza storica:\nGhiacciai.\nL'alta valle \u00e8 ricoperta da ampie distese glaciali che discendono dalle Alpi Pennine, montagne che contornano la valle:\nTradizioni.\nLa valle ha una forte tradizione walser.\nComuni.\nLa Mattertal include i comuni di Zermatt, T\u00e4sch, Randa, Gr\u00e4chen e Sankt Niklaus.\nEscursionismo ed alpinismo.\nPer facilitare l'accesso alle molte vette che contornano la valle e l'escursionismo di alta quota nella valle sorgono molti rifugi alpini:\nLa valle si trova nel percorso del tour del Monte Rosa."}
{"id": "1299205", "revid": "1305772", "url": "https://it.wikipedia.org/wiki?curid=1299205", "title": "Museo di storia naturale", "text": ""}
{"id": "1299207", "revid": "122717001", "url": "https://it.wikipedia.org/wiki?curid=1299207", "title": "Eugen Bleuler", "text": "Fu uno dei pi\u00f9 importanti psichiatri europei di ogni tempo e apport\u00f2 contributi fondamentali alla moderna psicopatologia, ridefinendo clinicamente la schizofrenia e l'autismo, di cui coni\u00f2 anche i relativi termini.\nBiografia.\nLaureato in medicina nel 1881, si specializz\u00f2 in psichiatria nel 1883 alla Waldau, sotto la guida di Wilhelm Von Speyr. L'anno successivo si rec\u00f2 in Inghilterra e in Francia, dove segu\u00ec i corsi di Jean-Martin Charcot, il pi\u00f9 celebre neurologo europeo dell'epoca.\nNel 1885 inizi\u00f2 a lavorare per il \"Burgh\u00f6lzli\" (il celebre ospedale psichiatrico di Zurigo), chiamato da Auguste Forel. Tra il 1886 e il 1898 fu incaricato di dirigere un reparto psichiatrico situato in un antico monastero abbandonato sul Reno, a Rheinau. La clinica, all'arrivo di Bleuler, si trovava in uno stato deplorevole, e Bleuler si impegn\u00f2 notevolmente per migliorare sia la qualit\u00e0 ambientale del luogo sia la qualit\u00e0 delle cure ricevute dai pazienti. L'esperienza clinica e organizzativa svolta in quegli anni fu fondamentale nel prepararlo ad assumersi la principale responsabilit\u00e0 professionale della sua carriera. Nel 1898 succedette infatti a Forel come professore di psichiatria all'Universit\u00e0 di Zurigo, e come direttore dello stesso \"Burgh\u00f6lzli\", cariche che conserv\u00f2 per quasi trent'anni.\nIn quella sede, ebbe tra i suoi allievi psichiatri destinati a fornire contributi fondamentali alla psichiatria del XX secolo: Carl Gustav Jung, Karl Abraham, Ludwig Binswanger, Hermann Rorschach.\nNel 1910 contribu\u00ec a fondare la \"Societ\u00e0 Psicoanalitica Internazionale\". Nel 1911 pubblic\u00f2 il fondamentale lavoro clinico \"Dementia Praecox oder die Gruppe der Schizophrenien\", e nel 1916 il suo classico \"Lehrbuch der Psychiatrie\", che nelle sue varie edizioni fu uno dei pi\u00f9 importanti testi di riferimento per lo studio della psichiatria del primo Novecento.\nNel 1927 si ritir\u00f2 dalla direzione del \"Burgh\u00f6lzli\". \nMor\u00ec nel 1939 a Zollikon, la cittadina dove era nato.\nIl figlio, Manfred Bleuler, anch'egli psichiatra, continu\u00f2 il lavoro clinico del padre e si occup\u00f2 di ricerca sui fattori ambientali in psichiatria.\nLa psicopatologia delle psicosi schizofreniche.\nNel 1911 Eugen Bleuler pubblic\u00f2 il suo testo principale, \"Dementia Praecox oder Gruppe der Schizophrenien\", in cui riformul\u00f2 profondamente la classica nosografia ottocentesca delle psicosi schizofreniche di Emil Kraepelin.\nIl concetto Kraepeliniano di \"Dementia Praecox\" viene infatti radicalmente revisionato in quello di \"schizein - phren\" (dal greco \"mente divisa\"), \"schizofrenia\", il cui termine nosologico era stato coniato da Bleuler stesso nel 1908.\nLe sue osservazioni cliniche l'avevano infatti portato a concludere che le psicosi schizofreniche presentavano tre differenze sostanziali rispetto all'inquadramento proposto da Kraepelin:\nIl concetto di schizofrenia esprime dunque il processo patogenetico della \"frammentazione dei processi associativi\", ovvero di scissione frammentaria dei processi di pensiero, che per Bleuler poteva avere anche una matrice organica ed era alla base delle sindromi schizofreniche.\nLe sindromi schizofreniche sono caratterizzate, secondo Bleuler, dai tre processi patologici della \"dissociazione\", del \"delirio paranoide\" e dell\"'autismo\" (anch'esso un termine coniato, nel 1910, dallo stesso Bleuler; cfr. \"Il pensiero autistico\", a cura di L. Mecacci, ETS, Pisa, 2015). Bleuler si interess\u00f2 in particolare della dimensione psicologica di tali processi, cercando anche di estendere e applicare alcuni assunti psicoanalitici all'interpretazione della sintomatologia psicotica.\nLe sindromi descritte sono quindi riassunte da Bleuler in quello che \u00e8 considerato tuttora uno dei quadri nosografici pi\u00f9 accurati per l'inquadramento clinico di tali patologie:"}
{"id": "1299210", "revid": "287204", "url": "https://it.wikipedia.org/wiki?curid=1299210", "title": "Museo civico di storia naturale", "text": ""}
{"id": "1299211", "revid": "110157", "url": "https://it.wikipedia.org/wiki?curid=1299211", "title": "Senza troppi preamboli...", "text": "Senza troppi preamboli \u00e8 un album dei Legittimo Brigantaggio registrato nella primavera del per la Blond Records.\nLa copertina dell'album \u00e8 una foto del fotografo Luigi Renzi.\nOspiti.\nNell'album sono presenti diversi ospiti del genere Folk e Folk rock.\nIn \"Piccola Leggenda\" abbiamo una personalit\u00e0 come Enrico Capuano mentre troviamo i due frontmen del gruppo dei Ratti della Sabina, Roberto Billi e Stefano Fiori, rispettivamente nelle canzoni \"Le scatole parlanti\" e \"Colpo grosso all'Asinara\". La voce recitante in \"La lotta dell'inverno\" \u00e8 di Marino Severini dei Gang."}
{"id": "1299239", "revid": "1305772", "url": "https://it.wikipedia.org/wiki?curid=1299239", "title": "Tim Story", "text": "Laureato alla School of Cinematic Arts, presso l'universit\u00e0 di Los Angeles, dopo la direzione di alcuni video-clip si \u00e8 fatto notare dal grande pubblico grazie a \"La bottega del barbiere\" e successivamente grazie alla famosa serie \"super-eroistica\" \"I Fantastici 4\", ispirata all'omonima serie a fumetti prodotta dalla Marvel Comics."}
{"id": "1299243", "revid": "1059402", "url": "https://it.wikipedia.org/wiki?curid=1299243", "title": "Enrico II di Lorena", "text": "Biografia.\nEra figlio di Carlo III di Lorena e di Claudia di Valois, figlia del re Enrico II di Francia e di Caterina de' Medici. A causa delle guerre di religione non pot\u00e9 essere educato a corte, a differenza di suo padre e di suo nonno. Non fu particolarmente preparato alla futura gestione del ducato, affidata da Carlo III al proprio fratello, il cardinale Carlo di Lorena. Parente stretto dei Guisa, un ramo collaterale della Casa di Lorena, Enrico partecip\u00f2 alle guerre di religione, combattendo per il versante cattolico. Come nipote del re Enrico II, fu dichiarato pretendente al trono durante gli Stati generali del 1593. \nFu Gran ciambellano di Francia.\nFu titolato marchese di Pont-\u00e0-Mousson. Spos\u00f2 Caterina di Borbone, duchessa d'Albret e sorella del re Enrico IV di Francia, in accordo al trattato di Saint-Germain-en-Laye, ma il matrimonio non fu felice. Enrico era profondamente cattolico, mentre la moglie una fervente calvinista, che, gi\u00e0 troppo anziana, non pot\u00e9 dare figli al marito.\nRimasto vedovo nel 1604, si rispos\u00f2 due anni dopo con Margherita Gonzaga, nipote della nuova regina di Francia Maria de' Medici. Ebbero due figlie femmine, ma non l'agognato erede maschio.\nDivenuto duca di Lorena nel 1608, non avendo una reale esperienza politica, cadde sotto l'influenza dei suoi favoriti, il principale dei quali fu Luigi d'Ancerville, figlio del cardinale di Guisa. Fu un sostenitore dei principi della Controriforma e firm\u00f2 diversi editti per espellere i protestanti dalla Lorena, anche se ebbe una certa tolleranza per quelli che abitavano a Lixheim (una recente acquisizione del ducato). Nel 1618, alla scoppio della guerra dei trent'anni, mantenne una posizione politica neutra e cerc\u00f2 di rivestire il ruolo di mediatore tra le potenze rivali.\nNon avendo avuto figli maschi, dovette preventivamente gestire la sua futura successione. Il progetto di far sposare la propria primogenita Nicoletta al suo favorito, il barone d'Ancerville, suscit\u00f2 delle vive rimostranze e dovette essere messo da parte. Il testamento di Renato II di Lorena stabiliva la successione al ducato attraverso la sola linea maschile, cosa che rendeva erede il fratello di Enrico II, il conte di Francesco di Vaud\u00e9mont. Dopo molte negoziazioni, fu stabilito di far sposare Nicoletta con il primogenito di Francesco di Vaud\u00e9mont, Carlo; Nicoletta avrebbe regnato come duchessa di suo proprio diritto, mentre il marito sarebbe stato solo il duca consorte. \nNegli ultimi anni della sua vita, mentre la guerra dei trent'anni stava segnando molti stati del Sacro Romano Impero, Enrico II reclut\u00f2 dei soldati per proteggere il suo ducato dai mercenari che l'attraversavano, e rinforz\u00f2 le fortificazioni, a gran danno dell'erario statale. Tuttavia, il suo governo relativamente mite gli valse il soprannome di \"le Bon\" (il Buono).\nAlla sua morte, avvenuta il 31 luglio 1624, le sue disposizioni testamentarie furono disattese. La successione di Nicoletta fu contestata dallo zio, Francesco di Vaud\u00e9mont, erede secondo il testamento di Renato II. Gli stati generali di Lorena diedero ragione a Francesco: Nicoletta fu costretta ad abdicare, e il 21 novembre 1625 lo zio divenne duca col nome di Francesco II. Cinque giorni dopo abdic\u00f2 in favore del figlio, che divenne duca regnante col nome di Carlo IV, mentre Nicoletta fu relegata al ruolo di consorte. Non ebbero figli e il trono pass\u00f2 a Nicola II di Lorena, fratello di Carlo IV, che spos\u00f2 Claudia Francesca, figlia minore del defunto Enrico II.\nDiscendenza.\nEnrico e Margherita ebbero due figlie:"}
{"id": "1299244", "revid": "125459392", "url": "https://it.wikipedia.org/wiki?curid=1299244", "title": "Unofficial Football World Championships", "text": "L'Unofficial Football World Championship (UFWC) \u00e8 un sistema non ufficiale di classificazione per squadre nazionali di calcio adottato per stabilire quale sia la migliore nazionale al mondo.\nIl sistema UFWC si ispira a quello utilizzato negli sport da combattimento come il pugilato e le arti marziali miste; infatti, il titolo di \"migliore nazionale al mondo\" viene assegnato alla nazionale che sconfigge la detentrice precedente in una partita, che pu\u00f2 anche essere amichevole, e passa di mano quando quest'ultima, a sua volta, viene sconfitta da un'altra squadra, dando vita ad una reazione a catena. Tale sistema non ha alcuna pretesa di affidabilit\u00e0 riguardo ai valori espressi in campo e non \u00e8 riconosciuto ufficialmente dalla FIFA.\nLa nazionale detentrice del titolo \u00e8 la Francia, che l'ha conquistato il 10 ottobre 2021 sconfiggendo la Spagna nella finale di UEFA Nations League.\nStoria.\nL'idea di adottare un sistema di questo tipo nacque tra i tifosi della , i quali sostennero di essere i campioni del mondo non ufficiali dato che la loro nazionale aveva battuto, il 15 aprile 1967, l' vincitrice del campionato mondiale nel 1966; si trattava, infatti, della prima sconfitta dell'Inghilterra dopo la vittoria nel campionato mondiale.\nMolti anni pi\u00f9 tardi fu creato un sito web per mostrare i risultati della ricerca nata da questa idea, ripreso successivamente dal magazine \"FourFourTwo\".\nDetentore.\nAttuale.\nLa nazionale detentrice del titolo \u00e8 la Francia, che l'ha conquistato il 10 ottobre 2021 sconfiggendo la Spagna nella finale di UEFA Nations League.\nVariante.\nUna variante del sistema UFWC \u00e8 il Virtual World Championship, il quale assegna il titolo di \"migliore nazionale al mondo\" tenendo conto solo delle partite giocate nell'ambito delle competizioni riconosciute dalla FIFA, escludendo quindi le amichevoli, ritenute poco attendibili per via dell'usanza sempre crescente delle nazionali nello schierare formazioni rimaneggiate.\nIl Virtual World Championship vede come punto di partenza la finale dei giochi olimpici del 1908 tra Regno Unito e Danimarca; i giochi olimpici a partire dal 1936 non sono presi in considerazione poich\u00e9 le nazionali maggiori hanno smesso di prendervi parte in favore delle nazionali giovanili.\nLa nazionale detentrice del titolo secondo il Virtual World Championship \u00e8 la Georgia."}
{"id": "1299251", "revid": "144796", "url": "https://it.wikipedia.org/wiki?curid=1299251", "title": "Carlo III di Lorena", "text": "Egli era il figlio maggiore sopravvissuto di Francesco I di Lorena (1517 \u2013 1545) e di Cristina di Danimarca (1522 \u2013 1590). La sua dinastia era inoltre pretendente al Regno di Gerusalemme e us\u00f2 anche il titolo di Duca di Calabria come simbolo delle loro pretese sul Regno di Napoli. Inoltre, i Lorena erano pretendenti al Ducato di Gheldria, ereditato da Carlo di Egmont. Durante la fanciullezza, la sua gi\u00e0 anziana bisnonna, Filippina di Gheldria, mor\u00ec nel 1547 lasciando la sua eredit\u00e0 al giovane Carlo.\nBiografia.\nGiovinezza e ascesa.\nEgli successe al padre il 12 giugno 1545 e fu posto sotto la reggenza della madre Cristina di Danimarca e dello zio Nicola di Lorena (fratello del padre Francesco, 1524 \u2013 1577) e futuro duca di Mercoeur e dopo il 1552 sotto quella del solo zio. Da quello stesso anno infatti il re di Francia Enrico II, nel corso del suo viaggio in Germania, che gli permise di imporre la sua tutela sulle tre citt\u00e0 episcopali di Verdun, Metz et Toul, pass\u00f2 da Nancy. \nQui fece togliere dalla reggenza la duchessa Cristina, nipote dell'imperatore del Sacro Romano Impero e filo-austriaca, assegnando tutto il potere come reggente allo zio di Carlo, Nicola, gi\u00e0 co-reggente e francofilo. Contestualmente egli port\u00f2 Carlo con s\u00e9 per farlo educare alla corte di Francia, dandogli cos\u00ec una formazione conforme agli interessi francesi.\nMatrimonio.\nNel 1559 Carlo spos\u00f2 Claudia di Valois, dodicenne figlia dello stesso re Enrico II, che per l'occasione fu dichiarata maggiorenne. Il re gli consent\u00ec quindi di ritornare in Lorena.\nLa coppia ducale fece il suo ingresso in Nancy nell'ottobre di quell'anno, seguita dal nuovo re di Francia Francesco II (Enrico II era infatti da poco deceduto), dalla recente regina di Spagna Elisabetta, sorella di Claudia e novella sposa di Filippo II di Spagna, e dalla corte di Francia. \nDuca di Lorena.\nPer affermare il suo potere, Carlo si rifiut\u00f2 di prestare giuramento di preservare i diritti ed i privilegi dei tre ordini (cosa che dovette fare tre anni dopo quando fu costretto a chiedere l'aiuto finanziario degli Stati di Lorena). Egli continu\u00f2 d'altro canto, sull'esempio dei suoi predecessori, a mantenere una rigida neutralit\u00e0 fra l'Impero e la Francia, nonostante il passaggio delle truppe francesi, che andavano a dar manforte agli ugonotti tedeschi e quello delle truppe spagnole cattoliche, che si trasferivano dalla Franca Contea ai Paesi Bassi.\nProfondamente cattolico, ebbe buone relazioni con i cognati re di Francia fino al 1576, quando Enrico III, che aveva sposato l'anno precedente una cugina di Carlo, Luisa di Lorena, figlia dello zio Nicola, gi\u00e0 reggente in nome di Carlo, emise l'editto di Beaulieu, concludendo la pace con i capi ugonotti. Egli si impegn\u00f2 quindi nella Lega cattolica, diretta dai suoi cugini, i duchi di Guisa, accogliendo l'assemblea generale dei suoi rappresentanti a Nancy nel 1580. Nel 1584, morto Francesco di Francia, duca di Alen\u00e7on, fratello cadetto e principe ereditario del fratello, re di Francia, divenne successore di quest'ultimo (Enrico III non aveva figli) Enrico III, re di Navarra, che era protestante, il che era per Carlo III inaccettabile.\nComparve in questo periodo un testo in cui l'arcidiacono del vescovado di Toul, Fran\u00e7ois de Rosi\u00e8res, sosteneva che la casa di Lorena discendesse dai Carolingi: Carlo III pose quindi la sua candidatura al trono di Francia. Tale pretesa era per\u00f2 del tutto infondata, innanzitutto perch\u00e9 non si trattava di una discendenza agnatica (cio\u00e8 in linea maschile), ma femminile, e per questa via anche Enrico di Navarra discendeva da Carlo Magno per innumerevolissime linee di discendenza. La rivendicazione era esclusivamente di natura politica, per dare al duca di Lorena una parvenza di legittimit\u00e0 nelle sue pretese al trono di Francia.\nNel 1589 moriva assassinato il re di Francia Enrico III, non prima di aver designato il suo cugino re di Navarra come suo successore, a patto che questi abiurasse il protestantesimo e rientrasse nel cattolicesimo. Ripresa la guerra di religione i protestanti, al comando di Enrico de la Tour d'Auvergne, visconte de Turenne, saccheggiarono la zona nord del ducato. La pace torn\u00f2 solo con l'incoronazione di Enrico III di Navarra a re di Francia, avvenuta nella Cattedrale di Chartres il 27 febbraio 1594, sei mesi dopo l'abiura del protestantesimo da parte di quest'ultimo.\nLa pace religiosa fu suggellata dal matrimonio fra il figlio di Carlo III di Lorena, Enrico, e la sorella di Enrico IV di Francia, Caterina di Borbone.\nUltimi anni e morte.\nNonostante le guerre di religione, il regno di Carlo III fu per la Lorena un'epoca di prosperit\u00e0 e di sviluppo. Carlo fond\u00f2 nel 1572, insieme al fratello cardinale Carlo di Lorena, l'universit\u00e0 di Pont-\u00e0-Mousson. Nel 1590 ingrand\u00ec la citt\u00e0 di Nancy creando dal nulla la Citt\u00e0 Nuova, quattro volte pi\u00f9 estesa di quella vecchia, ma non riusc\u00ec a far divenire Nancy sede vescovile. Fond\u00f2 inoltre le citt\u00e0 di Clermont-en-Argonne, Lun\u00e9ville e Stenay. Nel 1580 aveva fissato l'inizio d'anno al 1\u00ba gennaio. Gli succedette il figlio Enrico.\nMatrimonio e discendenza.\nCarlo di Lorena spos\u00f2 a Parigi il 22 gennaio 1559 Claudia di Valois (1547 \u2013 1575), principessa di Francia, figlia del re Enrico II e di Caterina de Medici. Dal matrimonio nacquero:\nCarlo ebbe inoltre, al di fuori del legame matrimoniale:"}
{"id": "1299256", "revid": "113666775", "url": "https://it.wikipedia.org/wiki?curid=1299256", "title": "Massiccio del Mischabel", "text": "Il massiccio del Mischabel \u00e8 un massiccio montuoso delle Alpi svizzere, collocato in Svizzera, nel Canton Vallese, nella sezione Alpi Pennine, all'interno del Alpi del Mischabel e del Weissmies, tra i pi\u00f9 importanti massicci montuosi alpini, il pi\u00f9 alto a non trovarsi sulla catena principale alpina, contenendo ben 11 vette superiori ai 4.000 metri.\nSi trova tra la Mattertal (valle di Zermatt) e la Saastal (valle di Saas-Fee), a nord-est del Cervino e a nord-ovest del Monte Rosa, staccandosi da quest'ultimo presso lo Schwarzberghorn ed il colle sottostante lo Schwarzberg-Weisstor, prolungandosi poi verso nord e lasciando ad occidente la \"Mattertal\" e a oriente la \"Saastal\", terminando a nord quando le due valli si congiungono per formare la Vispertal.\nToponimo.\nIl toponimo Mischabel deriva da un antico termine dialettale tedesco che significa \"forcone\".\nDefinizione e classificazione.\nIl Mischabel pu\u00f2 essere definito in modo pi\u00f9 o meno ampio. La presente definizione, in accordo con la SOIUSA, segue l'accezione pi\u00f9 ampia. Altre definizioni lo fanno corrispondere al gruppo della SOIUSA chiamato \"Catena dei Mischabel in senso stretto\".\nSecondo la SOIUSA il massiccio \u00e8 quindi supergruppo delle Alpi Pennine ed ha la seguente classificazione:\nSuddivisione.\nIl massiccio, secondo la SOIUSA, si suddivide in tre gruppi e due sottogruppi:\nIl massiccio dello Strahlhorn si trova a sud del \"Mischabeljoch\"; la catena dei Mischabel in senso stretto si trova tra il \"Mischabeljoch\" ed il \"Reidpass\" ed, infine, il gruppo del Balfrin-Gabelhorn si trova a nord del \"Reidpass\".\nVette.\nLe vette principali del massiccio sono:\nI 5 4000 che partendo dal Lenzspitze e passando per il Nadelhorn, lo Stecknadelhorn e l'Hohberghorn arrivano al D\u00fcrrenhorn prendono il nome di Nadelgrat.\nGhiacciai.\nDalle vette del massiccio scendono diversi ghiacciai. I principali sono:\nEscursionismo.\nPer facilitare la salita alle vette e l'escursionismo di alta quota intorno al massiccio vi sono alcuni rifugi alpini:"}
{"id": "1299258", "revid": "1714743", "url": "https://it.wikipedia.org/wiki?curid=1299258", "title": "Francesco I di Lorena (duca)", "text": "Biografia.\nEra il figlio di Antonio di Lorena, e di sua moglie, Renata di Borbone-Montpensier. Trascorse parte della sua infanzia alla corte di Francia (lui era il figlioccio di Francesco I). Nel 1530 si decise il suo fidanzamento con Anna di Cl\u00e8ves, che nel 1540 spos\u00f2 Enrico VIII. \nMatrimonio.\nPer mantenere l'equilibrio tra la Francia e l'Impero, per volere del padre, spos\u00f2 una nipote dell'imperatore Carlo V, Cristina di Danimarca (1521-1590), figlia del Re Cristiano II di Danimarca e di Svezia e di Isabella d'Asburgo.\nLe nozze vennero celebrate il 10 luglio 1541 a Bruxelles. Ebbero tre figli:\nMorte.\nIl 1540 segn\u00f2 un'evoluzione nei conflitti tra i Valois e gli Asburgo: dopo la rinuncia di Francesco I dei territori italiani, il campo di battaglia tra le due parti si spos\u00f2 pi\u00f9 a nord, e il Ducato di Lorena divenne un potenziale campo di battaglia, spinse il duca a condurre una politica di neutralit\u00e0.\nIl 14 giugno 1544 successe al padre, continuandone la politica di neutralit\u00e0 tra la Francia e l'Impero. Svolse un ruolo particolarmente importante nei negoziati che hanno portato, il 18 settembre 1544, al Trattato di Crepy-en-Laonnois, ma il duca mor\u00ec nove mesi pi\u00f9 tardi, all'et\u00e0 di 28 anni, lasciando tre bambini, tra cui un figlio di due anni a succedergli sotto la reggenza della vedova Cristina di Danimarca e il fratello Nicola, vescovo di Metz."}
{"id": "1299259", "revid": "1632387", "url": "https://it.wikipedia.org/wiki?curid=1299259", "title": "Jean-Fran\u00e7ois Millet", "text": "Biografia.\nJean-Fran\u00e7ois Millet nacque il 4 ottobre 1814 a Gr\u00e9ville-Hague, in Normandia, primogenito di Jean-Louis-Nicolas e Aim\u00e9e-Henriette-Ad\u00e9la\u00efde Henry Millet, entrambi contadini. Millet inizi\u00f2 la sua precoce ma irregolare formazione su iniziativa dei genitori, che lo affidarono ad alcuni precettori privati, per poi proseguire gli studi a Cherbourg, dove giunse nel 1833 a studiare pittura sotto la guida del ritrattista Paul Dumouchel, senza per questo trascurare di aiutare la famiglia nel duro lavoro dei campi. Nel 1835 pass\u00f2 a Lucien-Th\u00e9ophile Langlois, un emulo di Antoine-Jean Gros, e nel 1837, grazie a una borsa di studio, si trasfer\u00ec a Parigi per frequentare l'\u00c9cole des Beaux-Arts sotto la direzione del pittore Paul Delaroche. Fu nella capitale francese che Millet esord\u00ec, senza gloria, al Salon del 1839.\nTornato a Cherbourg, nell'inverno 1840-1841 vi incontr\u00f2 Pauline-Virginie Ono, fanciulla della quale si invagh\u00ec perdutamente e che fu la sua prima moglie; purtroppo mor\u00ec precocemente, tre anni dopo le nozze, lasciando l'artista sopraffatto dal dolore. Millet decise inizialmente di dedicarsi alla ritrattistica, genere che nella piccola Cherbourg riusciva a fruttargli qualche commissione, per poi adattarsi pur di vivere a una mediocre produzione di dipinti a soggetto mitologico.\nFu nel 1846-47 che Millet strinse amicizia con Constant Troyon, Narcisse Diaz, Charles Jacque e Th\u00e9odore Rousseau, artisti che formeranno il primo nucleo della scuola di Barbizon. Fu grazie a questi incontri che Millet inizi\u00f2 a dedicarsi alla vita contadina, il tema pi\u00f9 vicino alla sua sensibilit\u00e0 artistica. Nel 1848 inizi\u00f2 a riscuotere i primi successi al Salon, che ospiter\u00e0 le sue tele sino al 1865: tra le sue tele pi\u00f9 acclamate vi fu \"Il seminatore\" (1850), tela che, pur venendo aspramente criticata dalle firme pi\u00f9 conservatrici, riscosse i plausi dei repubblicani e dei critici di sinistra.\nSotto l'influsso dei \"Barbizonniers\", nel giugno 1849 Millet decise di trasferirsi definitivamente a Barbizon, sfruttando una piccola somma stanziatagli dallo Stato. L'artista sarebbe rimasto in questo paesino per il resto della sua vita, allontanandosene raramente in occasioni di due viaggi a Cherbourg (1854, 1870) e a Vichy (1866, 1868). Fu proprio qui, tra l'altro, che licenzi\u00f2 le sue opere pi\u00f9 celebri, come \"L'Angelus\" e \"Le spigolatrici\", consolidando gradualmente la sua fama e arrivando persino a essere insignito del Cavalierato della Legion d'onore. \n&lt;br&gt;Mor\u00ec sessantenne a Barbizon il 20 gennaio 1875.\nTemi.\nDopo gli esordi, indirizzati alla produzione di ritratti e di dipinti a soggetto storico-mitologico ed erotico-galante, Millet si orient\u00f2 definitivamente verso la fonte pi\u00f9 vera e sentita della sua ispirazione artistica: la vita agreste. I suoi quadri, in tal senso, furono rivoluzionari, poich\u00e9 egli confer\u00ec ai suoi contadini una solennit\u00e0 e una dignit\u00e0 quasi eroica che verranno interpretati, in un clima segnato dalle lotte di classe, come un forte segno di emancipazione. Ispirandosi a un quadro millettiano Victor Hugo nel 1866 avrebbe celebrato \u00abil gesto augusto del seminatore\u00bb, e lo stesso Millet era consapevole della forza eroica dei suoi contadini, tanto che nel febbraio del 1851 scrisse:\nAttuando una vera e propria \u00abepopea dei campi\u00bb, Millet fu in grado di raccontare la vita dei contadini con vivissima vicinanza affettiva, analizzando la loro semplice e faticosa quotidianit\u00e0 nei campi in tutte le sue fasi e in ogni momento della giornata, dall'alba al tramonto.\nStile.\nDal punto di vista stilistico Millet fu assai sensibile all'offensiva realista di Gustave Courbet, dal quale prese ispirazione nel realizzare quadri diretti e privi di abbellimenti e dipingervi soggetti sino ad allora considerati triviali ed indegni di rappresentazione pittorica (in questo caso il lavoro quotidiano dei contadini). \nA differenza degli altri pittori realisti, tuttavia, Millet non utilizz\u00f2 i suoi dipinti come strumento di denuncia sociale e, anzi, spesso li ricolm\u00f2 con intensi coinvolgimenti lirici e sentimentali: questo fu uno degli aspetti pi\u00f9 criticati dagli altri artisti e critici, come C\u00e9zanne, che paragonava i dipinti di Millet ad una \u00abvecchia ghiandola lacrimale\u00bb.\nMalgrado ci\u00f2, le opere millettiane si distinguono per l'essenzialit\u00e0 geometrica delle forme, la regolarit\u00e0 e armonia delle composizioni, il meditato equilibrio tra le luci e le ombre e per il bilanciamento tra macchie e tonalismi dei colori: sono tutte caratteristiche che rivelano un'impostazione classica, oltre che una ponderata riflessione compiuta sugli archetipi rinascimentali. Le figure umane presentano un corpo modellato con energica plasticit\u00e0 e hanno atteggiamenti ben definiti: al contrario, i dettagli del dipinto non sono analiticamente descritti, bens\u00ec sono appena accennati e fissati nella loro essenzialit\u00e0.\nLe pitture di Millet ebbero vastissima eco e furono in molti a subire il suo influsso: speciale menzione meritano Pissarro, Seurat, Gauguin, Segantini, Knight e, soprattutto, Van Gogh.\nL\"'uomo\" Millet.\nIl francese Nadar, noto fotografo e vignettista, nel corso della sua carriera ci ha lasciato diversi ritratti caratteriali di Jean-Fran\u00e7ois Millet. In una caricatura pubblicata il 24 luglio 1852 su \"Le journal pour rire\", infatti, Nadar sceglie di ritrarre Millet nelle vesti di un artista-contadino, con addosso un paio di zoccoli e una vanga, una pala e una tavolozza di colori in mano. Il disegno era accompagnato da un testo garbato ma beffardo:\nMillet, tuttavia, era un uomo dalla doppia matrice caratteriale. Se quand'egli era a Barbizon sembrava un uomo semplice, desideroso di sembrare simile ai contadini ritratti nei suoi dipinti, lo stesso non si pu\u00f2 dire quando soggiornava a Parigi, dove tutto a un tratto diveniva ansioso di trasmettere un'immagine di s\u00e9 contegnosa e rispettabile. Nella fotografia che Nadar scatt\u00f2 a Millet negli anni 1850, infatti, il pittore veste un abito alla moda e adotta un portamento fiero, imponente e robusto, e sembra quasi una persona severa. Questa foto, d'altronde, collima perfettamente con il ritratto fisiognomico offertoci dagli amici di Millet, che del loro compagno dissero:"}
{"id": "1299260", "revid": "451735", "url": "https://it.wikipedia.org/wiki?curid=1299260", "title": "Serie B d'Eccellenza 2002-2003 (pallacanestro maschile)", "text": "Il campionato di Serie B d'Eccellenza di pallacanestro maschile 2002-2003 \u00e8 stato organizzato in Italia e rappresenta il terzo campionato italiano.\nLe trentadue squadre sono state suddivise in due gironi all'italiana su base geografica, con partite di andata e ritorno. La vittoria vale 2 punti, la sconfitta 0. Al termine della stagione regolare, le prime otto squadre di ogni girone hanno partecipato ai play-off per la promozione in Legadue, le squadre classificatesi tra il 10\u00ba e il 15\u00ba posto ai play-out per la retrocessione in Serie B e la 16\u00b0 retrocede direttamente. La 9\u00aa classificata resta in B1.\nI Play-off sono strutturati in modo da far incrociare 4 squadre del girone A con 4 del girone B dando vita a 2 tabelloni tennistici. Le gare si svolgono al meglio delle 3 partite, le vincenti delle 2 finali salgono in serie A2."}
{"id": "1299267", "revid": "767487", "url": "https://it.wikipedia.org/wiki?curid=1299267", "title": "Christian Brevoort Zabriskie", "text": "Fu direttore di una societ\u00e0 mineraria per l'estrazione del borace. Nacque il 16 ottobre 1864, a Forte Bridger, nel Wyoming, dove abitava suo padre. \"Chris\" frequent\u00f2 la scuola mentre cresceva ma and\u00f2 a lavorare molto giovane come telegrafista per la Ferrovia Virginia &amp; Truckee, nella citt\u00e0 di Carson, in Nevada. Era troppo agitato ed ambizioso per rimanere in un posto a lungo e and\u00f2 via verso Candelaria, in Nevada, dove fece l'impiegato per la Banca della Contea di Esmeralda. Essendo un giovane attivo, un lavoro non era abbastanza per mantenerlo occupato e si impieg\u00f2 subito in altre imprese, in una delle quali fu socio con un fabbricante locale di casse da morto per costituire un'impresa di pompe funebri. Nessuno dei due sapeva il mestiere, ma ci\u00f2 non fu considerato necessario in una citt\u00e0 mineraria - tanto rapida era la sepoltura!\nLa vita di Zabriskie prese una nuova svolta nel 1885 quando F.M. Smith detto \"il borace\" lo assunse per sorvegliare diverse centinaia di immigrati cinesi nella zona della palude di Columbus per la Pacific Coast Borax Company vicino a Candelaria. Fu l'inizio di una carriera lunga tutta la vita nell'industria del borace. Infine divenne vice presidente e direttore generale dell'azienda e serv\u00ec in quell'incarico per trentasei anni fino alla sua pensione nel 1933. Durante questo tempo, La Pacific Coast Borax Company aveva eliminato la maggior parte delle operazioni del borace nelle vicinanze di Candelaria ed era passata verso una produzione pi\u00f9 grande nella zona della Valle della Morte.\nDal suo cognome ha preso il nome una suggestiva zona panoramica nella Valle della Morte che si chiama appunto Zabriskie Point."}
{"id": "1299268", "revid": "729019", "url": "https://it.wikipedia.org/wiki?curid=1299268", "title": "Antonio di Lorena", "text": "Biografia.\nEra figlio di Renato II di Lorena, e di sua moglie, Filippina di Gheldria.\nCrebbe alla corte di Luigi XII, con il fratello Claudio e fece amicizia con il cugino, il duca di Angoul\u00eame, il futuro Francesco I. A diciannove anni, alla morte del padre, sua madre Filippina sostenne la reggenza, ma Antonio venne dichiarato in et\u00e0 competente e qualificato per governare.\nNel 1509 consegn\u00f2 il ducato nelle mani di sua madre e il vescovo di Toul Hugues des Hazards e and\u00f2 accompagnando il re Luigi XII nelle guerre d'Italia. Prese parte alla battaglia di Agnadello del 14 maggio 1509. Da questa campagna, il suo medico personale, Symphorien Champier, fu nominato cavaliere di Marignan.\nDopo la morte di Luigi XII, partecip\u00f2 all'incoronazione di Francesco I e lo accompagn\u00f2 nella battaglia di Marignano. Ma a causa dei problemi interni nel ducato, egli non partecip\u00f2 alla battaglia di Pavia, dove venne ucciso suo fratello Francesco, conte di Lambesc.\nNel 1538, egli fu pretendente al Ducato di Gheldria ed alla Contea di Zutphen a seguito della morte di Carlo di Egmond, ma non pot\u00e9 mai prendere fisicamente possesso di queste propriet\u00e0.\nAntonio fu un sostenitore della Controriforma. Durante il suo periodo di regno dovette fronteggiare numerose rivolte popolari.\nMatrimonio.\nIl 26 giugno 1515 Antonio spos\u00f2 Renata di Borbone-Montpensier (1494\u20131539), figlia di Gilberto di Borbone-Montpensier e di Chiara Gonzaga, dalla quale ebbe sei figli:"}
{"id": "1299273", "revid": "1714743", "url": "https://it.wikipedia.org/wiki?curid=1299273", "title": "Nicola di Lorena", "text": "Biografia.\nDapprima destinato ad una carriera ecclesiastica, divenne vescovo di Metz ed Abate commendatario di Gorze nel 1543 e nel 1544 vescovo di Verdun. Nel giugno 1545 divenne sia tutore che precettore per suo nipote Carlo III di Lorena assieme alla cognata Cristina di Danimarca, ma nel novembre dello stesso anno gli Stati Generali della Lorena lo fecero decadere dall'incarico. Oppositore della politica filo-imperiale di Cristina, prese il titolo di conte di Vaud\u00e9mont e cedette nel 1548 i suoi vescovati in favore dello zio il cardinale Giovanni di Lorena: in seguito a questo nel 1552 divenne unico tutore per il nipote, carica che ebbe fino al 1559.\nNel 1551 Nomeny fu staccata dal vescovato di Metz ed assegnatagli come marchesato da Massimiliano II d'Asburgo nel 1567. In Francia, godette dell'elevazione della baronia materna di Merc\u0153ur al titolo di principato nel 1563 e come ducato di paria nel 1569: da allora port\u00f2 il titolo di duca di Merc\u0153ur. Fu inoltre creato cavaliere dell'Ordine dello Spirito Santo.\nMatrimoni e discendenza.\nSi spos\u00f2 tre volte, la prima a Bruxelles il 1\u00ba maggio 1549 con\nSi un\u00ec poi in matrimonio, celebrato il 24 febbraio 1555 a Fontainebleau, con:\nSpos\u00f2 infine l'11 maggio 1569 a Reims"}
{"id": "1299276", "revid": "1543377", "url": "https://it.wikipedia.org/wiki?curid=1299276", "title": "Amilcar C4", "text": "La C4 \u00e8 un'vettura di fascia medio-bassa prodotta dal 1922 al 1929 dalla casa francese Amilcar.\nStoria.\nLa C4 fu uno dei tre modelli Amilcar che debuttarono nel 1922, all'esordio della Casa di Saint-Denis sul mercato: gli altri due modelli erano la CC e la CS, che erano tecnicamente imparentate proprio con la C4. Il telaio era infatti lo stesso, ma sulla C4 ne fu allungato il passo di 14 cm.\nCon la C4, la Casa volle, a fianco delle altre due vetture di stampo sportiveggiante, un'altra vettura dalla vocazione pi\u00f9 tranquilla e familiare, nonch\u00e9 molto economica.\nLa C4, presentata al Salone di Parigi, fu proposta principalmente in tre tipi di carrozzeria: la pi\u00f9 diffusa era la torpedo, che poteva essere a quattro posti oppure a due o tre posti, e poteva essere normale oppure in stile \"torpedo skiff\", uno stile utilizzato su alcune vetture nella prima met\u00e0 degli anni venti, il quale proponeva forme di stampo nautico. Vi erano per\u00f2 anche una classica configurazione berlina ed una versione commerciale, indicata per le piccole consegne.\nLe varie configurazioni di carrozzeria fecero s\u00ec che la C4 facesse registrare alle bilance dei valori di massa anche molto diversi tra loro da una configurazione all'altra.\nL'economia del modello, sia nei costi di esercizio, sia come prezzo di listino, e la semplicit\u00e0 e relativa affidabilit\u00e0 della sua meccanica fecero s\u00ec che la C4 riscuotesse un buon successo.\nAnche l'equipaggiamento interno era piuttosto completo per l'epoca e per la fascia di mercato in cui la C4 andava ad inserirsi: la strumentazione prevedeva infatti tachimetro, contachilometri, amperometro e luce di illuminazione cruscotto. Il clacson era inizialmente costituito dalla classica trombetta con impugnatura in gomma. Solo dal 1925 fu sostituita da un clacson elettrico.\nLa C4 fu prodotta fino al 1929.\nMeccanica.\nLa C4 montava lo stesso motore della contemporanea CS, vale a dire un 4 cilindri da 1003 cm\u00b3 in grado di erogare una potenza massima di 22 cc a 2800 giri/min.\nLa distribuzione era due valvole per cilindro, con asse a camme laterale. L'alimentazione era ovviamente affidata ad un carburatore, in questo caso un Solex.\nLa trasmissione era di tipo molto semplice, addirittura non si faceva uso di un differenziale al retrotreno. Questo fino al 1925: a partire da tale anno, la C4 mont\u00f2 anche il differenziale. Da ci\u00f2 si intuisce che la trazione era posteriore. Il cambio era invece manuale a tre marce, ed era lo stesso cambio montato sulle CC e CS. Unica differenza era l'albero di trasmissione, il quale era necessariamente pi\u00f9 lungo a causa dell'aumento del passo della vettura.\nLe sospensioni prevedevano molle a balestra e ammortizzatori su entrambi gli assi.\nL'impianto frenante agiva solo sul retrotreno, ed era anch'esso derivante dalle CC e CS, ma migliorato, poich\u00e9 i due tamburi erano comandabili sia tramite pedale che tramite leva. Inoltre erano pi\u00f9 spessi. Il diametro era 220 mm, come sulle CC e CS. Solo nell'ultimo anno di produzione furono montati dei tamburi da 225\u00a0mm, derivanti da quelli della CGS."}
{"id": "1299278", "revid": "1573940", "url": "https://it.wikipedia.org/wiki?curid=1299278", "title": "Crocidura suaveolens", "text": "La crocidura minore (Crocidura suaveolens ) \u00e8 un mammifero soricomorfo della famiglia Soricidae .\nDescrizione.\n\"Crocidura suaveolens\" \u00e8 uno dei pi\u00f9 piccoli mammiferi europei. Con una lunghezza di appena 5-8 centimetri \u00e8 la pi\u00f9 piccola delle crocidure italiane, rispetto alle quali si caratterizza anche per una coda pi\u00f9 corta.\nLa colorazione della pelliccia \u00e8 piuttosto variabile: ad una colorazione di fondo grigiastra si sovrappongono velature pi\u00f9 o meno marcate di bruno rossiccio e di toni bruni pi\u00f9 scuri; la parte ventrale \u00e8 grigio chiara, con sfumature dal giallo crema al giallo ocra. Elemento caratteristico \u00e8 la mancanza della netta demarcazione laterale tra il manto dorsale e quello ventrale, che consente di differenziarla dalle congeneri \"Crocidura sicula\" e \"Crocidura leucodon\" .\nBiologia.\n\u00c8 una specie terricola con abitudini sia diurne che notturne.\nUtilizza spesso come nidi tane scavate da altri mammiferi o semplici anfrattuosit\u00e0 delle rocce o alla base dei cespugli, che riveste con una lettiera di foglie e ramoscelli.\nAl pari di altre specie di \"Crocidura\" pratica il \"caravanning\": i cuccioli si dispongono in fila indiana aggrappandosi alla coda della madre, che li guida negli spostamenti. Il \"caravanning\" \u00e8 utilizzato per spostare la nidiata in caso di pericolo e di disturbo al nido, nonch\u00e9 per incoraggiare i piccoli all'esplorazione del territorio.\nAlimentazione.\nAnche la crocidura minore, come altre specie di soricidi, consuma notevoli quantit\u00e0 di cibo a causa del suo elevato metabolismo. La sua dieta \u00e8 costituita da insetti, ragni, gasteropodi, piccoli vertebrati e, rispetto alle altre crocidure, anche da una significativa componente vegetale (foglie, radici, semi) .\nRiproduzione.\nLa stagione riproduttiva va dalla primavera all'autunno. Le femmine possono avere anche 3-5 gravidanze per stagione. La durata della gestazione \u00e8 di poco inferiore a un mese.I giovani escono dal nido gi\u00e0 intorno agli otto giorni di vita e raggiungono la maturit\u00e0 sessuale a circa tre mesi.\nPredatori.\nI suoi principali predatori sono il barbagianni, e in misura minore la civetta e l'allocco. Occasionalmente pu\u00f2 essere predata anche dai mustelidi , da diversi ofidi , dal ratto delle chiaviche e dall'averla maggiore .\nDistribuzione e habitat.\n\u00c8 una specie con distribuzione paleartica il cui areale si estende dalle coste atlantiche di Portogallo e Spagna sino alla Cina. Il limite meridionale della sua distribuzione \u00e8 rappresentato dal Sinai (Egitto) e dall'Arabia Saudita . In Europa esistono due aree di distribuzione separate da un profondo iato geografico: la prima \u00e8 rappresentata dalla penisola iberica e dalla Francia sud-occidentale, mentre la seconda, comprendente l'Europa centro-orientale, ha un confine naturale rappresentato dalla Vistola e si estende a nord fino al golfo di Stettino (Polonia) e ad oriente sino alle coste del Mar Nero .In Italia \u00e8 presente in quasi tutta la penisola ed in alcune isole minori (Capraia, Elba, Isola del Giglio, Asinara, Ischia e, forse, Capri). Assente in Sicilia e Sardegna .\nPopola sia gli ambienti boschivi che quelli di macchia mediterranea e di prateria, dal livello del mare sino a 1800 m di altitudine. Si rinviene anche in aree coltivate e nei giardini, anche se tende ad evitate le aree pi\u00f9 antropizzate.\nTassonomia.\nLa formula cromosomica di \"Crocidura suaveolens\" \u00e8 2n = 40, NF = 50. Il cariotipo \u00e8 formato da 4 coppie di cromosomi metacentrici e 15 coppie di acrocentrici, pi\u00f9 una coppia di cromosomi sessuali. Va notato che diverse altre specie di \"Crocidura\" orientali ed asiatiche, condividono questo numero di cromosomi .In passato basandosi su criteri tassonomici quali variazioni del colore del mantello o delle dimensioni corporee e craniali sono state proposte diverse sottospecie tra cui:\nAlcune popolazioni insulari di Sardegna, Sicilia, Egadi e Malta, in passato attribuite a \"C. suaveolens\", sono attualmente attribuite ad altre specie quali \"Crocidura russula\", \"Crocidura sicula\" o \"Crocidura ichnusae\".\nNonostante il valore di alcune suddivisioni sottospecifiche venga messo in discussione, recenti studi basati sulla analisi del DNA mitocondriale fanno ritenere necessaria una pi\u00f9 approfondita revisione sistematica di questa specie. Tali studi hanno infatti consentito di identificare, nell'ambito dell'areale di \"C. suaveolens\", 7 differenti cladi: 3 orientali e 4 occidentali. Inoltre nell'ambito dei cladi occidentali si possono individuare un aplotipo dell'Europa occidentale (cui andrebbero riferite le popolazioni di Francia, Spagna, Inghilterra e, in Italia, le popolazioni della Liguria) e un aplotipo del centro-sud Europa che comprende le popolazioni di Grecia, Svizzera, Austria, Bulgaria, Ungheria nonch\u00e9 quelle dell'Italia nord-orientale .\nConservazione.\nConsiderata l'ampiezza del suo areale e la numerosit\u00e0 della popolazione stimata, la \"IUCN red list\" classifica la specie come a basso rischio di estinzione .\n\u00c8 specie protetta dalla Convenzione di Berna."}
{"id": "1299279", "revid": "33689", "url": "https://it.wikipedia.org/wiki?curid=1299279", "title": "Teorema master", "text": ""}
{"id": "1299280", "revid": "767487", "url": "https://it.wikipedia.org/wiki?curid=1299280", "title": "Sud Side Stori", "text": "Sud Side Stori \u00e8 un film del 2000 diretto da Roberta Torre.\nIl film rivisita in chiave musicale la tragedia di \"Romeo e Giulietta\" ambientandola nella Palermo dei giorni nostri.\nIl titolo \u00e8 ispirato a un'altra revisione dell'opera di Shakespeare, il musical \"West Side Story\".\nFra gli interpreti, nei ruoli di s\u00e9 stessi, Little Tony e Mario Merola.\nIl film \u00e8 stato presentato alla 57\u00aa Mostra internazionale d'arte cinematografica di Venezia nella sezione Sogni e Visioni ed \u00e8 uscito nelle sale italiane il 21 settembre 2000 distribuito da Istituto Luce Cinecitt\u00e0.\nTrama.\nA Palermo, oggi, Toni Giulietto \u00e8 uno scalcinatissimo cantante di piazza. Le tre anziane zie cercano di farlo sposare con Maria, una ragazza del quartiere. Ma un giorno dall'Africa arriva un gruppo di ragazze nigeriane, e tra queste c'\u00e8 Romea. Toni dal balcone vede Romea per strada, i loro sguardi si incrociano, i due si piacciono, vogliono frequentarsi. Romea e le sue amiche fanno le prostitute sui lungomare cittadini. La situazione si mostra subito difficile. Atterrite al solo pensiero che il nipote cada nelle grinfie di una 'fitusa', le zie vanno da Giuseppona la sbirra e le chiedono una fattura per fargli passare l'infatuazione.\nLo stesso fanno le amiche di Romea, che vogliono impedirle di legarsi ad un 'bianco'. Giulietto viene portato a vedere Romea sul posto di lavoro. Poi lo zio Vincenzo, che era andato con lei, muore di morte violenta. Dopo questi episodi, le ragazze tornano in Africa. Qui Romea legge sul giornale la notizia che Giulietto \u00e8 stato trovato morto. Torna a Palermo, lo vede senza vita, e si uccide. Poco dopo Toni si sveglia, vede Romea morta, si dispera. Due killer entrano nella stanza e uccidono Toni e le zie che erano presenti. Un giornalista racconta il fatto in televisione. Una parabola sul commercio del corpo: business is business. Tutti tramano: maghe bianche e nere, parenti serpenti, santi patroni, grassi odalischi, consiglieri comunali, grassi \u201cmerolini\u201d\u2026 in un caos di rumori, colori e istinti.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "1299287", "revid": "118036101", "url": "https://it.wikipedia.org/wiki?curid=1299287", "title": "Filezio", "text": "Filezio (gr. \u03a6\u03b9\u03bb\u03bf\u03af\u03c4\u03b9\u03bf\u03c2, -\u03bf\u03c5) \u00e8 un personaggio dell'Odissea. \u00c8 il bovaro, servo di Odisseo.\nIl personaggio.\n\u00c8 un giovane e vigoroso guardiano del bestiame, preso ancora ragazzo da Odisseo stesso per accudire gli animali.\nFilezio viene introdotto come personaggio nel canto XX, quello successivo al riconoscimento di Euriclea: egli si manifesta molto fedele nei confronti del padrone, del quale tesse una lode dopo aver visto il mendicante che era stato ospite di Eumeo, ossia Odisseo stesso. Nel canto successivo, il XXI, Odisseo prende in disparte Eumeo e Filezio e si svela loro facendo vedere la propria inequivocabile cicatrice. A questo punto, chiede a Filezio di chiudere tutte le porte che potrebbero permettere ai pretendenti la fuga e di rassicurare le ancelle, affinch\u00e9 esse non si spaventino per le grida e sentendole rimangano a lavorare. Filezio chiuder\u00e0 le porte assieme ad Euriclea. Appare poi in varia azioni collettive nella mnesterofonia, sempre affiancato da Telemaco, Odisseo ed Eumeo, assieme ai quali si reca il successivo giorno da Laerte e intraprende un'azione militare contro i concittadini fomentati da Eupite, poi sedata nella pacificazione proposta ai contendenti da Atena."}
{"id": "1299288", "revid": "1522738", "url": "https://it.wikipedia.org/wiki?curid=1299288", "title": "Sharona Fleming", "text": ""}
{"id": "1299289", "revid": "767487", "url": "https://it.wikipedia.org/wiki?curid=1299289", "title": "Armoriale dell'aviazione dell'Esercito italiano", "text": "Questa pagina contiene le armi (stemmi e blasonature) delle unit\u00e0 facenti parte dell'Aviazione dell'Esercito Italiano."}
{"id": "1299291", "revid": "1522738", "url": "https://it.wikipedia.org/wiki?curid=1299291", "title": "Benjamin Fleming", "text": ""}
{"id": "1299293", "revid": "195388", "url": "https://it.wikipedia.org/wiki?curid=1299293", "title": "Stephen Douglas", "text": ""}
{"id": "1299297", "revid": "984922", "url": "https://it.wikipedia.org/wiki?curid=1299297", "title": "Ko\u017eetin", "text": "Ko\u017eetin (serbo:\u041a\u043e\u0436\u0435\u0442\u0438\u043d) \u00e8 un villaggio della Serbia situato nella municipalit\u00e0 di Aleksandrovac nel distretto di Rasina. Nel 2002 la popolazione ammontava a 907 abitanti."}
{"id": "1299299", "revid": "275619", "url": "https://it.wikipedia.org/wiki?curid=1299299", "title": "Minato Namikaze", "text": ""}
{"id": "1299300", "revid": "648716", "url": "https://it.wikipedia.org/wiki?curid=1299300", "title": "Shizo Kanakuri", "text": "Biografia.\nAtleta giapponese, considerato il \"Padre della maratona giapponese\".\nIl suo nome \u00e8 legato a un clamoroso episodio avvenuto durante lo svolgimento della Maratona (corsa sulla distanza di e non sulla distanza successivamente adottata di 42,195\u00a0km) delle Olimpiadi del 1912 in Svezia, a Stoccolma (Shizo Kanakuri fu uno dei due atleti giapponesi a prendere parte a quella edizione delle Olimpiadi).\nLa sua avventura olimpica fu resa possibile grazie ad una raccolta di fondi organizzata dalla Scuola Normale Superiore di Tokyo (Tokyo Normal Higher School), antenata dell'attuale Universit\u00e0 di Tsukuba, presso la quale il giovane studiava: alla fine della \"colletta\", a cui parteciparono facolt\u00e0, studenti, laureati, professori e lo stesso preside Kan\u014d Jigor\u014d (il fondatore del J\u016bd\u014d) venne raccolta la considerevole somma di oltre 2000 yen dell'epoca (attualizzabili a circa 25 milioni di yen, qualcosa come pi\u00f9 di 154\u00a0000 euro).\nBuona parte della somma serv\u00ec per pagare viaggio: Kanakuri part\u00ec il 16 maggio in treno da Shinbashi per Tsuruga; da qui si imbarc\u00f2 per Vladivostok, dove prese la Transiberiana per Mosca; dopo 18 giorni di viaggio, il 2 giugno, arriv\u00f2 a Stoccolma.\nLa gara si svolse il 14 luglio in condizioni meteorologiche particolarmente difficili per l'elevata temperatura () e per l'assenza, come d'uso per il rigido regolamento dell'epoca, di ristori durante la corsa; il portoghese Francisco L\u00e1zaro perse addirittura la vita a causa della disidratazione.\nShizo Kanakuri riusc\u00ec a mantenere un buon ritmo di gara (era accreditato della migliore prestazione mondiale dell'epoca: 2h:32m:45s \u2013 la gara sar\u00e0 vinta con un tempo di oltre quattro minuti superiore) posizionandosi alla testa della corsa accanto al sudafricano McArthur (il vincitore finale della Maratona, che verr\u00e0 accusato dal suo connazionale Gitsham di aver violato il patto di attenderlo mentre si dissetava).\nAl 30\u00ba km circa, ancora in buona posizione, Shizo Kanakuri si ferm\u00f2 per bere, pare un bicchiere di succo di lampone (altre fonti indicano di arancia) offertogli da uno spettatore che osservava la gara dal proprio giardino, nei pressi del paese di Sollentuna. Il caldo e la spossatezza lo indussero ad accettare l'invito di riposarsi per qualche minuto al fresco all'interno della casa.\nLa sosta gli fu fatale: sedutosi su una poltrona si addorment\u00f2 profondamente. Al suo risveglio la gara era finita da molte ore e la polizia, allertata dai giudici di gara, lo cercava lungo tutto il percorso. Alla fine fu dichiarato scomparso, e in Svezia non si ebbero pi\u00f9 sue notizie.\nSul rientro in Giappone e sul destino di Shizo Kanakuri negli anni successivi esistono versioni divergenti.\nDopo la prima guerra mondiale Kanakuri gareggi\u00f2 nella maratona dei giochi olimpici di Anversa 1920, ottenendo il 16\u00ba posto e a quella di Parigi 1924 dove non riusc\u00ec a terminare la gara.\nIl ritorno in Svezia.\nQuel che \u00e8 certo \u00e8 che il suo nome rimase proverbiale in Svezia e nel 1962 un giornalista della televisione svedese venne mandato in Giappone per scoprire che fine avesse fatto. Lo trov\u00f2. Pare che insegnasse geografia nella citt\u00e0 natale di Tamana.\nNel 1967 in occasione del 55\u00ba anniversario dei Giochi olimpici venne invitato a Stoccolma per concludere la sua Maratona. Il settantaseienne atleta riprese a correre da dove, oltre mezzo secolo prima, si era addormentato e tagli\u00f2 infine il traguardo fermando i cronometri sul tempo irripetibile di 54 anni, 8 mesi, 6 giorni, 5 ore, 32 minuti, 20 secondi e 3 decimi.\nPalmar\u00e8s.\nHa partecipato a tre edizioni dei Giochi Olimpici:"}
{"id": "1299302", "revid": "78273", "url": "https://it.wikipedia.org/wiki?curid=1299302", "title": "Mus domesticus", "text": ""}
{"id": "1299306", "revid": "1439131", "url": "https://it.wikipedia.org/wiki?curid=1299306", "title": "Amilcar CS", "text": "La CS \u00e8 una piccola vettura sportiveggiante prodotta dal 1922 al 1925 dalla casa francese Amilcar.\nStoria e profilo.\nLa CS fu uno dei tre modelli Amilcar lanciati nel 1922, al debutto commerciale della Casa di Saint-Denis: gli altri due erano la C4 e la CC. Con quest'ultima, la CS mantiene la parentela pi\u00f9 stretta, pur condividendo telaio e meccanica anche con la C4.\nCon la CC, infatti, la CS mantiene anche l'impostazione e la vocazione sportiva. La CS pu\u00f2 definirsi di fatto come una CC pi\u00f9 spinta.\nLe prime CS prodotte nel primo anno, per\u00f2, non si chiamavano ancora CS, ma CV, e sono da considerarsi come un pre-modello o un modello di transizione prima del modello definitivo. La CV montava un'evoluzione del motore a 4 cilindri da 903 cm\u00b3 montato sulla CC. Nella CV tale unit\u00e0 fu infatti rialesata e raggiunse i 980\u00a0cm\u00b3 di cilindrata.\nIl modello definitivo, la vera CS, fu svelata un anno dopo, nell'ottobre 1923 al salone di Parigi. Rispetto alla CV benefici\u00f2 di ulteriori interventi alla meccanica, che per la maggior parte rimase comunque la stessa di quella della CC.\nLa CS montava un 4 cilindri da 1003\u00a0cm\u00b3, lo stesso che equipaggiava la C4, ma leggermente rivisto in modo da erogare una potenza massima di 25 CV, a fronte dei 22 CV della C4. Tale incremento fu possibile grazie a una leggera riprofilatura dell'asse a camme laterale.\nLa velocit\u00e0 massima era di circa 100\u00a0km/h, un valore reso possibile dal leggero corpo vettura, di circa 380-400 kg.\nUna delle pi\u00f9 particolari caratteristiche della CS era quella di disporre di un comando a pedale che trasformava lo scarico silenziato in scarico libero, in modo da trasformare il carattere della piccola vetturetta, che diveniva cos\u00ec leggermente pi\u00f9 grintosa e con un sound motoristico pi\u00f9 aggressivo.\nLa CS fu prodotta parallelamente alla CC, con la quale condivise anche l'uscita di produzione, avvenuta nel 1925."}
{"id": "1299312", "revid": "628767", "url": "https://it.wikipedia.org/wiki?curid=1299312", "title": "Europah\u00fctte", "text": "L'Europah\u00fctte \u00e8 un rifugio situato nel comune di Randa (Vallese - Svizzera), nella valle Mattertal, nel Massiccio del Mischabel delle Alpi Pennine, a 2.220\u00a0m s.l.m. \nCaratteristiche e informazioni.\nSi trova lungo i percorsi escursionistici del Tour del Monte Rosa e dell'Europaweg.\n\u00c8 stato costruito nel 1998-1999 all'incrocio tra il sentiero di salita alla Domh\u00fctte ed il tracciato dell'Europaweg.\n\u00c8 aperto solamente in estate e non ha locale invernale.\nAccessi.\nIl rifugio \u00e8 raggiungibile dall'abitato di Randa (1.439\u00a0m) in circa due ore."}
{"id": "1299313", "revid": "287204", "url": "https://it.wikipedia.org/wiki?curid=1299313", "title": "F. Gary Gray", "text": ""}
{"id": "1299314", "revid": "767487", "url": "https://it.wikipedia.org/wiki?curid=1299314", "title": "Bruno Eugenio Ballan", "text": "Medaglia d'Argento al Valor Militare. Cittadino onorario del comune di Mirano.\nBiografia.\nBruno, nato a Sant'Angelo di Santa Maria di Sala da una famiglia di contadini fu un operaio dei vecchi \"Cantieri navali Breda\" attuale cantiere della Fincantieri di Porto Marghera. Dopo l'8 settembre 1943 partecip\u00f2, con il nome di battaglia \u201cBarba\u201d , alla Resistenza tra le file delle Brigate Garibaldi fondando una sua compagnia, la \u201cBis\u201d . Fu prima il vice e successivamente il comandante del VI battaglione \u201cSparviero\u201d che svolse le sue attivit\u00e0 nei comuni del territorio del miranese (Mirano, Noale, Santa Maria di Sala) e a Trebaseleghe.\nFu arrestato una prima volta dalla Guardia Nazionale Repubblicana e dopo 48 ore , tra il 7 e l'8 giugno 1944, fu liberato dalla prigione di Camposampiero dai partigiani della sua compagnia; una seconda volta, il 20 dicembre 1944, dalle SS di Mira (Italia). Riusc\u00ec a fuggire rocambolescamente il 7 gennaio 1945 durante un trasferimento di prigione, saltando gi\u00f9 dall'auto che lo trasportava ed inseguito, per chilometri, dagli spari delle guardie.\nNel 1957 fu processato per la sua attivit\u00e0 di responsabile militare di Santa Maria di Sala nei giorni successivi alla fine della guerra. Era stato accusato della morte di un uomo a Santa Maria di Sala.\nBallan fu assolto perch\u00e9 l'uomo, ammalato di cuore, era morto per collasso cardiaco al suo rientro dopo che era stato bastonato per vendetta dai partigiani di Casarsa della Delizia (dove si era rifugiato) perch\u00e9 aveva fatto fucilare due partigiani del luogo.\nIl combattimento di Zeminiana.\nPer il ruolo e le azioni svolte in uno dei pi\u00f9 importanti combattimenti partigiani avvenuti nella pianura veneta, quello di Zeminiana di Massanzago, Ballan fu insignito della Medaglia d'Argento al Valor Militare.\nIl conflitto a fuoco avvenne l'11 ottobre 1944 ai confini tra la frazione di Zeminiana e la frazione di Briana di Noale (qualche libro la ricorda come la \"\"battaglia di Briana\" o del \"Parauro\"\", una strada del comune di Noale). Mentre tra i fascisti del Guardia Nazionale Repubblicana ci furono un numero indefinito di morti e feriti tra i partigiani ci furono solo quattro uccisi e tre feriti. Nei giorni successivi la reazione fascista e nazista non tard\u00f2 a manifestarsi con l'esecuzione di un grande rastrellamento e l'arresto di molti renitenti alla leva che abitavano nella zona, inviandoli prigionieri in Germania. A memoria della battaglia \u00e8 stato posto un cippo.\n\"Una scelta di vita\".\nNel 1946 si iscrisse al Partito Comunista Italiano e successivamente al Partito della Rifondazione Comunista che, dopo la sua morte, gli ha intitolato l'organizzazione territoriale del miranese.\nOrganizz\u00f2 e diresse la sezione dell'ANPI di Mirano dall'origine fino alla fine della sua vita educando generazioni di giovani all'impegno politico e civile, allo studio della Resistenza e al ricordo dei Martiri di Mirano ai quali la citt\u00e0 di Mirano ha intitolato loro la piazza principale.\nNel 1956 fu eletto consigliere comunale per il PCI di Mirano e venne rieletto, ininterrottamente, per circa 40 anni.\nDecise, come \"scelta di vita\", di fare il funzionario sindacale \u201cdi base\u201d a tempo pieno, \"dae parte dei poareti\", come lui spesso ricordava. Cos\u00ec, dal 1945 fino a qualche mese prima di morire, lavor\u00f2, armato della sua inseparabile vecchia macchina da scrivere (sequestrata agli ex-uffici del PNF di Mirano), per risolvere i problemi di tutti, senza distinzioni di idee o tessere politiche, i contadini, degli operai, dei pensionati. Negli ultimi anni il suo ufficio era ufficialmente organizzato dalla Cia (Confederazione italiana agricoltori) ma in tutta la provincia di Venezia, era conosciuto, vista la straordinariet\u00e0 dell'uomo, come l'ufficio sindacale e di assistenza di \"Ballan\". La sede della \"Cia\" di Venezia gli ha dedicato una sala riunioni con un bassorilievo opera di Franco Murer."}
{"id": "1299315", "revid": "125386129", "url": "https://it.wikipedia.org/wiki?curid=1299315", "title": "Alan Tudyk", "text": "Biografia.\nAlan Tudyk nasce ad El Paso, Texas, in una famiglia di origini polacche. Studia alla \"Plano Senior High School\", mentre studia recitazione al \"Lon Morris College\" e in seguito alla Juilliard School. Tudyk \u00e8 conosciuto soprattutto per il ruolo di Hoban \"Wash\" Washburne nella serie fanta/western \"Firefly\", ma ha al suo attivo molte partecipazioni a film di successo, debutta nel 1998 nel film \"Patch Adams\" con il premio Oscar, Robin Williams, seguito da \"28 giorni\" del 2000 con il premio Oscar, Sandra Bullock. Dopo aver recitato ne \"Il destino di un cavaliere\" e in \"Cuori in Atlantide\", presta la voce all'omoterio Lenny nel film \"L'era glaciale\".\nNel 2004 \u00e8 nel cast della commedia \"Palle al balzo - Dodgeball\" e sempre nello stesso anno lavora in \"Io, robot\". Prende parte come guest star alle serie \"Arrested Development - Ti presento i miei\" e \"CSI - Scena del crimine\". Successivamente ha recitato in \"Serenity\", \"Funeral Party\", \"Molto incinta\" e \"Quel treno per Yuma\". Ad inizio 2009 ottiene il ruolo di Alpha nella serie televisiva di Joss Whedon, \"Dollhouse\", e nel 2009 entra a far parte del cast della serie TV \"V\". Tudyk \u00e8 inoltre presente come doppiatore nei film di animazione Disney \"Ralph Spaccatutto\", in cui doppia l'antagonista Turbo, \"Frozen - Il regno di ghiaccio\", dove doppia il duca di Weselton, \"Zootropolis\" in cui doppia Duke Donnolesi, \"Big Hero 6\", in cui doppia Alistair Krei e in \"Oceania\" dove doppia il pollo HeiHei. Nel 2016 interpreta il droide K-2SO in \"\".\nNel 2018 viene scelto come protagonista della serie televisiva \"Resident Alien\" tratta dall'omonimo fumetto, mandata in onda a partire dal 2021, e nel 2019 \u00e8 nel cast principale della serie televisiva \"Doom Patrol,\" basata sull'omonimo gruppo di supereroi della DC Comics e distribuita in Italia da Amazon Prime Video: interpreta Eric Morden / Mr. Nobody, un essere soprannaturale, frutto di un esperimento di un nazista nel Paraguay del dopoguerra, capace di viaggiare attraverso le dimensioni e manipolare la realt\u00e0.\nDoppiatori italiani.\nNelle edizioni in italiano dei suoi film, Alan Tudyk \u00e8 stato doppiato da:\nDa doppiatore, \u00e8 stato sostituito da:"}
{"id": "1299318", "revid": "174852", "url": "https://it.wikipedia.org/wiki?curid=1299318", "title": "Lotharingia", "text": ""}
{"id": "1299319", "revid": "287204", "url": "https://it.wikipedia.org/wiki?curid=1299319", "title": "Giacomo Santoro", "text": "Biografia.\nNasce a Giuliana (PA) intorno al 1490, comincia a dipingere in Sicilia in particolare sembra abbia studiato a Palermo ed a Sciacca (AG).\nIn giovane et\u00e0 si trasferisce a Roma, assumendo lo pseudonimo di \"Jacobus Siculus\", dove lavora presso alcune chiese della capitale eseguendo degli affreschi.\nNel 1524 firma la pala d'altare del \"Battesimo di Ges\u00f9\" per la chiesa di San Giovanni Battista ad Aspra (RI). Dopo un breve periodo di tempo si trasferisce a Spoleto (PG) dove il suo nome diventa abbastanza famoso ed ottiene parecchie commesse in giro per l'Italia. A Spoleto decora nel duomo la \"Cappella dell'Assunta\" (o di Francesco Eroli) e a Norcia (PG) i Frati Minori Osservanti del convento dell'Annunziata gli commissionano nel 1541 la pala d'altare dell\"Incoronazione della Vergine e Santi\". Un suo pregevole dipinto, l\"Assunta\", arreda la parete di fondo dell'altare maggiore della chiesa di San Pietro in Leonessa (RI).\nA Vallo di Nera (PG) nel 1536 ha dipinto il catino dell'abside della chiesa di San Giovanni Battista con una\" Dormitio Virginis\" che richiama la Legenda aurea di Jacopo da Varagine e la punizione degli Ebrei. Sulla parte alta l\"Annunciazione\" e il \"Battesimo di Cristo\" a sinistra \"San Sebastiano e San Rocco\" in dimensioni naturali. \nAltra importante opera \u00e8 la pala di \"San Mamiliano\" a Ferentillo (TR) del 1537."}
{"id": "1299320", "revid": "305524", "url": "https://it.wikipedia.org/wiki?curid=1299320", "title": "Paese del Vortice", "text": ""}
{"id": "1299321", "revid": "380654", "url": "https://it.wikipedia.org/wiki?curid=1299321", "title": "Gail Kim", "text": "In carriera ha vinto una volta il WWE Women's Championship, sette volte il TNA Knockout's Championship e una volta il TNA Knockout's Tag Team Championship (con Madison Rayne). Nel 2016 \u00e8 stata introdotta nella Impact Hall of Fame.\nBiografia.\nDa ragazza, Gail Kim frequent\u00f2 lo \"York Memorial Collegiate Institute\" di Toronto, dove pratic\u00f2 molti sport individuali. Successivamente studi\u00f2 chinesiologia alla \"York University\" ed in seguito si trasfer\u00ec alla \"Ryerson University\" per seguire alcuni corsi di nutrizione.\nCarriera.\nGli esordi (2000\u20132002).\nUna volta ottenuta la laurea, Gail Kim inizi\u00f2 ad allenarsi presso la palestra di Ron Hutchinson a Toronto. Il suo debutto nel mondo del wrestling avvenne nel dicembre del 2000 nella Apocalypse Wrestling Federation, dove lott\u00f2 con il ring name La Felina.\nOhio Valley Wrestling (2002\u20132003).\nNell'ottobre 2002 firm\u00f2 un contratto con la World Wrestling Entertainment, che la invi\u00f2 nella Ohio Valley Wrestling, suo territorio di sviluppo per ricevere ulteriore allenamento.\nWorld Wrestling Entertainment (2003\u20132004).\nGail Kim fece il suo esordio in WWE durante la puntata di \"Raw\" del 30 giugno 2003, vincendo subito il Women's Championship al termine di una 8-Women Battle Royal che includeva anche Ivory, Jacqueline, Jazz, Molly Holly, Trish Stratus e Victoria. Il 14 luglio difese il titolo con successo contro Molly Holly e fece poi coppia con Trish Stratus venendo sconfitta da Victoria e la Holly. Due settimane pi\u00f9 tardi perse il titolo contro quest'ultima ed effettu\u00f2 un turn heel ai danni di Trish Stratus. Gail ebbe un'altra opportunit\u00e0 per la cintura in un Triple threat match contro Molly e Trish e dove la campionessa ne usc\u00ec vincitrice. Perse contro la Stratus nell'edizione di RAW del 25 agosto.\nPi\u00f9 tardi quell'anno fece coppia con la Holly per battere Trish in due Tag team match, che vide affiancare la bionda canadese prima Ivory e poi Jacqueline. Nell'edizione di RAW del 15 settembre, Gail e Molly sconfissero Trish Stratus in un Handicap match. La Stratus trov\u00f2 un'alleata nella rientrante Lita assieme alla quale sconfisse Kim e Molly a Unforgiven in un ulteriore Tag team match. La faida fra le quattro lottatrici dur\u00f2 fino al 10 novembre quando in una puntata di \"Heat\", Kim si infortun\u00f2 alla clavicola destra durante un match contro Trish Stratus.\nGail torn\u00f2 a RAW il 5 aprile 2004 e strinse nuovamente un'alleanza con Molly Holly per continuare a competere nella divisione femminile guadagnando diverse opportunit\u00e0 per il titolo ma senza mai ottenere successo. Ebbe anche una piccola faida con Stacy Keibler ma il 3 novembre 2004 venne licenziata dalla WWE.\nTotal Nonstop Action (2005\u20132008).\nAmerican Most Wanted (2005\u20132007).\nIl 6 settembre 2005 la TNA annunci\u00f2 la firma di Gail Kim ed il debutto avvenne l'8 ottobre in una puntata di \"iMPACT!\" al fianco di Jeff Jarrett del quale divenne valletta. Il 26 novembre venne attaccata da Miss Jackie e le due iniziarono una rivalit\u00e0 che Kim dovette interrompere per partecipare alle riprese del film \"Royal Kill\". \nAl suo ritorno ricominci\u00f2 la faida contro Jackie ed ebbe anche altre rivalit\u00e0 con altri lottatori e continu\u00f2 a fare da valletta a Jarrett e agli America's Most Wanted. Al pay-per-view )PPV) Final Resolution del 2006 accompagn\u00f2 James Storm durante un incontro contro Petey Williams. Kim smise in seguito di assistere Storm a causa del ritorno di Jacqueline Moore che prese il suo posto.\nTNA Women's World Champion (2007\u20132008).\nLa canadese si associ\u00f2 a Williams ed affrontarono la Moore e Storm in un tag team match al PPV Against All Odds 2007 dove il match fu vinto da questi ultimi.\nAl Lockdown Gail sconfisse Jacqueline in un Cat Fight Steel Cage match con un Diving crossbody pin dalla cima della gabbia. Kim torn\u00f2 sugli schermi a Slammiversary quando baci\u00f2 Eric Young per convincerlo a vincere il suo match per poi cominciare una rivalit\u00e0 con Young contro Robert Roode e Ms Brooks i quali furono sconfitti in un tag team match a Victory Road.\nCon la trasformazione di iMPACT! in uno spettacolo della durata di due ore la federazione decise di creare una divisione femminile (le Knockouts) e con un titolo femminile (TNA Women's World Championship) di cui la cintura fu messa in palio al Bound for Glory del 14 ottobre 2007 in un \"10 Knockouts Gauntlet match\" che match fu vinto proprio da Gail Kim.\nKim riusc\u00ec a difendere il titolo con successo in diverse occasioni, come al Genesis 2007 e contro Roxxi Laveaux, ODB e Angel Williams in un Fatal Four Way match ed incominci\u00f2 in seguito quindi una faida contro Awesome Kong e vincendo un match per squalifica durante Turning Point.\nLa rivalit\u00e0 con Awesome Kong continua anche nel 2008 ed al Final Resolution kim sconfisse ancora Kong sancendo la prima sconfitta per schienamento della lottatrice nella TNA. Il 10 gennaio ad \"iMPACT!\" Kong sconfisse Kim in uno Street Fight match.\nGail Kim ricevette il riconoscimento di \"TNA Knockout of the year 2007\" ma tuttavia durante la cerimonia di premiazione venne attaccata da Awesome Kong che la infortun\u00f2 tenendola lontana dal ring per circa un mese e mezzo. \nGail torn\u00f2 a lottare a marzo ottenendo un match per il titolo a Destination X e che la vide combattere anche contro ODB e che fu vinto nuovamente da Kong. \nGail conclude nell'agosto 2008 la propria esperienza con la TNA. Torn\u00f2 a lottare a marzo ottenendo un match per il titolo a Destination X e che la vide combattere anche contro ODB e che fu vinto nuovamente da Kong. \nGail conclude nell'agosto 2008 la propria esperienza con la TNA.\nRitorno in WWE (2009\u20132011).\nOpportunit\u00e0 titolate (2009\u20132010).\nHa firmato nel 2009 con la WWE che l'ha assegnata al roster di Smackdown. Ha esordito nel corso nella puntata del 27 marzo, registrata il 17 marzo, attaccando Maryse e Michelle McCool che erano impegnate in un match per il WWE Divas Championship. Nella puntata di Smackdown del 10 aprile, batte Michelle McCool. Nella puntata di Smackdown del 19 aprile, sconfigge la campionessa Maryse guadagnandosi un match per il titolo la settimana successiva, ma fallisce l'assalto al WWE Divas Championship. Perde poi, nell'edizione di Smackdown dell'8 maggio, un match contro la McCool e la cosa si ripete il 21 maggio, con Michelle che batte Gail e diventa la sfidante al Divas Title. Passa poi al Roster di RAW, dove debutta nell'edizione del 13 luglio perdendo insieme a Kelly Kelly e Mickie James contro Alicia Fox, Maryse e Rosa Mendes. Vince, il 10 agosto, un Fatal-4-Way Match guadagnandosi una chance titolata la settimana successiva, dove Gail ne esce sconfitta contro la James. A inizio 2010, sconfigge prima Jillian Hall e poi Alicia Fox ed accede alla finale del torneo per incoronare la nuova Divas Champion ma perde contro Maryse che conquista per la seconda volta il titolo. A WWE Fatal 4 Way partecipa al match per il WWE Divas Championship in un fatal 4-way match contro Eve Torres, Maryse e Alicia Fox ma il match viene vinto dalla Fox. A met\u00e0 2010, diventa valletta di Evan Bourne e lo accompagna nei suoi match per circa due mesi; inoltre Bourne e la Kim sconfiggono in un mixed tag team match Ryder e Alicia Fox. Poi incomincia a combattere a WWE Superstars dove ottiene una vittoria ai danni di Alicia Fox. Nella puntata di Raw del 3 gennaio combatte in un 6-diva tag team match in coppia con Natalya e Brie Bella contro la squadra di Melina, Alicia Fox e Maryse, perdendo: infatti Melina schiena proprio lei. A WWE Superstars del 13 gennaio batte nuovamente Alicia Fox.\nVarie faide (2010\u20132011).\nA RAW nel backstage Gail Kim viene scoperta dalle Bellas a baciarsi con Daniel Bryan, che prima di stare con lei stava in coppia con le Bellas. A questo punto inizia un litigio, fermato da Daniel. La settimana successiva Gail Kim fa da Manager a Daniel. Daniel vince il match e alla fine le Bellas, che stavano al tavolo dei commentatori, entrano nel ring e attaccano Gail Kim, ma Gail riesce ad avere la meglio, anche se poi viene fermata da Daniel. Nella puntata di Raw del 7 febbraio in coppia con Eve Torres e Tamina sconfigge le Gemelle Bella e Melina in un 6-diva tag team match. Nella puntata di Raw del 21 febbraio, Gail Kim, in coppia con Eve Torres, viene sconfitta dalle gemelle Bella in un diva-tag team match. Perde in una Divas Battle Royal a RAW valida per la NO.1 Contender al WWE Divas Championship di Eve. Viene eliminata per ultima: Kim elimina una delle Bellas ma mentre gli arbitri erano distratti arriva l'altro membro delle Bella Twins che elimina Gail. Nella puntata di Superstars del 17 marzo, Gail Kim vince un 8-diva tag team match in squadra con Natalya, Tamina e Eve Torres contro il team formato da Alicia Fox, le Gemelle Bella e Melina. La settimana dopo, combatte un match a coppie miste in squadra con Daniel Bryan vincendo contro Tyson Kidd e Melina. Nella puntata di Superstars del 14 aprile, Gail Kim e Natalya sconfiggono Maryse e Melina in un tag team match. Nella puntata di Superstars del 3 giugno, sconfigge in un match singolo Melina. Nella puntata di Raw All Star Night, il 13 giugno, Gail Kim vince un 14-diva tag team match insieme a Beth Phoenix, Eve Torres, AJ Lee, Kaitlyn, Kelly Kelly e Natalya sconfiggendo Alicia Fox, Rosa Mendes, Tamina, Melina, Brie Bella, Nikki Bella e Maryse. Nella puntata di WWE Superstars del 30 giugno, Gail viene sconfitta da Beth Phoenix. Nella puntata di Raw del 18 luglio vince un Tag Team 7 vs 7 insieme a Beth Phoenix, Kelly Kelly, Eve Torres, A.J., Kaitlyn, Natalya contro Brie Bella, Nikki Bella, Melina, Alicia Fox, Tamina, Maryse, Rosa Mendes. Nella Divas Battle Royal che comprendeva sia Divas di SmackDown che di RAW, per la #1 Contender's al Divas Championship di Kelly Kelly a SummerSlam, Gail si auto-elimina.\nDopo questo episodio, Gail decide di lasciare la federazione essendo scontenta del suo utilizzo e di come stava andando la categoria Divas. Tuttavia, il suo contratto rimane ancora valido e di conseguenza Gail, pur rimanendo inattiva, resta in WWE fino al 30 settembre, quando la WWE annuncia il suo rilascio.\nRitorno in TNA (2011\u20132016).\nAlleanza con Madison Rayne (2011\u20132012).\nNell'episodio di IMPACT! del 20 ottobre 2011 torna come heel attaccando alle spalle Velvet Sky e nell'episodio del 27 ottobre sconfigge Tara ed infine in quello del 3 novembre vince il titolo TNA Knockouts Tag Team Championship insieme a Madison Rayne sconfiggendo la stessa Tara che lottava in coppia insieme a Brooke Tessmacher. \nNell'episodio del 10 novembre Gail e Madison sconfiggono Mickie James e Velvet Sky e a Turning Point conquista il suo secondo titolo TNA Knockout's Championship sconfiggendo Velvet Sky.\nNell'episodio di IMPACT! dell'8 dicembre sconfigge Traci Brooks ed al PPV Final Resolution difende il titolo TNA Knockouts Tag Team Championship sconfiggendo Mickie James e lottatrice che sconfigge anche nell'episodio del 29 dicembre. \nNell'episodio di IMPACT! del 5 gennaio, Gail e Madison sconfiggono Mickie James e Traci Brooks ed al Genesis del 2012 sconfigge Mickie James per squalifica mantenendo il titolo. Nell'episodio di IMPACT! del 2 febbraio viene sconfitta da Tara ed il 28 febbraio 2012 perde il titolo di coppia (TNA Knockouts Tag Team Championship) contro ODB ed Eric Young (un uomo).\nFaida con Taryn Terrell (2012\u20132013).\nAl Victory Road affronta e sconfigge Madison Rayne e a Slammiversary 10 perde il titolo TNA Knockout's Championship contro Miss Tessmacher. \nNell'episodio di \"iMPACT!\" del 6 settembre viene sconfitta da Tara e nell'episodio del 4 ottobre, Gail e Tara sconfiggono ODB e Miss Tessmacher. Sempre ad \"iMPACT!\" il 29 novembre perde contro Mickie James enell'episodio del 27 dicembre sconfigge Miss Tessmacher. \nIl 17 gennaio 2013 viene sconfitta da Velvet Sky ed al PPV Lockdown, perde la possibilit\u00e0 di vincere in titolo contro Velvet . Al PPV One Night Only: TNA Knockout Knockdown sconfigge Alissa Flash e nella stessa serata vince un Battle royal match eliminando per ultima Mickie James ed essere nominata \"regina delle Knockouts\". \nNell'episodio di Xplosion del 2 aprile sconfigge ODB mentre nell'episodio di \"iMPACT!\" del 4 aprile Gail e Tara sconfiggono Taryn Terrell e Velvet Sky. Nell'episodio di \"iMPACT!\" dell'11 aprile sconfigge ancora Taryn Terrell e nell'episodio del 2 maggio Gail e Tara vengono sconfitte da Mickie James e Taryn Terrell.\nNell'episodio di \"iMPACT!\" del 9 maggio perdono anche contro Mickie James e Velvet Sky e contro quest'ultima perde anche nell'episodio del 16 maggio. \nA Slammiversary XI viene sconfitta da Taryn Terrell.\nVarie faide (2013\u20132014).\nA Bound For Glory, vince per la terza volta il titolo TNA Knockout's Championship sconfiggendo ODB e Brooke anche grazie all'aiuto di Lei'D Tapa.\nNell'episodio di \"IMPACT!\" del 24 ottobre Gail e Brooke sconfiggono ODB e Velvet Sky e eell'episodio del 31 ottobre, Gail scongicce ODB in un Single match mentre nell'episodio del 14 novembre apre un open challenge dove che biene accettato da Hannah Blossom e dove Gail riesce a sconfiggerla. \nNell'episodio del 21 novembre sconfigge anche Candice LeRae ed in quello del 5 dicembre, sconfigge Cherry Bomb ed in coppia con Lei'D Tapa, nell'episodio del 19 dicembre vengono sconfitte dalla rientrante Madison Rayne ed ODB.\nNell'episodio del 2 gennaio 2014 perde contro Madison Rayne e nell'episodio del 16 gennaio perde il titolo sempre contro la Rayne. \nNell'episodio del 30 gennaio Gail e Lei'D Tapa perdono contro Madison Rayne e Velvet Sky ed in quello del 20 febbraio invece riesce a sconfiggere la Rayne.\nAl PPV \"'Joker's Wild\" sconfigge Shanna e nella stessa serata perde in un six-woman tag team match insieme a Lei'D Tapa e Alpha Female e contro Madison Rayne, ODB e Velvet Sky. \nNell'episodio del 6 marzo le tre lottatrici perdono ancora contro Madison Rayne, ODB e Velvet Sky ed al PPV Lockdown perde la possibilit\u00e0 di vincere il titolo in uno Six Sides of Steel match sempre contro Madison Rayne. \nNell'episodio di IMPACT! del 13 marzo perde contro la debuttante Brittany e a causa di una distrazione di Lei'D Tapa che attacca kim per errore e a fine match le due litigano con la Tapa che effettua un turn face e la Gail che nell'episodio del 20 marzo la sconfigge. La faida tra le due viene poi accantonata, poich\u00e9 la wrestler di colore viene rilasciata. \nNell'episodio del 10 aprile non riesce a diventare la nuova sfidante al titolo delle Knockout perdendo un fatal four-way match contro Angelina Love, Brittany ed ODB, vinto dalla Love.\nRegni titolati (2014\u20132016).\nNell'episodio di \"Impact Wrestling\" del 24 aprile Gail Kim compie un turn face entrando in coppia con Madison Rayne e perdendo contro le Beautiful People (Angelina Love e Velvet Sky) e a Slammiversary del 15 giugno Gail prova a vincere il titolo delle Knockout ma viene sconfitta da Angelina Love. \nNell'episodio di \"Impact Wrestling\" del 26 giugno Gail Kim vince contro le Beautiful People facendo coppia con Taryn Terrell e schienando la campionessa (Angelina Love) e nell'episodio del 3 luglio la lottatrice di origini sudcoreane vince per la quarta volta il titolo TNA Knockout's Championship iniziando il suo quarto regno da campionessa delle Knockouts. \nLa settimana successiva a d \"Impact Wrestling\" mantiene il titolo delle Knockouts sconfiggendo in un fatal 4-way Angelina Love, Madison Rayne e Brittany, ma perde il titolo contro la debuttante Havok nell'episodio del 1\u00ba ottobre e contro la quale d\u00e0 inizio ad una faida che la vede pi\u00f9 volte sconfitta e che culmina con un Triple threat match da cui per\u00f2 esce vincitrice Taryn Terrell che vince il titolo. \nNell'episodio del 7 gennaio perde una battle royal venendo eliminata da Havok e nell'episodio del 23 gennaio riesce a sconfiggerla ma solo per squalifica mentre nell'episodio del 30 gennaio ha un'opportunit\u00e0 per il titolo in un triple way match insieme a Madison Rayne e la campionessa Taryn Terrell, che riesce a difendere la cintura. \nNell'episodio del 20 marzo partecipa ad un three way match per il titolo contro Awesome Kong e Taryn Terrell e dove vince quest'ultima rimanendo campionessa e nell'episodio del 3 aprile sconfigge Angelina Love in un match non titolato. Nell'episodio del 10 aprile perde la possibilit\u00e0 di diventare la contendente numero uno contro Awesome Kong e nell'episodio del 24 aprile, perde di nuovo la possibilit\u00e0 di diventarlo in un Fatal-4-Way contro Brooke, Angelina Love e Madison Rayne, match vinto da Brooke. \nNell'episodio del 1\u00ba maggio, appare sullo stage discutendo con Taryn Terrell chiedendole cosa le sia successo e la campionessa (Terrell) risponde di essere stufa di vivere nell'ombra di Gail e che adesso lei deve vivere nella sua ombra perch\u00e9 loro sono in tre (The Dollhouse (Taryn Terrell, Jade e Marti Bell) mentre la Kim \u00e8 da sola, cos\u00ec dal nulla spunta Awesome Kong che si allea con Gail e, nell'episodio dell'8 maggio, Gail e Kong perdono un 2-on-3 handicap match contro le stesse Dollhouse.\nNell'episodio del 29 maggio Kim perde in uno Steel Cage Match contro Taryn Terrell e nell'episodio del 5 agosto sconfigge le Dollhouse.\nApparizioni sporadiche e ritiro (2016\u20132018).\nDopo essersi ritirata, \u00e8 stata ingaggiata nelle vesti di producer."}
{"id": "1299322", "revid": "486946", "url": "https://it.wikipedia.org/wiki?curid=1299322", "title": "Giovanni Federico di Wurttemberg", "text": ""}
{"id": "1299323", "revid": "57797", "url": "https://it.wikipedia.org/wiki?curid=1299323", "title": "Neurone specchio", "text": ""}
{"id": "1299325", "revid": "287204", "url": "https://it.wikipedia.org/wiki?curid=1299325", "title": "Guglielmo Ludovico di Wurttemberg", "text": ""}
{"id": "1299326", "revid": "63727", "url": "https://it.wikipedia.org/wiki?curid=1299326", "title": "Amilcar Type E", "text": "La Type E era un'autovettura di fascia media prodotta dal 1923 al 1925 dalla Casa francese Amilcar.\nStoria e profilo.\nLa Type E fu la prima Amilcar di fascia media: fu lanciata nel 1923, quando la Casa di Saint-Denis, nata da poco, gi\u00e0 era famosa per le sue vetturette economiche ed affidabili.\nLa Type E era una torpedo a vocazione familiare e turistica. Vi era la possibilit\u00e0 di averla anche in altre carrozzerie, ma la stragrande maggioranza delle Type E erano tutte torpedo.\nLa Type E montava inizialmente un motore a 4 cilindri in linea da 1476 cm\u00b3, in grado di erogare una potenza massima di 42 CV a 3500 giri/min. La distribuzione era ad asse a camme laterale, mentre l'alimentazione era a carburatore Solex.\nLa trazione era posteriore, mentre il cambio era a 4 marce.\nTelaisticamente, la Type E montava sospensioni a balestra con ammortizzatori su entrambi gli assi.\nL'impianto frenante montava tamburi sui due assi.\nLa velocit\u00e0 massima era di 90\u00a0km/h.\nAlla fine del 1924 fu introdotta la seconda serie, che montava un motore da 1579\u00a0cm\u00b3, la cui potenza massima arrivava a 46 CV, con una velocit\u00e0 di punta di 100\u00a0km/h.\nLa Type E fu tolta di produzione alla fine del 1925."}
{"id": "1299332", "revid": "125130709", "url": "https://it.wikipedia.org/wiki?curid=1299332", "title": "Episodi di Mah\u014d sh\u014djo Lyrical Nanoha", "text": "Questa pagina contiene una lista degli episodi della serie di anime Mah\u014d sh\u014djo Lyrical Nanoha. Nella prima serie, tutti i nomi degli episodi, escluso il tredicesimo, finiscono in , una frase che significa \"(esso) \u00e8\". Questo appare essere un gioco di parole riferito al nome di Nanoha. Questa consuetudine continua anche per i primi otto episodi della seconda serie, ma dopo viene abbandonata. Nella terza serie non vi \u00e8 pi\u00f9 traccia di questa frase nei titoli degli episodi."}
{"id": "1299341", "revid": "185284", "url": "https://it.wikipedia.org/wiki?curid=1299341", "title": "Shizo Kanaguri", "text": ""}
{"id": "1299344", "revid": "21880", "url": "https://it.wikipedia.org/wiki?curid=1299344", "title": "Gymnadenia rhellicani", "text": "Gymnadenia rhellicani \u00e8 una pianta della famiglia delle Orchidacee, diffusa in Europa.\nDescrizione.\n\u00c8 una pianta erbacea con fusto alto da 8 a 20\u00a0cm. \nL'apparato radicale \u00e8 costituito da rizotuberi palmato-digitati.\nLe foglie basali, lineari e con margine finemente seghettato, sono disposte a rosetta, le superiori, bratteiformi, hanno spesso un margine rossiccio.\nI fiori sono riuniti in infiorescenze dapprima coniche, poi globose, ed emanano un caratteristico odore di vaniglia o cioccolato; il colore va dal porpora al rosso-nerastro.\nI sepali sono lanceolati, i petali sono lunghi circa 2/3 dei sepali.\nIl labello \u00e8 triangolare, concavo, con apice acuminato. Lo sperone \u00e8 sacciforme.\nFiorisce da met\u00e0 giugno a met\u00e0 luglio.\nDistribuzione e habitat.\nIl suo areale si estende dalla Francia ai Balcani.In Italia \u00e8 presente sulle Alpi e sull'Appennino settentrionale (dove comunque \u00e8 rarissima).\nCresce nelle praterie alpine e subalpine, da 1000 a 2800 m di altitudine.\nTassonomia.\nIl numero cromosomico di \"G. rhellicani\" \u00e8 2n=40.\n\"Nigritella nigra\" subsp. \"rhellicanii\" \u00e8 un sinonimo per questa specie.\nVariet\u00e0.\nNe sono note alcune variet\u00e0, soprattutto con la denominazione sinonimica di \"Nigritella\", tra cui:"}
{"id": "1299345", "revid": "1318658", "url": "https://it.wikipedia.org/wiki?curid=1299345", "title": "Kyle Gass", "text": "Fa parte della band Tenacious D insieme all'attore e musicista Jack Black, con cui ha recitato nel film \"Tenacious D e il destino del rock\".\nHa recitato in vari film, tra cui \"Il prezzo della libert\u00e0\".\nCuriosit\u00e0.\n\u00c8 apparso nel videogioco \"Brutal Legend\" nelle vesti di un amico del protagonista, a sua volta impersonato da Jack Black.\nSempre con Black \u00e8 apparso nel video musicale dei Foo Fighters \"Learn to Fly\"."}
{"id": "1299348", "revid": "92719", "url": "https://it.wikipedia.org/wiki?curid=1299348", "title": "Pontoporiidae", "text": ""}
{"id": "1299350", "revid": "92719", "url": "https://it.wikipedia.org/wiki?curid=1299350", "title": "Peponocephala", "text": ""}
{"id": "1299351", "revid": "92719", "url": "https://it.wikipedia.org/wiki?curid=1299351", "title": "Feresa", "text": ""}
{"id": "1299352", "revid": "92719", "url": "https://it.wikipedia.org/wiki?curid=1299352", "title": "Falsa balena assassina", "text": ""}
{"id": "1299357", "revid": "404449", "url": "https://it.wikipedia.org/wiki?curid=1299357", "title": "Bonaventura Tecchi", "text": "Biografia.\nTecchi \u00e8 stato un famoso saggista, esperto germanista e narratore italiano, laureato in lettere all'Universit\u00e0 di Roma.\nDopo gli studi classici, nella prima guerra mondiale fu volontario nel 226\u00ba reggimento di fanteria della brigata Arezzo. Ebbe il grado di sottotenente, venendo decorato al valore militare. Nell'ottobre '17, durante la battaglia di Caporetto riport\u00f2 una grave ferita al braccio destro e fu fatto prigioniero, ricoverato nell'ospedale di Rastatt e quindi internato al campo per ufficiali (Offizier Lager) di Celle-Lager, a nord di Hannover, ove condivise la prigionia con Ugo Betti, Carlo Emilio Gadda, Camillo Corsanego ed altri intellettuali. Questa esperienza (rievocata nel libro \"Baracca 15C\" del 1961) lo avvicin\u00f2 alla germanistica e fu decisiva nella scelta di dedicarsi allo studio di questo mondo letterario.\nOttenne in seguito la cattedra di letteratura tedesca all'Universit\u00e0 degli studi di Roma. Dal 1942 fu professore incaricato di Lingua e Letteratura tedesca presso l'Istituto Pareggiato di Magistero \"Maria Ss. Assunta\" di Roma.\nEbbe vari riconoscimenti letterari fra cui il premio Bancarella e il premio Bagutta d'argento nel 1959 con \"Gli egoisti\". Dopo la guerra insieme a Giuseppe Cesetti, entrambi deputati provinciali di Viterbo, si dedicano alla rinascita del patrimonio storico della Tuscia danneggiato dai bombardamenti. Fu socio dal 1963 dell'Accademia dei Lincei. Fu presidente della IX Quadriennale Nazionale d'Arte di Roma (1965). \nPubblic\u00f2 una serie di romanzi, racconti e prose che avevano per oggetto problemi di natura morale e psicologica analizzati sotto un'ottica cristiana.\nOnorificenze.\n Cavaliere di gran croce dell'Ordine al merito della Repubblica italiana\n-conferimento 27 dicembre 1963\n Grande ufficiale dell'Ordine al merito della Repubblica italiana -conferimento 30 dicembre 1952\n Croce al merito di guerra \n Medaglia commemorativa della guerra 1915-918 per il compimento dell'unit\u00e0 d'Italia\nBibliografia.\nPer un rapido profilo letterario di questo autore, pu\u00f2 essere utile: \nPer uno studio critico approfondito:"}
{"id": "1299358", "revid": "92719", "url": "https://it.wikipedia.org/wiki?curid=1299358", "title": "Delfino comune dal rostro lungo", "text": ""}
{"id": "1299359", "revid": "92719", "url": "https://it.wikipedia.org/wiki?curid=1299359", "title": "Delfino comune dal rostro breve", "text": ""}
{"id": "1299360", "revid": "92719", "url": "https://it.wikipedia.org/wiki?curid=1299360", "title": "Delfino maculato atlantico", "text": ""}
{"id": "1299361", "revid": "1573940", "url": "https://it.wikipedia.org/wiki?curid=1299361", "title": "Tursiops", "text": "Tursiops \u00e8 un genere di cetacei odontoceti, appartenente alla famiglia Delphinidae.\nTassonomia.\nGli scienziati sono stati per molto tempo consapevoli che al genere \"Tursiops\" dovesse essere ascritta pi\u00f9 di una specie, ma le prove erano assenti.\nL'avvento delle moderne tecniche di biologia molecolare ha permesso di dipanare questo dubbio e oggi il mondo accademico \u00e8 d'accordo sul fatto che esistano almeno due specie ascrivibili al genere \"Tursiops\":\nMolti dati scientifici del passato considerano le due specie come una singola e questo \u00e8 uno dei motivi per cui l'IUCN le considera entrambe come \"data deficient\" nella lista rossa delle specie in pericolo. Recenti prove genetiche suggeriscono che il tursiope indo-pacifico debba essere ascritto al genere \"Stenella\", essendo pi\u00f9 vicino alla stenella maculata atlantica (\"Stenella frontalis\") che al \"T. truncatus\". La questione \u00e8 comunque tuttora controversa e alcuni scienziati, come LeDuc e Curry sostengono che il genere \"Tursiops\" abbia bisogno di una sostanziale revisione.\nLe seguenti sono invece talvolta riconosciute come sottospecie di \"T. truncatus\":\nInoltre nel 2011 \u00e8 stata aggiunta una terza specie, appena descritta e riconosciuta in Australia.\nQuindi attualmente le specie di tursiope sono:"}
{"id": "1299363", "revid": "92719", "url": "https://it.wikipedia.org/wiki?curid=1299363", "title": "Delfino di Risso", "text": ""}
{"id": "1299365", "revid": "92719", "url": "https://it.wikipedia.org/wiki?curid=1299365", "title": "Delfino dell'Irrawaddy", "text": ""}
{"id": "1299366", "revid": "92719", "url": "https://it.wikipedia.org/wiki?curid=1299366", "title": "Delfino dalla pinna breve australiano", "text": ""}
{"id": "1299368", "revid": "1610933", "url": "https://it.wikipedia.org/wiki?curid=1299368", "title": "Delfino di Heaviside", "text": ""}
{"id": "1299371", "revid": "155634", "url": "https://it.wikipedia.org/wiki?curid=1299371", "title": "Serie B d'Eccellenza 2004-2005 (pallacanestro maschile)", "text": "Il campionato di Serie B d'Eccellenza di pallacanestro maschile 2004-2005 \u00e8 stato organizzato in Italia e rappresenta il terzo campionato italiano.\nLe trentadue squadre sono state suddivise in due gironi all'italiana su base geografica, con partite di andata e ritorno. Al termine della stagione regolare, le prime otto squadre di ogni girone hanno partecipato ai play-off per la promozione in Legadue, le squadre classificatesi tra il 10\u00ba e il 15\u00ba posto ai play-out per la retrocessione in Serie B e la 16\u00b0 retrocede direttamente. I Play-off sono strutturati in modo da far incrociare 4 squadre del girone A con 4 del girone B dando vita a 2 tabelloni tennistici. Le gare si svolgono al meglio delle 3 partite, le vincenti delle 2 finali salgono in serie A2.\nAl termine della stagione la Junior Casale Monferrato e la Univer Castelletto Ticino sono promosse nella serie cadetta.\nVerdetti.\nFormazione: Muro, Aimaretti, Cazzaniga, Cristelli, Davolio, Farioli, Ferrero, Formenti, Martinetti, Quaroni. Coach: Marcello Ghizzinardi\nFormazione: Conti, Infanti, Leva, Mossi, Passera, Portaluppi, Rusconi, Sacchetti, Senesi, Serra. Coach: Romeo Sacchetti"}
{"id": "1299372", "revid": "81784", "url": "https://it.wikipedia.org/wiki?curid=1299372", "title": "La casa bella", "text": ""}
{"id": "1299375", "revid": "80598", "url": "https://it.wikipedia.org/wiki?curid=1299375", "title": "Gene Vincent", "text": "\u00c8 stato uno dei principali artisti della stagione del primo rock and roll e resta famoso soprattutto come autore e interprete di \"Be-Bop-A-Lula\".\nBiografia.\nEugene Vincent Craddock nasce in Virginia in una famiglia di commercianti. A 12 anni riceve in regalo la sua prima chitarra e la sua formazione musicale \u00e8 fortemente influenzata dalla musica country e gospel. A 17 anni lascia la scuola e si arruola in marina e per qualche mese viene anche inviato in Corea. Al suo ritorno negli Stati Uniti (luglio 1955), resta gravemente ferito a una gamba in seguito a un grave incidente motociclistico, rischiando l'amputazione. L'arto viene salvato ma residua una grave invalidit\u00e0 che gli procura difficolt\u00e0 e dolori per tutta la vita.\nCostretto a lasciare la vita militare, Vincent comincia a suonare con un gruppo locale e nel 1956 compone \"Be-Bop-A-Lula\", brano dal titolo-nonsense che rimane tra i capostipiti del genere rock and roll.\nIl brano viene ascoltato da Bill Lowery, esponente di una nota casa di edizioni musicali, che fa ottenere a Vincent un contratto con la Capitol Records. I dirigenti della Capitol decidono di far esordire Vincent con un'altra composizione (\"Woman Love\"), ma Lowery si impone affinch\u00e9 \"Be-Bop-A-Lula\" venga stampato sulla facciata B del disco. Intanto Lowery si era affrettato a far stampare delle lacche con il solo lato B, che distribuisce a scopo promozionale alle varie stazioni radio, sicch\u00e9 quando il disco viene pubblicato, il successo di \"Be-Bop-A-Lula\", gi\u00e0 diffuso dalle radio locali, oscura completamente la facciata A. Da sottolineare il sapiente e per i tempi assolutamente innovativo uso del delay (eco ribattuto) nella registrazione della voce.\nDopo il primo disco (che arriva al numero 7 della classifica statunitense e vi staziona per 20 settimane), Gene Vincent &amp; His Blue Caps, questo il nome del gruppo che lo accompagnava, non riescono pi\u00f9 a ripeterne il successo (2 milioni di copie vendute) con i brani successivi. Alcuni di essi entrano ugualmente in classifica ma si collocano in posizioni significativamente inferiori: \"Race with the Devil\" (Posizione n\u00ba 96) e \"Bluejean Bop\" (n\u00ba 49). Si sparge la voce di Vincent denunciato per oscenit\u00e0 a seguito di una esecuzione in pubblico di \"Woman Love\" definita contraria alla pubblica decenza, ma sembra che la notizia sia stata diffusa dal manager dell'artista al fine di creare pubblicit\u00e0. La notizia in ogni caso risalta sui rotocalchi scandalistici e contribuisce a creare un'immagine di cantante \"maledetto\" e a fare in modo che molti cantanti \"melodici\" (Pat Boone, Andy Williams) rifiutino d'ora in poi di esibirsi assieme a lui.\nNel 1957 il successo torna con \"Lotta Lovin\"' (19 settimane di permanenza in classifica, 13\u00ba posto raggiunto con 1 milione e mezzo di copie). Gene Vincent parte in tour per l'Australia dove si esibisce con Little Richard e Eddie Cochran. Nello stesso anno compare nel film \"The Girl Can't Help It\" (titolo italiano \"Gangster cerca moglie\") accanto a Jayne Mansfield. L'ultimo successo del 1957 \u00e8 \"Dance to the Bop\", che raggiunge il 23\u00ba posto in classifica.\nUna sua disputa con l'ufficio statunitense delle Entrate lo costringe a lasciare l'America e ad andare in Europa, dove si rivolge principalmente al mercato britannico e a quello francese.\nNel 1960, a bordo di una Ford Consul guidata da un tale George Martin e diretta all'aeroporto di Londra dove deve prendere un volo per tornare negli Stati Uniti, \u00e8 coinvolto in un nuovo incidente. Con lui si trovavano a bordo Eddie Cochran, che perde la vita a seguito dei gravi traumi riportati, e Sharon Sheeley, autrice di canzoni e fidanzata di quest'ultimo, che riporta la frattura del bacino. Vincent subisce alcune fratture costali e danneggia nuovamente l'arto gi\u00e0 menomato, ma riesce a salvarsi.\nNell'aprile del 1962 \u00e8 ad Amburgo, dove si esibisce al Top Ten Club assieme ai Beatles, coi quali suoner\u00e0 nel luglio dello stesso anno al Cavern di Liverpool.\nNel 1963 \u00e8 in Inghilterra in grande stile, accompagnato dal \"Sounds Incorporated\", un gruppo che render\u00e0 leggendarie le sue esibizioni di questo periodo. Su suggerimento dell'impresario Jack Good, Vincent e i suoi musicisti adottano l'abbigliamento in pelle nera che da questo momento in poi diverr\u00e0 una caratteristica costante dell'artista. Lo stesso gruppo accompagner\u00e0 Vincent nel 1965 nella storica esibizione allo Shea Stadium accanto ai Beatles.\nNel 1966, un Gene Vincent visibilmente ingrassato e intossicato tenta il rilancio negli USA come cantante country, ma nonostante alcune incisioni al fianco di musicisti di prestigio e una serie di concerti, non ottiene il successo sperato. I problemi con l'alcolismo e con i farmaci assunti quotidianamente per dominare il dolore alla gamba lo rendono difficilmente gestibile; le numerose dispute legali per le richieste delle ex-mogli lo stancano e lo innervosiscono.\nMuore in California, mentre si trova in visita presso suo padre, a soli trentasei anni per la perforazione di un'ulcera gastrica. Nel 1998, per la sua indiscutibile influenza sulla musica popolare statunitense e non solo, viene introdotto nella Rock and Roll Hall of Fame."}
{"id": "1299388", "revid": "767487", "url": "https://it.wikipedia.org/wiki?curid=1299388", "title": "Volumnia", "text": "Assieme alla suocera Veturia, convinse il leggendario eroe della gens Marcia, gi\u00e0 conquistatore dei Volsci, a deporre le armi contro Roma, dissuadendolo dal desiderio di vendicarsi contro la patria ingrata, che lo aveva ingiustamente esiliato. Plutarco, a differenza di Tito Livio e Dionigi di Alicarnasso, nella Vita di Coriolano la chiama Virgilia e non Volumnia."}
{"id": "1299389", "revid": "3732", "url": "https://it.wikipedia.org/wiki?curid=1299389", "title": "Arnoldo Mondadori Editore", "text": "Arnoldo Mondadori Editore S.p.A., noto come Mondadori, \u00e8 un gruppo editoriale italiano, con sede a Segrate. Fondato nel 1907 da Arnoldo Mondadori, dal 1991 \u00e8 controllato dal Gruppo Fininvest.\nMondadori pubblica libri e giornali (cartacei e digitali) in Italia e nel mondo, dispone di un'estesa catena di negozi, anche con la formula del franchising, ha una concessionaria pubblicitaria in joint venture con Publitalia 80 e detiene il 20% di Monradio s.r.l., societ\u00e0 produttrice di Radio 101.\n\u00c8 quotata alla Borsa di Milano negli indici FTSE Italia Small Cap e FTSE Italia STAR.\nStoria.\nDalla fondazione al 1945.\nL'attivit\u00e0 editoriale di Arnoldo Mondadori (1889-1971) inizia a Ostiglia (MN) nel 1907. La sua prima pubblicazione \u00e8 un periodico \u201cpopolare-istruttivo\u201d, \"Luce!\". Nel 1911 conosce Tomaso Monicelli (padre del famoso regista Mario Monicelli) e insieme fondano \"La Sociale\", uno stadio iniziale di quella che poi diventer\u00e0 la casa editrice Mondadori. Arnoldo e Tomaso iniziano a lavorare a una collana editoriale dedicata ai ragazzi in et\u00e0 scolare, con l'obiettivo di pubblicare libri formativi, ovvero letture di accompagnamento ai testi scolastici. Nel 1912 pubblicano il loro primo libro, \"Aia Madama\", una raccolta di novelle scritte da Monicelli a cui l'anno successivo si aggiunge \"Il piccolo viandante\", scritto sempre da Monicelli. La collana viene chiamata \"Bibliotechina della Lampada\" e i racconti verranno pubblicati regolarmente fino al 1927.\nNegli anni della prima guerra mondiale Arnoldo Mondadori ha l'idea di un periodico illustrato per le truppe al fronte. Lancia \"La Tradotta\", che riscontra un buon successo. \"La Tradotta\" viene affiancato da \"La Ghirba\", cui contribuiscono pittori e scrittori famosi tra cui Soffici, De Chirico e Carr\u00e0. Contemporaneamente allarga l'attivit\u00e0 libraria pubblicando nomi importanti della narrativa nazionale. Nel 1917 trasferisce il proprio stabilimento a Verona e alla fine del 1919 apre la nuova sede dirigenziale a Milano.\nGli anni venti sono un periodo di crescita intensa. Nel 1921 Mondadori riesce a stringere un accordo con l'industriale Senatore Borletti tale da garantire sia un pi\u00f9 stabile accesso al credito sia un rapporto organico con le nuove classi politiche del nascente potere fascista. Il 31 maggio di quell'anno Borletti, che \u00e8 entrato nella societ\u00e0 con un consistente afflusso di capitale, diventa presidente della nuova Arnoldo Mondadori Editore con sede a Milano, di cui lo stesso Mondadori diviene consigliere delegato. Borletti terr\u00e0 la presidenza fino al 1939, anno della sua morte.\nLa casa editrice inizia la pubblicazione di numerose collane di periodici. Sempre nel 1921 Mondadori acquista i diritti dell'Enciclopedia dei ragazzi. L'opera \u00e8 presentata nella vasta campagna pubblicitaria come il corredo indispensabile per ogni scolaro. Negli anni trenta l'editore ripubblica l'opera in una versione interamente rinnovata nella veste tipografica e nei contenuti; la nuova opera, edita nel 1935, conter\u00e0 circa 40 tra edizioni e ristampe, sino all'ultima edizione del 1979. Alla produzione per la scuola, Mondadori affianca poi una ricca offerta di libri e periodici per l'infanzia, che confluisce nel Giornalino della domenica, storica testata per bambini acquistata nel 1925.\nIntanto, due anni prima, Senatore Borletti ha convinto Mondadori ad entrare nella propriet\u00e0 del quotidiano milanese \u00abIl Secolo\u00bb (1923). Le prime riviste mondadoriane, \u00abGiornalino della domenica\u00bb e \u00abLa Donna\u00bb (acquisita nel dicembre 1922), confluiscono nella societ\u00e0 editrice del quotidiano. Nel luglio 1925 Mondadori \u00e8 nominato consigliere delegato. Alla fine dell'anno inizia a stampare \u00abIl Secolo Illustrato\u00bb in rotocalcografia, tecnologia che consente di stampare su carta da giornale fotografie di ottima qualit\u00e0. Le vendite per\u00f2 non raggiungono i risultati sperati. Il 30 marzo 1927 Mondadori cede le sue quote ed esce dalla societ\u00e0. Per otto anni non pubblica periodici.\nNel 1926 avviene la prima uscita de \"Le Scie\", la pi\u00f9 antica collana della Mondadori. Nello stesso anno la casa editrice, codiretta da Mondadori e da Vincenzo Errante, inizia la pubblicazione dell'opera omnia di Gabriele D'Annunzio, il maggiore scrittore italiano dell'epoca. L'iniziativa consacra la Mondadori sulla scena culturale nazionale e internazionale; il prestigio assunto le permetter\u00e0 di sostenere negli anni altri progetti ambiziosi. Sono pubblicate le opere di giovani scrittori, come di autori gi\u00e0 affermati e dei classici della letteratura. Tra gli altri si ricordano: Luigi Pirandello, Giovanni Pascoli, Giovanni Verga, Antonio Fogazzaro, Sibilla Aleramo, Grazia Deledda.. Nel 1928 entra in azienda, su consiglio di Senatore Borletti, Luigi Rusca. Nominato co-direttore generale, si occupa del risanamento economico dell'azienda. Gradualmente ridimensiona gli spazi fino ad allora occupati da Vincenzo Errante. Rusca rimarr\u00e0 in carica per 17 anni, fino al 1945.\nNasce il genere giallo.\nNel 1929 vengono lanciati i \"Libri Gialli\" (dirige la collana Alberto Tedeschi, le traduzioni sono opera in massima parte di Enrico Piceni), un progetto editoriale che consisteva nella pubblicazione di opere a carattere poliziesco di scrittori internazionali, un genere nuovo per l'Italia. La collana si distingue per il colore giallo delle copertine. Nonostante il prezzo abbastanza alto per l'epoca (cinque lire e mezzo), la risposta del pubblico fu positiva, con cinquantamila copie vendute in un mese e ottantamila dopo cento giorni. Accanto a quelli che sono considerati i maestri del genere, come ad esempio Raymond Chandler, Dashiell Hammett, Georges Simenon, Agatha Christie e Erle Stanley Gardner, nel 1931 iniziano ad interessarsi al genere e scrivere romanzi gialli anche alcuni scrittori italiani come Alessandro Varaldo e Augusto De Angelis.\nLa collana ottiene un successo tale da dare il proprio nome al genere letterario. Seguono altre iniziative editoriali collegate: la collezione rilegata dei \"Libri Gialli\" (1929-1941), quella popolare dei \"Gialli Economici\" (1933-1942), fino alla raccolta dei \"Supergialli\" (1933-1941). Nel 1935 la Mondadori torn\u00f2 nel settore dei periodici dopo una pausa di otto anni. Venne lanciato un nuovo settimanale, \"Il Cerchio Verde\" (1935-1937), settimanale illustrato di storie poliziesche.\nDal 1937 il regime fascista inizi\u00f2 a far sentire la propria pressione sull'ormai nota collana. In quell'anno, infatti, il Ministero della cultura popolare dichiar\u00f2 che nei romanzi \u201cl'assassino non deve assolutamente essere italiano e non pu\u00f2 sfuggire in alcun modo alla giustizia\u201d, e sui libri stranieri apparvero fascette che dicevano: \"Gli usi e i costumi della polizia descritti in quest'opera non sono italiani. In Italia, Giustizia e Pubblica Sicurezza sono cose serie\".\nNel 1941 fu ordinata la chiusura della collana Mondadori, in seguito a una rapina con scasso che si ipotizz\u00f2 potesse essere stata istigata dalla narrativa \"gialla\". Due anni dopo (1943) Mussolini ordin\u00f2 che entro il 31 luglio venissero confiscati \"tutti i romanzi gialli in qualunque tempo stampati e ovunque esistenti in vendita\".\nLa collana riapr\u00ec solo nell'aprile 1946 con il nuovo nome \"Il Giallo Mondadori\", che tuttora la caratterizza.\nTra il 1929 e il 1945 il regime fascista di Mussolini compie numerose azioni di censura nei confronti delle case editrici Italiane tra cui anche Mondadori. Queste azioni, rivolte verso la repressione e l'eliminazione di pubblicazioni di autori ebrei e di autori il cui obiettivo culturale andava contro gli ideali fascisti del partito, portarono alla censura di numerosi testi e traduzioni, limitando notevolmente la libert\u00e0 di stampa Italiana.\nSi contano oltre 200 opere tra testi e traduzione, censurate a Mondadori dal regime fascista, negli anni tra il 1929 e il 1945, chiaro segnale della repressione culturale in atto nella penisola. Tra gli autori censurati si segnalano: Erich Maria Remarque, Cesare Mori, Emil Ludwing, Vitaliano Brancati, Giulio C Costanzi, Christa Winsloe, Margarett Kennedy, Leonhard Frank, Henry de Montherlant, Sem Benelli, Joseph Roth e molti altri autori italiani e internazionali.\nDa Medusa a Topolino.\nIl rapporto con il regime fascista fu, come per tutti i grandi industriali dell'epoca, di reciproco interesse. Mondadori si leg\u00f2 a Mussolini fin da subito, infatti ottenne un'esclusiva per la realizzazione di un libro di Stato per le elementari e si occup\u00f2 dell'edizione nazionale dell'Opera omnia di D'Annunzio e della pubblicazione di opere di propaganda del regime. Intuendo le potenzialit\u00e0 di un nuovo mercato, nel 1933 Mondadori inaugura una collana dedicata interamente a opere di autori stranieri, \"Medusa\". Il catalogo della collana, diretta da Luigi Rusca, \u00e8 uno dei pi\u00f9 ricchi dell'editoria italiana ed ottiene un successo inaspettato. La Medusa contribuisce anche a sprovincializzare il mercato interno.\nIn tre anni vengono stampati circa 60 titoli, con pubblicazioni di autori insigniti del premio Nobel, e create un paio di collane figlie. La Medusa vede nascere lo sviluppo anche di nuove professionalit\u00e0, come quella del traduttore: tra i pi\u00f9 importanti si ricordano scrittori del calibro di Cesare Pavese e Corrado Alvaro. L'anno seguente nasce anche una collana dedicata ai Classici Italiani, diretta da Francesco Flora (e in seguito da Dante Isella).\nIl portafoglio riviste, negli anni trenta, comprende famosi periodici:\nNel 1935 Mondadori d\u00e0 alle stampe \"L'Enciclopedia dei ragazzi\", originariamente un'enciclopedia inglese. I diritti sull'opera erano stati acquistati 14 anni prima (1921) da un piccolo editore milanese. Negli anni venti l'opera era stata tradotta e pubblicata a dispense. Mondadori decide la riedizione integrale, rinnovando sia i contenuti che la veste grafica. La nuova opera viene pubblicata nel 1935, ottenendo circa 40 tra ristampe ed edizioni.\nNello stesso anno Mondadori raggiunge un accordo con Walt Disney, che porta la casa editrice a pubblicare in Italia delle produzioni della Disney. Rimanevano escluse le storie a fumetti di Topolino i cui diritti erano in mano al fiorentino Giuseppe Nerbini, che dal 1932 ne pubblicava le storie sul settimanale omonimo, \"Topolino,\" ma che fu poi costretto a cederlo alla Mondadori che ne continu\u00f2 la pubblicazione grazie all'intervento del regime fascista.\nNel 1936 la casa editrice decide di riorganizzarsi per comparti: nasce cos\u00ec l'\u00abAnonima Periodici Italiani\u00bb (API), che raggruppa tutte le riviste mondadoriane. Nel 1937 Cesare Zavattini, dopo avere assunto la direzione del \"Cerchio Verde\", \u00e8 nominato direttore editoriale della casa editrice. Nello stesso anno esce la collana \"Omnibus\". I primi due titoli, \"Via col vento\" e \"Novelle per un anno\" di Pirandello riscuotono un lusinghiero successo. Nel 1938 nasce \"Grazia\", rivista dedicata al pubblico femminile, e l'anno successivo Alberto Mondadori, primogenito di Arnoldo, fonda il settimanale \"Tempo\", precursore delle riviste d'informazione che caratterizzeranno gli anni del dopoguerra in Italia.\nA partire dal 1942 la Mondadori inizi\u00f2 la pubblicazione dell\"opera omnia\" di Giuseppe Ungaretti, intitolata \"Vita di un uomo\". Nello stesso anno si aggiudica i diritti di Salvatore Quasimodo. La sua prima raccolta pubblicata con Mondadori \u00e8 \"Ed \u00e8 subito sera\" (contenente la celeberrima poesia ed altri componimenti scritti nei sei anni precedenti), che appare nella collana \"Lo specchio\", dedicata alla poesia. Nel periodo della seconda guerra mondiale, per sottrarsi al rischio dei bombardamenti, le redazioni e la sede vengono trasferite ad Arona, sul Lago Maggiore, a pochi chilometri dalla villa di Meina dove abitava Arnoldo. Dopo l'8 settembre 1943 (armistizio tra Italia e Alleati e conseguente invasione dell'esercito nazista) l'editore decide di trasferirsi clandestinamente in Svizzera, seguito sia da Andreina che dai figli. Dal paese alpino pot\u00e9 continuare a tenere i contatti con gli agenti e gli autori stranieri (prevalentemente statunitensi).\nNell'aprile del 1944 la gestione dell'azienda venne commissariata dalla Repubblica sociale italiana.\nDal secondo dopoguerra agli anni sessanta.\nNel secondo dopoguerra, superata la fase di assestamento, una delle principali iniziative editoriali della Mondadori \u00e8 la creazione di una collana di libri che proponga \"bei libri\" ad un prezzo contenuto, settore all'epoca scoperto. Nel 1948 nasce cos\u00ec la Biblioteca Moderna Mondadori, che punta ad allargare il bacino dei lettori, rivolgendosi soprattutto al pubblico giovane. Intanto la collana dei \"Gialli\" conosce un successo senza precedenti: nel periodo 1946-1949 vengono stampate 1.377.222 copie.\nSul versante dei periodici escono \"Confidenze\" e \"Bolero Film\". Nel 1950 Mondadori rientra nel settore dei settimanali d'informazione, dove non \u00e8 pi\u00f9 presente dal 1943, quando aveva sospeso \"Tempo\". La nuova rotativa a rotocalco permette di realizzare pagine illustrate di grande qualit\u00e0. \u00c8 cos\u00ec che appare \"Epoca\": viene lanciata nell'ottobre 1950 con lo slogan \u00abIl settimanale della famiglia italiana\u00bb e una tiratura di 300.000 copie. Il settimanale, che importa in Italia il modello americano di fotogiornalismo, \u00e8 curato a livello grafico da Bruno Munari e diretto da Alberto Mondadori. Oltre a distinguersi per la raffinatezza dell'impianto grafico, \"Epoca\" vanta tra le sue collaborazioni alcune delle pi\u00f9 importanti firme del panorama giornalistico italiano del tempo: Cesare Zavattini, Elio Vittorini, Giovanni Spadolini e pi\u00f9 tardi anche Indro Montanelli. Seguiranno poi i mensili \"Arianna\" (che verr\u00e0 chiuso nel 1972) e \"Storia Illustrata\" (1956-2000). Tra il 1950 e il 1960 il settore periodici moltiplic\u00f2 per cinque volte il proprio valore, con un conseguente incremento del fatturato pubblicitario.\nIn questo periodo inizia anche la pubblicazione di altre importanti collane fra cui \"I libri del pavone\" e \"Il bosco\". Nel 1952 inizia la pubblicazione de \"I romanzi di Urania\", una collana di romanzi di fantascienza, tuttora pubblicata, che ha contribuito in maniera sostanziale alla diffusione di questo genere letterario in Italia. Il primo romanzo pubblicato \u00e8 \"Le sabbie di Marte\" di Arthur Clarke. Nel 1954 nasce la prima catena di librerie (Mondadori per voi); \u00e8 invece del 1960 la creazione del Club degli Editori, primo esempio di organizzazione per la vendita di libri per corrispondenza.\nNel 1958 Mondadori fonda la casa editrice Il Saggiatore, con l'obiettivo di entrare nel difficile mercato dell'editoria colta. Intanto la casa madre \u00e8 impegnata nella fondazione di dieci nuove collane. Viene disegnato un nuovo organigramma per la direzione dei vari settori dell'editoria (narrativa italiana, narrativa straniera, poesia e saggistica). Al vertice delle direzioni viene posto Vittorio Sereni con la carica di \"direttore letterario\" (rimarr\u00e0 in Mondadori dal 1958 al 1975). Collaborano con Sereni: Niccol\u00f2 Gallo, direttore delle collane di narrativa italiana (dal 1959 al 1971), ed Elio Vittorini, direttore delle collane straniere (nel 1960 assunse la direzione della collana Medusa). Sereni porta in Mondadori Vasco Pratolini, Carlo Bernari, Giovanni Arpino e Mario Tobino; inoltre valorizza le opere di due grandi scrittori gi\u00e0 conosciuti dal pubblico mondadoriano, quali Mario Soldati e Aldo Palazzeschi, che rafforzano la collana di narrativa italiana.\nPanorama e gli Oscar Mondadori.\nQualche anno pi\u00f9 tardi, nel 1962, Mondadori pubblica \"Panorama\". Il periodico, preceduto da cinque numeri zero, nasce come mensile d'informazione il cui fondatore e direttore \u00e8 Nantas Salvalaggio. Nei primi anni la rivista ottiene un tiepido riscontro, sar\u00e0 poi sotto la guida del direttore Lamberto Sechi che, ispirandosi alla formula editoriale di \"Time\" e \"Newsweek\", lo trasformer\u00e0 in periodico di attualit\u00e0 raggiungendo i favori di pubblico e pubblicit\u00e0. Nel 1963 la casa editrice entra nel mercato delle enciclopedie con l\"Enciclopedia della Scienza e della Tecnica\", diretta da Edgardo Macorini e con il contributo di scienziati ed esperti italiani e stranieri.\nNel 1965 \u00e8 la prima casa editrice a lanciare una collana di libri tascabili nelle edicole, gli \"Oscar Mondadori\": un esperimento che avr\u00e0 un enorme successo e che sar\u00e0 imitato da molti editori. L'obiettivo della collana era quello di raggiungere quel pubblico poco abituato all'acquisto in libreria. Il primo romanzo pubblicato con questa formula fu \"Addio alle armi\" di Ernest Hemingway, che riscontr\u00f2 subito grandi risultati in termini di copie vendute. Il periodo di grande espansione porta la Mondadori a diventare, nel decennio '60, il primo gruppo editoriale italiano nel settore librario e la 46\u00aa societ\u00e0 italiana per fatturato complessivo.\nLa nuova sede progettata da Oscar Niemeyer.\nVerso la met\u00e0 degli anni sessanta l'espansione della casa editrice rende necessario il trasferimento in nuovi uffici, visto che quelli di via Bianca di Savoia a Milano, anche a causa della localizzazione molto centrale, sono difficilmente ampliabili. Arnoldo e Giorgio Mondadori valutano molti progetti, ma nessuno convincer\u00e0 fino in fondo i due manager. \u00c8 invece nel corso di un viaggio in Sudamerica che Giorgio Mondadori resta letteralmente folgorato dal palazzo del ministero degli Esteri a Brasilia, in Brasile: Itamaraty, il palazzo degli archi, realizzato dall'architetto Oscar Niemeyer. Matura cos\u00ec la decisione di affidare a questi anche la progettazione della nuova sede della casa editrice che, tra il 1967 e il 1968, acquista un'area di oltre 166\u00a0000 metri quadrati nel comune di Segrate, alle porte di Milano. Il progetto definitivo \u00e8 datato 1970, anno nel quale il consiglio di amministrazione della societ\u00e0 decide di vendere alle Assicurazioni Generali il terreno di Segrate: il palazzo di Niemeyer sar\u00e0 dunque realizzato a spese di Generali, che lo concederanno poi in affitto a Mondadori. Con questa operazione Giorgio Mondadori ottiene il duplice risultato di non impegnare i conti dell'azienda, senza rinunciare per\u00f2 a un'opera di grande impatto. La costruzione inizia nel 1971, mentre il trasferimento dell'azienda nei nuovi uffici \u00e8 datato gennaio 1975.\nDal 1968 al 1991.\nNel 1968 il fondatore Arnoldo Mondadori nomina suo successore alla presidenza il figlio Giorgio (l'altro figlio, Alberto, ha deciso di dedicarsi alla sua creatura, il Saggiatore). Mario Formenton, marito della figlia Cristina, \u00e8 nominato vicepresidente e amministratore delegato; Sergio Polillo \u00e8 il direttore generale del settore editoriale (dal 1974 direttore generale \"tout court\"). Sempre nel 1968 Bob Noorda ridisegna il logo aziendale concependo la grande \"A\" rossa che ancora oggi contraddistingue il marchio. L'anno successivo vede la luce un nuovo progetto editoriale di Mondadori, la collana \"I Meridiani\", che ha lo scopo di raccogliere in un solo volume gli scrittori pi\u00f9 significativi di tutti i tempi e di tutte le letterature. Ai classici antichi e moderni, si affianca la letteratura del Novecento. La collana, diretta da Vittorio Sereni (vedi \"supra\"), viene inaugurata con Giuseppe Ungaretti. Vengono pubblicati 256 titoli dedicati a 172 autori nei primi quarant'anni di vita della collana.\nNel corso degli anni settanta la Mondadori acquisisce la struttura definitiva di grande gruppo multimediale. La produzione libraria si estende alle grandi opere cos\u00ec come alle edizioni economiche. L'attenzione al mercato e alla profittabilit\u00e0 \u00e8 all'origine anche di alcuni errori: la casa rifiuta la pubblicazione di nuovi autori come Wilbur Smith, Stephen King e Mario Puzo. Anche il catalogo dei periodici si espande in diversi settori: economico (\"Espansione\"); domestico (\"Casaviva\", \"Guida Cucina\", \"Guida Maglia\"; \"Guida tv\"); per ragazzi (\"Centocose\", \"Dolly\", \"Barbie\" \u2013 \"Topolino\" \u00e8 leader nel segmento con 500.000 copie); femminili (\"Donna Pi\u00f9\"); maschili (\"Il Fotografo\"); culturali (i trimestrali \"Nuovi Argomenti\" e \"Prometeo\"). Nel 1976 grazie ad una joint venture con il Gruppo Editoriale L'Espresso nasce il quotidiano \"la Repubblica\". Nel 1977 Giorgio Mondadori lascia il gruppo: poco tempo prima egli era stato messo in minoranza dalle due sorelle che unirono le loro quote. La presidenza della Mondadori passa a Mario Formenton.\nAlla fine degli anni settanta fa la sua breve comparsa un particolare tipo di stampa: il Bilibro animato. Nel 1980 una joint venture con la canadese Harlequin Enterprises porta alla nascita di Harlequin Mondadori, che tratta esclusivamente narrativa femminile. Dal 1980 al 2015 la casa editrice pubblica in Italia la collana \"Harmony\", leader nel mercato dei romanzi rosa. Nel 1982 firma un contratto con Enzo Biagi il quale pubblicher\u00e0 per cinque anni i suoi libri (il primo \u00e8 \"1935 e dintorni\"), per poi tornare alla Rizzoli. Nello stesso anno la Mondadori lancia la propria rete televisiva, Rete 4 (Mondadori aveva fondato una concessionaria gi\u00e0 nel 1979, la GPE - Telemond) ma non si ottengono i risultati attesi e nel 1984 la rete viene ceduta alla Fininvest. La cessione per\u00f2 non copre le perdite. Per la prima volta dai tempi di Borletti, il gruppo accetta l'ingresso nell'azionariato di capitali provenienti da ambienti industriali e finanziari estranei al mondo dell'editoria. Nel 1987 scompare a causa di una malattia il presidente Mario Formenton, artefice del rilancio dell'azienda dopo la sfortunata avventura nel mondo della televisione commerciale.\nA cavallo fra gli anni ottanta e novanta, la CIR di De Benedetti e la Fininvest di Berlusconi si contendono la propriet\u00e0 della Mondadori: per dirimere la questione si affidano ad un arbitrato super partes; il conseguente lodo arbitrale, depositato il 20 giugno 1990, d\u00e0 ragione a De Benedetti, ma Berlusconi impugna il lodo dinanzi alla Corte di Appello di Roma che il 24 gennaio 1991 lo annulla, riassegnando la Mondadori alla Fininvest. Successivamente, nel 2007 la Cassazione stabilir\u00e0 che quella sentenza era stata viziata dalla corruzione del giudice Vittorio Metta da parte di Cesare Previti. La successiva divisione dei valori materiali ed immateriali sollecitata da Carlo Caracciolo ed intermediata tra le parti da Giuseppe Ciarrapico assegner\u00e0 definitivamente: \nNegli anni 1988 e 1989 i libri pubblicati nella collana degli Oscar toccano il vertice di 7 milioni di copie vendute. Nello stesso periodo viene pubblicata l'edizione italiana del libro \"I versi satanici\" di Salman Rushdie, per il quale lo scrittore inglese viene minacciato di morte. Anche la Mondadori entra nel mirino della \"fatw\u0101\" lanciata contro lo scrittore: il 3 luglio 1991 il traduttore italiano del libro, Ettore Capriolo, \u00e8 ferito da un facinoroso nella sua casa a Milano.\nAnni novanta.\nL'azienda nel 1991 entra a far parte del gruppo Fininvest, che ne \u00e8 diventato azionista di maggioranza (53,06%). Nel 1994 pubblic\u00f2 un saggio riguardante la mafia dal titolo \"L'Europa dei padrini (L'Europe des parrains\"), del giornalista Fabrizio Calvi il quale riportava anche alcune inchieste della Criminalpol del 1984 sui rapporti dell'entourage di Berlusconi con il boss Vittorio Mangano. L'edizione italiana edita dalla Mondadori non presenta i riferimenti a Berlusconi e al boss mafioso, all'epoca fattore nella residenza di Arcore di Berlusconi. Nel 1995 inizia la collaborazione di Renata Colorni il quale dirige dapprima le collane \"I Classici\" e \"I Meridiani\" e, successivamente, l'intero settore dell'editoria letteraria.\nAnni 2000.\nDall'inizio degli anni 2000 l'espansione dell'azienda e il conseguente aumento del personale richiede l'utilizzo di sedi distaccate a Segrate-Milano Oltre, mentre la sede della ex SIlvio Berlusconi Editore in Corso Europa a Milano viene ceduta. Mondadori \u00e8 uno dei primi editori a entrare nel mercato degli ebook e nel 2000 viene siglato un accordo con la Microsoft Corporation per la creazione del primo sito italiano per la vendita dei libri elettronici. Nel 2012 le case editrici del Gruppo Mondadori lanciano collane di libri solo in versione elettronica.\nIl 13 dicembre 2002 muore a Milano, dopo una lunga malattia, Leonardo Mondadori, nipote del fondatore Arnoldo, entrato nel gruppo editoriale subito dopo la laurea, nel 1972, ne era stato vicepresidente dal 1982 al 1991 e poi presidente dal 1991 fino alla morte. Il suo successore alla presidenza del gruppo \u00e8 Marina Berlusconi. L'organigramma del 2003, dopo la presidente, \u00e8 cos\u00ec composto: Maurizio Costa \u00e8 vicepresidente e amministratore delegato, mentre il Cda \u00e8 composto da 14 membri: Marina Berlusconi, Francesco Barbaro, Pier Silvio Berlusconi, Pasquale Cannatelli, Fedele Confalonieri, Maurizio Costa, Bruno Ermolli, Martina Mondadori, Roberto Poli, Giovanni Puerari, Mario Resca e Marco Spadacini.\nNel 2004 viene lanciata la prima edizione internazionale del settimanale \"Grazia\" in Bulgaria e attraverso accordi di licensing o joint venture locali, la Mondadori crea negli anni una vera e propria rete di testate femminili basato sul marchio della storica rivista di moda. Il \u00abGrazia International Network\u00bb si espande in Gran Bretagna e negli Emirati Arabi (2005), in Serbia e Croazia (2006), in Russia e Paesi Bassi (2007), in India (2008), in Francia, Cina, Thailandia e Indonesia (2009), in Germania e Bahrein (2010), in Bosnia ed Erzegovina (2011), in Sudafrica, Polonia e Slovenia (2012), per finire con Spagna, Corea, Messico e Albania nel 2013. Alcuni lanci non hanno il successo atteso e le edizioni internazionali in Grecia e Australia vengono chiuse dopo pochi anni. Nel 2020 nasce \"Grazia USA\" grazie all'accordo con Pantheon Media Group. La direzione editoriale del Grazia International Network \u00e8 affidata a Carla Vanni, nota giornalista del settore, per molti anni direttore dell'edizione italiana dello stesso settimanale. L'espansione dell'attivit\u00e0 internazionale ha portato alla nascita della controllata \u00abMondadori International Business\u00bb, che gestisce le attivit\u00e0 internazionali, compreso il licensing di altre riviste come \"Casaviva\", \"Interni\", \"Flair\", \"Sale &amp; Pepe\" e \"Icon\".\nNel gennaio del 2005 la Mondadori acquista l'emittente radiofonica Radio 101 One-O-One, tramite Monradio S.r.l., trasformandola in R101, acquistando anche il 10% della societ\u00e0 Rock FM S.r.l. Nell'agosto del 2006 ottiene il controllo della filiale francese (Emap France) del gruppo editoriale inglese EMAP plc. per 545 milioni di euro, rinominandola poi Mondadori France. La quota di mercato detenuta dalla societ\u00e0 nella stampa periodica \u00e8 considerata la terza per dimensione nel paese. Oltre a controllare alcune case editrici, pubblica alcuni libri insieme con la Rai Eri.\nIl 2007 \u00e8 l'anno in cui ricorre il centenario della casa editrice e la Mondadori viene definita dal Presidente della Repubblica Giorgio Napolitano, in visita alla sede di Segrate, \"patrimonio di tutto il paese\". Il 13 luglio 2007, la II sezione penale della Corte di cassazione rese definitiva la condanna a un anno e sei mesi per Cesare Previti e ad altri imputati; questa sentenza stabil\u00ec in modo definitivo che la sentenza del 14 gennaio del 1991 con cui la Corte d'appello di Roma annullava il lodo arbitrale - che assegnava la maggioranza alla cordata che faceva riferimento a Carlo De Benedetti - fu frutto di corruzione.\nNel novembre del 2008 Mondadori vende l'80% del capitale di Mondadori Printing S.p.A. (societ\u00e0 in cui erano concentrate le attivit\u00e0 della divisione grafica e di stampa) al Gruppo Pozzoni e nel gennaio 2012 viene acquisito dal Gruppo Pozzoni il rimanente 20% del capitale. Nell'aprile 2012 Mondadori Printing S.p.A. ha acquistato dalla Pozzoni S.p.A. il ramo d'azienda Elcograf e Datamill. A dicembre 2012 viene rimossa la vecchia insegna Mondadori Printing dagli stabilimenti di Verona, a testimoniare il cambio definitivo di propriet\u00e0 e gestione.\nAnni 2010.\nDa gennaio 2010 le attivit\u00e0 della divisione libri del Gruppo Mondadori vengono presidiate da due nuove direzioni generali: editoria \"Trade\", specializzata in libri di narrativa e saggistica pubblicati da Mondadori, Einaudi, Piemme e Sperling, ed editoria \"di Creazione\", specializzata in libri progettati internamente come quelli scolastici, d'arte e illustrati pubblicati da Mondadori Education ed Electa.\nNel 2010 l'azienda crea il Comitato di sostenibilit\u00e0 con lo scopo di individuare le linee di sviluppo della strategia di responsabilit\u00e0 sociale d'impresa (Csr) e di redigere una versione sperimentale a uso interno del Bilancio di sostenibilit\u00e0. La prima versione pubblica esce nel 2012 (Bilancio di sostenibilit\u00e0 2011), cui seguono gli aggiornamenti annuali. Sempre nel 2012 viene creata una sezione \u00abSostenibilit\u00e0\u00bb sul sito istituzionale, che si classifica al 17\u00ba posto nella graduatoria \"Csr Online Award\" (Premio online sulla responsabilit\u00e0 sociale d'impresa) 2012 e al 15\u00b0 nell'edizione successiva, prima tra le societ\u00e0 quotate italiane del settore comunicazione.\nNel luglio del 2012 viene annunciato l'accordo con la societ\u00e0 canadese Kobo (del gruppo giapponese Rakuten) in base al quale Mondadori distribuir\u00e0 sul mercato italiano gli e-reader e i tablet della famiglia Kobo, caratterizzati dalla capacit\u00e0 di leggere e-book in qualsiasi formato (aperto) e quindi non vincolati a uno specifico fornitore. In base all'accordo l'intero catalogo elettronico di Mondadori viene unito a quello mondiale di Kobo, all'interno del sito http://www.kobobooks.com. Dopo qualche settimana l'e-store di Mondadori, Bol.it, viene trasformato in InMondadori.it e agganciato alla piattaforma Kobo.\nLa trasformazione da Bol.it a InMondadori non riguarda solo gli spazi virtuali, visto che da settembre 2012 anche molti negozi fisici Mondadori cambiano insegna per diventare InMondadori.\nNell'ottobre 2012 Gruner+Jahr/Mondadori (joint venture Mondadori-Bertelsmann) annuncia la chiusura di Focus Extra, Focus Domande e Risposte, Focus Brain Trainer, Wars, Biografie, Jack, Geo e Focus Wild (queste ultime due verranno invece continuate) con 60 esuberi (su 120 dipendenti); la vicenda si chiude nel gennaio del 2013, quando viene firmato l'accordo sullo stato di crisi alla Gruner+Jahr/Mondadori, approvato all'unanimit\u00e0 dall'assemblea dei giornalisti della casa editrice.\nUn caso controverso riguarda il libro \"Imprimatur\" scritto da Rita Monaldi e Francesco Sorti. Gli autori denunciarono infatti un presunto boicottaggio da parte delle case editrici italiane: avrebbero evitato di pubblicarlo nuovamente \u2013 nonostante il successo conseguito \u2013 a causa di una supposta pressione del Vaticano che non avrebbe gradito la divulgazione di fatti storici riguardanti le trame di papa Innocenzo XI.\nNel 2013 si dimette l'amministratore delegato Maurizio Costa, per 16 anni alla guida dell'azienda, e gli subentra Ernesto Mauri, gi\u00e0 presidente e direttore generale di Mondadori France e della divisione periodici del Gruppo. I primi mesi del 2013 sono caratterizzati da operazioni sui periodici: alcune testate vengono chiuse o cedute (\"Casa Viva\", \"Ville e Giardini\", \"Panorama Travel\", \"Men's Health\"), poi avviene il rilancio di alcuni marchi (\"Chi\", \"Donna Moderna\", \"Tu Style\", \"Grazia\"). L'area digitale del Gruppo riparte da nomi nuovi che arrivano dal mondo di Internet e dei media digitali: Federico Rampolla viene nominato responsabile dell'area Innovazione digitale. L'11 marzo 2014 la Mondadori annuncia l'acquisizione di anobii.com, rete sociale dedicata ai libri, fondata da Greg Sung nel 2005, alla data uno dei maggiori social network verticali dedicato agli appassionati della lettura. Nel novembre dello stesso anno il gruppo di Segrate riunisce tutti i suoi marchi librari in una societ\u00e0 per azioni, \u00abMondadori Libri S.p.A.\u00bb, che da gennaio 2015 ha come vice presidente Gian Arturo Ferrari (presidente \u00e8 Ernesto Mauri). La nuova societ\u00e0 controlla le partecipazioni nelle case editrici del Gruppo attive nei settori commercio, arte e scolastica (Edizioni Piemme (100%), Giulio Einaudi editore (100%), Mondadori Education (100%), Mondadori Electa (100%), Sperling &amp; Kupfer Editori (100%), Harlequin Mondadori (50%)) e nella societ\u00e0 di distribuzione Mach 2 Libri (34,91%).\nIl 1\u00ba luglio 2015 il Gruppo Mondadori annuncia l'acquisizione del restante 50% della joint venture con Gruner und Jahr. Al posto della societ\u00e0 mista nasce la S.p.A. \u00abMondadori Scienza\u00bb. Successivamente la casa editrice effettua due dismissioni: cede l'80% di Monradio, cui fa capo l'emittente radiofonica Radio 101, poi cede il 50% della joint venture con Harlequin. Tali operazioni servono a raccogliere parte del capitale necessario per effettuare un'operazione di acquisizione del valore di oltre 127 milioni di euro: il 5 ottobre 2015, infatti, la Mondadori rileva da RCS MediaGroup la controllata \u00abRCS Libri\u00bb (tranne il marchio Adelphi). Con questa operazione, la Mondadori diventa la prima casa editrice italiana per fatturato; inoltre, secondo uno studio di Mediobanca, diventa il primo operatore nell'editoria libraria (con il 38% del mercato) e il primo operatore nel settore periodici (31% del mercato).\nL'Autorit\u00e0 garante della concorrenza e del mercato (AGCM) avvia un'istruttoria che si conclude nel marzo 2016. La Mondadori deve cedere la Bompiani e la quota posseduta in Marsilio. L'Autorit\u00e0 inoltre approva dieci misure volte a stimolare la concorrenza sia nel settore editoriale che nel settore della distribuzione (pronunciamento del 23 marzo 2016). Dopo aver ottenuto l'autorizzazione dell'autorit\u00e0 regolatoria, il 14 aprile 2016 l'acquisizione \u00e8 finalizzata. \u00abRCS Libri\u00bb, rinominata \u00abRizzoli Libri\u00bb, viene incorporata in \u00abMondadori Libri S.p.A.\u00bb. Nuovo presidente \u00e8 Gian Arturo Ferrari (vicepresidente del gruppo). In adempimento delle decisioni dell'Antitrust, segue la cessione della partecipazione in Marsilio Editori a GEM (societ\u00e0 della famiglia De Michelis) e quella della Bompiani alla casa editrice Giunti.\nNel resto dell'anno 2016, Mondadori acquisisce Banzai Media Holding, ovvero l'insieme dei siti web tematici di Banzai, tra i quali AndroidWorld.it, SmartWorld.it, MobileWorld.it, AlterVista, PianetaDonna, Giallo Zafferano, Studenti, Mypersonaltrainer e SoldiOnline.\nLe dismissioni del 2018-19.\nIl 2018 \u00e8 un anno caratterizzato da una serie di operazioni che portano il gruppo Mondadori a concentrarsi sulle attivit\u00e0 librarie e a rivedere completamente l'approccio con il settore della produzione di contenuti, sia nel settore dei software gestionali sia nella produzione giornalistica di notizie. Agli inizi di maggio del 2018 viene annunciata la cessione di Inthera ad Hci Holding: costituita nemmeno due anni prima, Inthera avrebbe dovuto rappresentare l'area del Gruppo specializzata in \"strategia, progettazione e sviluppo di soluzioni di marketing data-driven\". Nello stesso periodo il Gruppo Mondadori avvia una trattativa con il Gruppo European Network per la cessione dei periodici Tustyle e Confidenze, operazione che viene poi bloccata da un sopraggiunto accordo sindacale con i giornalisti del Gruppo, che prevede una consistente riduzione degli stipendi e il ricorso a contratti di solidariet\u00e0. In data 1\u00ba novembre 2018 il settimanale \u00abPanorama\u00bb viene ceduto alla societ\u00e0 editrice del quotidiano \u00abLa Verit\u00e0\u00bb di Maurizio Belpietro: l'operazione viene preceduta da una lunga trattativa sindacale con i giornalisti della storica testata.\nNell'aprile 2019 viene ceduta Mondadori France, societ\u00e0 francese del gruppo che pubblica unicamente periodici, a Reworld Media. \nAlla fine dello stesso anno avviene la cessione di altri cinque periodici a Maurizio Belpietro: Confidenze, Cucina Moderna, Sale &amp; Pepe, Starbene e TuStyle. Viene creata una nuova societ\u00e0, \u00abStile Italia Edizioni\u00bb (75% Belpietro, 25% Mondadori).\nAnni 2020.\nNel 2021 il Gruppo Mondadori finalizza l'acquisizione della casa editrice De Agostini Scuola. Il marchio si affianca a Mondadori Education e Rizzoli Education. Con l'operazione il Gruppo diventa il primo operatore italiano nel mercato dell'editoria scolastica.\nPrincipali collane.\nCollane per le edicole\nCollane Ragazzi\nCollane libri economici\nCollane di e-book\nAltre collane\nPeriodici pubblicati in Italia.\nCedute:\nInformazioni finanziarie.\nTabella con confronto dei principali dati finanziari di Mondadori del periodo 2007-2017\nAzionariato.\nL'azionariato comunicato alla Consob \u00e8 il seguente:\nArchivio e biblioteca.\nL'archivio storico Arnoldo Mondadori Editore (AME) e la Biblioteca storica della casa editrice sono conservati a Milano dalla Fondazione Arnoldo e Alberto Mondadori."}
{"id": "1299390", "revid": "21880", "url": "https://it.wikipedia.org/wiki?curid=1299390", "title": "Sandersonia aurantica", "text": ""}
{"id": "1299393", "revid": "10369", "url": "https://it.wikipedia.org/wiki?curid=1299393", "title": "Iura in re aliena", "text": ""}
{"id": "1299394", "revid": "1516087", "url": "https://it.wikipedia.org/wiki?curid=1299394", "title": "TG2 Motori", "text": "TG2 Motori \u00e8 una rubrica del TG2 che si occupa di motori, nata il 21 settembre 1997, condotta da Maria Leitner e curata da Rocco Tolfa.\nIl programma va in onda ogni domenica alle 13:30 e, fino al 2007, anche in replica nel palinsesto invernale ogni luned\u00ec all'interno del TG2 delle 10:00 (nel palinsesto estivo spostato alle 10:15), in seguito verranno incorporati i servizi nella rubrica \"Punto.it\" (l'attuale \"TG2 Lavori in corso\").\nDurante l'estate la rubrica \u00e8 priva di conduzione e composta solo dai servizi andati in onda nel corso della stagione precedente."}
{"id": "1299398", "revid": "53508", "url": "https://it.wikipedia.org/wiki?curid=1299398", "title": "Stile moresco", "text": "Per stile moresco si intende un tipo di arte islamica sviluppatasi tra la fine dell'XI secolo e la fine del XV nell'area del Mediterraneo occidentale, in particolare Spagna (al-Andalus) e Maghreb. Tale stile nacque dalle reciproche influenze artistiche siriaco-musulmane, giunte a Cordova grazie agli Omayyadi, stemperate nell'austerit\u00e0 delle arti e culture berbero-musulmane tipiche delle dinastie africane degli Almoravidi e degli Almohadi con venature di culture classiche romane e visigotiche dell'Andalusia.\nIl nome deriva dal termine \"Moros\" con cui si indicavano in Spagna gli invasori musulmani di provenienza nordafricana (detti anche \"Mori\").\nDal punto di vista architettonico, lo stile moresco si caratterizza per le sue linee severe ed essenziali, dalle chiare volumetrie e semplici piante. Comune \u00e8 l'uso di cupole formate da archi intrecciati, di ornati ricchi e raffinati realizzati in stucco o gesso modellato o dipinto e dorato, di mosaici in ceramica, di bassissimi rilievi scolpiti e motivi geometrici o vegetali, di sobrie decorazioni architettoniche. Caratterizzante lo stile moresco \u00e8 anche l'uso intenso di ceramiche a lustro (prodotte dai \"mori\" presenti in Spagna), solitamente decorate con raffinati disegni e colorate principalmente in blu e oro. Altro tratto caratteristico \u00e8 l'uso costante del capitello, che prende spunto da un modello romano.\nVolgarmente si dice \"moresco\" lo stile di abitazioni genericamente tinte di bianco a calce, con intonaco grezzo, coperture poco squadrate, inserti di ceramiche colorate."}
{"id": "1299399", "revid": "729019", "url": "https://it.wikipedia.org/wiki?curid=1299399", "title": "The Unrecoupable One Man Bandit", "text": "The Unrecoupable One Man Bandit \u00e8 il 6\u00ba album di studio del cantante anglo-irlandese Boy George.\nIl disco.\nL'album fu registrato per lo pi\u00f9 tra gennaio e febbraio del 1996 (un solo brano \u00e8 stato registrato a giugno dello stesso anno), ma pubblicato, dalla piccola etichetta Back Door Records, soltanto tre anni dopo, nel 1999, su insistente richiesta dei fan, desiderosi di ascoltare le dieci tracce, per lo pi\u00f9 presentate dal vivo, durante il tour successivo al 5\u00ba album dell'artista, \"Cheapness and Beauty\", di cui questo lavoro costituisce il s\u00e9guito ideale. Dopo la pubblicazione di \"Cheapness and Beauty\", nel 1995, che aveva spaccato la critica, per via della curiosa miscela di pezzi punk rock molto tirati con sentite ballate acustiche, la Virgin, storica casa discografica sia del solista che del gruppo dei Culture Club, non solo si era rifiutata di farne uscire il sequel, che avrebbe dovuto intitolarsi \"Too Spooky\", sulla falsariga di una delle canzoni presenti anche qui, \"Spooky Truth\", ma aveva addirittura liquidato l'artista, i cui gusti eccessivamente eclettici non si sposavano affatto con la politica acchiappa-classifiche perseguita dalla maggior parte delle etichette. Cos\u00ec, dopo aver presentato, una dopo l'altra, le varie tracce, dal vivo o in altre occasioni, Boy George e il fedele collaboratore John Themis registrano, nel 1996, venti pezzi, per lo pi\u00f9 in versione demo o comunque privi di missaggio, che vengono momentaneamente messi da parte.\nA causa della continua richiesta dei fan, alla fine, nel 1999, George decide di far uscire almeno un primo volume, contenente 10 brani, intitolato appunto \"The Unrecoupable One Man Bandit\" e sottotitolato \u00abVolume 1\u00bb, anche se, per ora, il disco sembra aver segu\u00ecto le orme di un suo illustre predecessore, vale a dire quello sfortunato \"Listen Without Prejudice Volume 1\", pubblicato da George Michael, nel 1991, a cui non fece mai s\u00e9guito alcun \u00abVolume 2\u00bb. Nell'esiguo libretto che accompagna il CD, oltre a delle brevi note, in cui si spiega l'origine delle varie canzoni, e agli immancabili Credits, l'autore spiega che \"questo album \u00e8 per tutti i fan che mi hanno dato il tormento affinch\u00e9 pubblicassi queste tracce, alcune delle quali sono in forma di demo, altre sono missate ed altre no, il disco non \u00e8 diretto alle classifiche, ma \u00e8 invece la prima parte di una serie di CD diretti ai fan pi\u00f9 fedeli\". Boy specifica, inoltre, di sapere benissimo \"che ci sono altre canzoni che avete richiesto, ma per quelle dovrete aspettare\", riferendosi chiaramente al secondo volume ancora oggi inedito (ma di cui, per un breve periodo, sono comparsi i testi integrali sulla pagina letteraria ufficiale del solista, del gruppo e di progetti correlati, \"Lyrically Speaking\", poi rimossi, quando \u00e8 risultato chiaro che, almeno per un lungo periodo, i dieci brani non sarebbero stati disponibili).\nDescrizione delle tracce.\nSegue ora una breve descrizione di ciascuna delle dieci tracce che compongono l'album.\n\u00c8 stata scritta durante il tour statunitense di \"Cheapness and Beauty\", nel 1995, in risposta alla politica del presidente Bill Clinton, denominata \u00abDon't ask, don't tell\u00bb (\"Non fare domande, non fare rivelazioni\"), riguardo agli omosessuali sotto le armi. Boy George e John Themis l'hanno scritta sul pullman affittato per il tour e l'hanno eseguita, con il resto della band, in versione acustica, la sera stessa. Scrive George: \"Il pubblico americano ha davvero compreso il messaggio e ha letteralmente fatto crollare i teatri. Ad essere sinceri, non riesco proprio a capire perch\u00e9 un qualsiasi gay o una qualsiasi lesbica dovrebbero volere aderire alla questione: puzza di squallida assimilazione.\"\nRiguarda un'antica e ridicola rivalit\u00e0 tra Boy George e Steve Strange, un tempo proprietario di un noto club (in cui \u00e8 ambientato il musical \"Taboo\") e cantante con il gruppo anni ottanta dei Visage, autori del tormentone synthpop dell'epoca \"Fade To Grey\". George era piuttosto geloso del fatto che Strange avesse ottenuto successo con un singolo prima di lui, ma naturalmente, come ha dichiarato di recente, \"si tratta di acqua passata, di una storia ormai digerita\". Da questo ha origine il verso: \u00abForgive the hateful things I say and do, 'cause I do\u00bb (\"Perdona le cose odiose che dico e che faccio, perch\u00e9 le dico e le faccio davvero\"). \"Mr Strange\" \u00e8 una delle canzoni che dovevano far parte del s\u00e9guito di \"Cheapness and Beauty\", progetto abbandonato dopo aver rotto con la Virgin nel 1995.\n\u00c8 un tributo a tutte le drag queens, a tutte le persone che hanno cambiato sesso e a tutte quelle di sesso indefinibile. Come ha affermato il cantante stesso: \"Conosco cos\u00ec tanti \u00abUomini-Con-Le-Tette\u00bb e cos\u00ec tante \u00abDonne-Con-Il-Pisello\u00bb, tutte persone favolose, per le quali volevo scrivere un inno\". Anche \"She Was Never He\" \u00e8 stata scritta \"on the road\", nel 1995, e ricorda molto il David Bowie del periodo \"Hunky Dory\". Natasha e Jodie, due dei vari nomi citati nel testo, sono amiche di Boy George e, sempre a detta sua, \"le pi\u00f9 convincenti amiche del tipo \u00abtaglia e ricuci\u00bb che io conosca\".\nSuona come una delle prime canzoni dei Culture Club. George ha pi\u00f9 volte pensato di eliminare il verso che si riferisce a Madonna, ma poich\u00e9 in un certo senso lo divertiva, alla fine ha deciso di lasciarlo nel testo. Intervistato sull'origine del brano, l'autore ha dichiarato di non ricordare assolutamente da dove nasce \"questo gioiellino pop\", ma che, sempre secondo lui, \"possiede una certa dolce onest\u00e0 nel suo sviluppo\".\nRiguarda la presa di coscienza quando una relazione \u00e8 destinata a finire, realizzazione da cui deriva il verso: \u00abThere's no use denying we could write the ending now\u00bb (\"\u00c8 inutile negare il fatto che potremmo scrivere la parola 'fine' proprio adesso\"). Il brano \u00e8 un duetto con l'amica e collega Eve Gallagher, che compare appunto come \"special guest\" nella traccia vocale. Secondo moltissime persone, le voci dei due sarebbero molto simili, cosa che Boy George non ha mai confermato, fino alla registrazione di questa traccia, dove, secondo lui, sarebbe molto difficile distinguerle, \"finch\u00e9 lei non tira fuori uno dei suoi urli che sfidano le leggi di gravit\u00e0\". Il missaggio di \"Spooky Truth\" (che, tra l'altro, avrebbe dovuto dare, almeno in parte, il titolo al s\u00e9guito dell'album del 1995, il cui titolo previsto era, appunto, \"Too Spooky\") non \u00e8 mai stato terminato, per cui la traccia ha un \"sound\" molto grezzo. Sempre a detta del cantante, il brano \"sarebbe una grande canzone per Cher\".\nLa parola \u00abMaya\u00bb significa \"magia\" in greco, ma anche \"materialismo\" in ind\u00f9. Se non si possiede alcun credo spirituale e si vive una vita di edonismo, allora si \u00e8 \u00abin maya\u00bb Gli ind\u00f9 credono che ci si dovrebbe distaccare dalla vita e dalle persone che si amano, ma, afferma Boy George: \"Per quanto mi riguarda, ho sempre avuto un problemino riguardo a questo fatto\". La canzone \u00e8 una delle tante scritte dall'artista per il secondo fidanzato importante, dopo il batterista dei Culture Club, Jon Moss, e cio\u00e8 Michael Dunne, perch\u00e9, aggiunge Boy George: \"Per quanto posso averci provato, non sono mai riuscito a staccarmi da lui\". Secondo questa affermazione, la traccia pu\u00f2 considerarsi come il s\u00e9guito ideale di \"Strange Voodoo\", suggestiva ballata nel repertorio dei Culture Club, inserita sia nel concerto dal vivo in \"Greatest Moments - VH1 Storytellers Live\", del 1998, che nella versione studio del 5\u00ba album della band, \"Don't Mind If I Do\", del 1999. Nell'introduzione all'esecuzione \"live\" del brano, George aveva infatti presentato il pezzo dicendo che si trattava di una canzone per l'ex fidanzato Michael e che il testo trattava appunto un tipo di relazione in cui \"non importa come si viene trattati, si continua ad amare il partner nonostante tutto\", proprio come in uno \"strano voodoo\" - e non \u00e8 un caso, forse, che sia \"In Maya\" sia \"Strange Voodoo\" contengano, nei rispettivi titoli, delle parole forestiere, come a voler identificare la difficolt\u00e0 della situazione con una parola dal suono non comune, lontana dai propri usi e costumi linguistici.\nRiguarda le modelle e il mondo della moda, persone perfette che campano grazie al loro aspetto e non devono mai preoccuparsi di lavorare sul proprio talento sociale. Secondo George: \"Se sei nato carino, allora c'\u00e8 una sola strada che puoi imboccare: quella verso il basso, ma se sei nato nella media, puoi soltanto continuare a migliorare ci\u00f2 che ti \u00e8 stato dato\". Cosciente di poter ricevere l'accusa di ipocrita, il cantante specifica anche: \"Non dico di odiare le persone carine, anzi, divento matto per un bel viso, ma penso davvero che siano state messe sulla terra per torturarci!\"\n\u00c8 sul fratello di George, Gerald. \u00c8 una canzone sdolcinata e sentimentale, ma l'autore assicura che si tratta di una traccia \"che viene dal cuore - e non aggiungo altro...\" Su \"The Unrecoupable One Man Bandit\", il pezzo \u00e8 semplicemente intitolato \"Broken Spirit\", nonostante il ritornello ripeta pi\u00f9 volte il sottotitolo qui indicato tra parentesi, che in realt\u00e0, non compare da nessuna parte in questa sede, ma sar\u00e0 il titolo che verr\u00e0 dato al brano al momento del re-inserimento, in versione identica, nel cofanetto di quattro CD della band, il \"Culture Club - Box Set\", pubblicato nel 2002, e contenente anche altri cinque brani tratti dall'album su richiesta del 1996: il cosiddetto \u00abArabesque Mix\u00bb di \"Vanity Case\", e le versioni, identiche a quelle dell'album, di \"Who Killed Rock'n'Roll\", \"Mr Strange\", \"Spooky Truth\" e la cover di Bowie, \"Suffragette City\". L'inclusione di ben 6 dei 10 brani tratti dal 6\u00ba album solista trova la sua giustificazione nel fatto che il disco non ha ricevuto una grossa diffusione, anche se non era diretto alle classifiche, per via del fatto che non \u00e8 stato distribuito da una \"major\" quale la Virgin, bens\u00ec dalla piccola etichetta Back Door Records.\nNaturalmente si tratta del classico di David Bowie, nonch\u00e9 dell'ennesimo brano registrato per il s\u00e9guito di \"Cheapness and Beauty\". Un'amica di Boy George, Amanda, ebbe a dire che il brano suonava come un \"orribile rock da pub\", mentre il cantante pensava che il pezzo avesse una certa dose di energia. \u00c8 ben nota la passione nutrita dall'artista per Bowie, cos\u00ec si tratta di un evidente tributo, sottolineato da George con un verso dello stesso Bowie: \u00abI'm just a space cadet and he's the commander\u00bb (\"Sono soltanto un cadetto dello spazio e lui \u00e8 il comandante\"). \u00c8 la seconda cover di un brano del duca bianco, la prima, \"Starman\", essendo stata anche un singolo (doppio lato A insieme a \"Cold Shoulder\") coi Culture Club.\nPer il brano di chiusura, lasciamo la parola direttamente a George, che cos\u00ec scrive, evidentemente divertito: \"La traccia sarebbe perfetta per i Kiss... Ah ah ah!!! Non so cosa mi ero fatto quando l'ho scritta! Detesto MTV, hanno letteralmente strappato via il cuore e l'anima dal rock'n'roll, cos\u00ec, questa \u00e8 la mia canzone sul tema 'Io non voglio la mia MTV'. Ovviamente, una band seria non screditerebbe mai MTV, ma d'altronde, a me non importa nulla, perch\u00e9 tanto non fanno girare le mie canzoni\"."}
{"id": "1299402", "revid": "181699", "url": "https://it.wikipedia.org/wiki?curid=1299402", "title": "Gens Volumnia", "text": "La Gens Volumnia fu un'antica famiglia patrizia romana di origine etrusca, gi\u00e0 conosciuta con il nome familiare vetusia o veturia , attestata fin dal VII secolo a.C.. Si desume in primo luogo dal fatto che vi appartenne Volumnia, moglie di Coriolano, illustre personaggio vissuto nel V secolo a.C.; in secondo luogo dal fatto che tra i membri di questa gens si ricorda un Publius Volumnius Gallus, che ricopr\u00ec il consolato gi\u00e0 nel 461 a.C.\nNonostante le sue antiche origini, questa gens non raggiunse mai posizioni di particolare rilievo nella storia della Repubblica. \nI Volumnii si distinsero in due rami, i Volumni Galli, contraddistinti dal soprannome \"Amintinus\", ed i Volumni Fiamma con il soprannome \"Violens\". \nBen pochi membri di questa gens sono menzionati senza alcun soprannome; tra questi va ricordata la suddetta Volumnia moglie di Coriolano, rimasta famosa nella storia di Roma perch\u00e9, sostenuta dalla suocera Veturia, riusc\u00ec a dissuadere l'eroe che aveva piegato i Volsci dal rivolgere le armi contro Roma stessa, che si era dimostrata ingrata nei suoi confronti. \nTra gli altri personaggi della Gens Volumnia si ricordano:"}
{"id": "1299403", "revid": "2153076", "url": "https://it.wikipedia.org/wiki?curid=1299403", "title": "Makes Me Wonder", "text": "Makes Me Wonder \u00e8 un singolo del gruppo musicale statunitense Maroon 5, pubblicato il 1\u00ba aprile 2007 come primo estratto dal secondo album in studio \"It Won't Be Soon Before Long\".\nLa premier mondiale \u00e8 avvenuta in una stazione radio di Las Vegas (KMXB). La canzone \u00e8 stata lanciata in diversi stati ed ha riscosso un buon successo, diventando il primo numero uno nella \"Billboard\"Hot 100 chart. La canzone ha infranto il precedente record di vendite di Kelly Clarkson con \"A Moment like This\" con il pi\u00f9 grande salto alla numero 1 nella storia della \"Billboard\" Hot 100 chart, salendo dal numero 64 alla 1. I Maroon 5 hanno suonato la canzone nel maggio 2007 al The Tonight Show with Jay Leno. Ai Grammy Awards 2008, ha vinto nella categoria miglior performance pop vocale di un duo o gruppo. \u00c8 diventato un tormentone estivo dell'estate 2007.\nIl brano.\nLe parole di \"Makes Me Wonder\" hanno due diversi significati. Il primo riguarda la frustrazione di Adam Levine nei confronti dello Stato per la politica e per il ruolo degli Stati Uniti nella guerra in Iraq. Secondo lui, la canzone mostra la loro confusione riguardo alla politica negli Stati Uniti. La canzone era chiamata anche a duro colpo alle canzoni pop rock.\nIl secondo significato riguarda semplicemente l'amore. Le parole nel ritornello riflettono una delle relazioni di Levine che \u00e8 andata molto male. Adam Levine riguardo alla relazione con la sua ex-ragazza afferma, \"C'era qualcosa da fare con la nostra insoddisfazione crescente per le cose e la confusione che c'era nell'aria.\"\nLa canzone \u00e8 stata promossa nella lista A della BBC Radio 1 il 7 maggio 2007.\nVideo musicale.\nIl videoclip \u00e8 andato in onda in anteprima negli Stati Uniti a MTV \"Total Request Live\" il 29 marzo. Dalle interviste rilasciate dai membri del gruppo era stato confermato che il video \u00e8 ambientato in un aeroporto futuristico con il contenuto attuale della canzone riguardo all'angoscia e alla politica. Il video \u00e8 stato girato nell'aeroporto internazionale di Los Angeles e al Dipartimento dei Trasporti di Los Angeles, ed \u00e8 stato diretto da John Hillcoat. Adam Levine ha detto che il regista aveva l'idea di trasformare l'aeroporto in un mondo bizzarro, surreale, sessualmente carico e alla moda.\nNel video, l'entrata in cui si trovano \u00e8 \"M5\", che sta per Maroon 5.\nVersioni.\nLa canzone ha due versioni pulite censurate, la versione \"super pulita\" e quella \"pulita\". Le tracce sono identiche tranne la versione \"super pulita\" (\"super clean\") ha rimosso la parola \"God\" (Dio). La versione \"Super Clean\" \u00e8 stata suonata ai Kids Choice Awards 2007.\nRemix.\nLa versione remix della canzone \u00e8 stata fatta dal rapper di New York, Mims ed \u00e8 stata prodotta dal popolare produttore Stargate. La versione remix \u00e8 stata abbastanza popolare nel circuito mixtape.\nTracce.\nCD Promo\nUS 2-track CD\nAustralian and German CD single\nUK 2-track CD single"}
{"id": "1299409", "revid": "113373837", "url": "https://it.wikipedia.org/wiki?curid=1299409", "title": "Gilles Cl\u00e9ment", "text": "Pensiero teorico.\nPaesaggista tra i pi\u00f9 noti e influenti d'Europa, \u00e8 il teorizzatore del \"giardino planetario\", del \"giardino in movimento\" e del concetto di \"terzo paesaggio\". Ha all'attivo numerosi saggi e romanzi.\nOpere.\nHa realizzato diversi parchi e giardini, sia pubblici che privati. Tra le maggiori opere i giardini de La D\u00e9fense e il parco Andr\u00e9 Citro\u00ebn (13 ettari sulle rive della Senna nei terreni che appartenevano all'omonima fabbrica automobilistica) entrambi a Parigi, e il parco Matisse a Lilla. Un altro progetto era un giardino nella necropoli di Tuvixeddu a Cagliari, in Sardegna, rispondendo a una richiesta da Renato Soru, Presidente della regione."}
{"id": "1299415", "revid": "1543377", "url": "https://it.wikipedia.org/wiki?curid=1299415", "title": "Ematochezia", "text": "L'ematochezia (dal greco \u03b1\u1f37\u03bc\u03b1, \"\u00e0ima\", \"sangue\" e \u03c7\u03ad\u03b6\u03c9, \"kh\u00e9z\u014d\", \"defecare\") \u00e8 l'emissione di feci miste a sangue di colore rosso vivo. Si tratta di un rilievo che \u00e8 letteralmente da riferirsi al verniciamento delle feci gi\u00e0 formate presenti nell'ampolla rettale. \nDifferisce dalla melena che \u00e8 invece l'emissione di feci nere a causa del sangue digerito presente.&lt;br&gt;\nDifferisce dalla rettorragia (o proctorragia) perch\u00e9 quest'ultima si riferisce ad una maggiore quantit\u00e0 di sangue presente nelle feci. La rettorragia \u00e8 inoltre un sanguinamento che si \u00e8 fatto strada attraverso il retto ma non necessariamente \u00e8 dovuta a lesioni del retto. Tuttavia i due termini vengono spesso usati in modo intercambiabile per delineare la presenza di sangue di colore rosso vivo e acceso nelle feci. \nPu\u00f2 essere causata da varie patologie, quali ad esempio emorragia gastrointestinale, carcinoma dell'utero, emorroidi, tumori del retto, rettocolite ulcerosa, endometriosi.Pu\u00f2 anche essere un effetto collaterale non frequente dopo interventi di embolizzazione prostatica (PAE Prostatic Artery Embolization)."}
{"id": "1299418", "revid": "599013", "url": "https://it.wikipedia.org/wiki?curid=1299418", "title": "Giuseppe Pipitone Federico", "text": "Biografia.\nInsegnante di lettere e di storia nelle scuole secondarie e anche di letteratura italiana all'universit\u00e0, pubblic\u00f2 accuratissimi studi di critica sulle opere di scrittori suoi contemporanei, che gli fecero conseguire, nel 1890, la Libera docenza, con effetti legali, in Letteratura italiana del secolo XIX presso la R. Universit\u00e0 di Palermo.\nPer la sua produzione intellettuale, fu particolarmente richiesta la collaborazione nelle riviste d'arte di tutta Italia. Particolarmente importante fu per Pipitone, nel 1883, la fondazione del giornale \"\u201cIl Momento\u201d.\"\n\"Il Momento\".\nIl giornale fu il propulsore di un programma di propagazione del nuovo credo positivista e naturalista, sostenitore di \u00c9mile Zola e del verismo.\nI fondatori Pipitone e Pietro Silvestri, con Girolamo Ragusa Moleti ed Enrico Onufrio, contarono della collaborazione di Mario Rapisardi, Giuseppe Aurelio Costanzo, Giuseppe Pitr\u00e8, Eliodoro Lombardi, Luigi Capuana, Giovanni Verga, Luigi Natoli, Ugo Fleres, Eduardo Giacomo Boner, Giovanni Alfredo Cesareo; ma anche di scrittori e studiosi non siciliani come Salvatore Di Giacomo, Carlo Dossi, Giovanni Mestica, Lorenzo Stecchetti, Eduardo Scarfoglio, Vittorio Pica, Raffaello Barbiera, Maria Giobbe, Pompeo Gherardo Molmenti, Filippo Turati.\n\"Il Momento\" radun\u00f2 i \"ribelli intellettuali siciliani\" agevolando il diffondersi della cultura francese nell'isola.\nCollegamenti esterni.\nGiuseppe Pipitone Federico, \"Il naturalismo contemporaneo in letteratura\", testo digitalizzato in Internet Archive"}
{"id": "1299420", "revid": "1896180", "url": "https://it.wikipedia.org/wiki?curid=1299420", "title": "Drakengard 2", "text": "Drakengard 2, conosciuto in Giappone come , \u00e8 un videogioco Action RPG per PlayStation 2 ed \u00e8 il seguito diretto del primo capitolo \"Drakengard\". \u00c8 stato sviluppato da Cavia, pubblicato in Giappone dalla Square Enix il 16 giugno del 2005, viene messo in commercio nel Nord America dalla Ubisoft il 14 febbraio del 2006, esce in Europa disponibile in inglese, tedesco e francese il 3 marzo del 2006.\nPersonaggi.\nGiocabili.\nNowe.\nGiovane membro dei Cavalieri del Sigillo, pu\u00f2 parlare la lingua dei dragoni, e vola assieme al dragone Legna. Fu battezzato \"il redentore\" dal prelato Seere. \u00c8 un giovane molto sensibile, con un gran senso di giustizia. Il dragone Legna \u00e8 come un padre per lui e, a causa dell'educazione ricevuta, non ha un carattere molto aperto; si scoprir\u00e0 che \u00e8 stato creato dagli Holy Dragons per dare inizio ad una \"Nuova era\" e per costringerlo, alla fine, alla Promise Land, Legna, trasformato nella sua vera forma di Dragone Leggendario, lo attacca: per sconfiggerlo, Nowe si trasforma (un oggetto permette di usare le sembianze ma non i poteri del Nowe into the new Breed).\nAl termine del primo e del terzo finale, Nowe uccide Legna, e il mondo torna in pace. Al termine invece del secondo finale, Nowe cavalca Legna seguiti a ruota da uno stormo di draghi e si recano nella terra degli dei per poterli distruggere.\nLegna.\n\u00c8 il guardiano che ha cresciuto Nowe, e vive con lui nel quartier generale dei Cavalieri del Sigillo. Il suo orgoglio non gli permette di avere a che fare con altri esseri umani al di fuori di Nowe, che considera come figlio. Ed \u00e8 proprio il suo orgoglio, insieme al suo istinto paterno, che spesso lo porta a rimproverare Nowe.\nManah.\nDiciotto anni fa questa ragazza port\u00f2 il mondo sull'orlo della distruzione. Ora sta tentando di liberare i deboli dalle ferree\nregole dei Cavalieri del Sigillo, che stanno sacrificando le persone per mantenere i sigilli. \u00c8 conosciuta come \"Lady Manah\" dalla gente che vive nei pressi dei sigilli.\nEris.\nEris fa parte dei Cavalieri dei Sigilli. Allenata dai Cavalieri, il suo talento e la sua determinazione l'hanno condotta a sviluppare il suo potenziale molto rapidamente. La sua brillante carriera militare gli ha permesso di diventare la persona pi\u00f9 giovane che abbia mai raggiunto il grado comandante. \u00c8 l'amica d'infanzia di Nowe e tutti e due hanno avuto lo stesso istruttore.\nUrick.\nUn uomo mascherato la cui esistenza stessa concerne la morte. Dopo un incidente tragico, tre anni prima, ha stipulato un patto con il falciatore ma nessuno sa quale prezzo egli abbia dovuto pagare. A prima vista, sembra essere una persona senza preoccupazione che non pu\u00f2 conservare rancore. Tuttavia, succede a volte che la sua maschera di giovialit\u00e0 non sappia nascondere la verit\u00e0.\nNon giocabili.\nYaha.\nCustode della zona \"District of Precious Light\" e partner di patto degli spiriti della terra, gli gnomi. Anche prima di avere concluso il suo patto, la bellezza di Yaha era talmente delicata che lo si scambiava spesso per una donna. Il suo patto con gli gnomi ha aumentato la sua bellezza e tutti coloro che lo incontrano hanno difficolt\u00e0 a concentrarsi. Tuttavia, il prezzo di questo patto lo ha privato della capacit\u00e0 di provare piacere.\nHanch.\nCustode della zona \"District of Hallowed Water\" e partner di patto di Kelpie. Hanch era adorata da tutti quando era bambina a causa del suo sorriso luminoso. Un giorno, sal\u00ec in una barca per giocare con gli amici e cadde in acqua. Ella dovette scegliere tra annegare o stipulare un patto con Kelpie. Il prezzo del patto fu il suo fascino. Da quel giorno \u00e8 diventata una persona grottesca e sgradevole e nessuno le si avvicina pi\u00f9 se non di malavoglia.\nZhangpo.\nCustode della zona \"District of Soul Flame\" e partner di patto di Ifrit. Poich\u00e9 debole da bambino, mangiava continuamente cibo con la speranza di diventare un giorno pi\u00f9 forte, fino alla conclusione di un patto con Ifrit, lo spirito di fuoco, rinunciando per sempre alla capacit\u00e0 di mangiare, cosa che lo rende sempre affamato e particolarmente irritabile al solo sentir parlare di cibo. \u00c8 egoista e immaturo.\n\"L'uomo da un occhio solo\"/Caim.\nL'eroe che diciotto anni prima salv\u00f2 il mondo dalla distruzione; ha perso un occhio (per ci\u00f2 il suo soprannome) ma \u00e8 rimasto un guerriero forte e spietato, che accortosi che i sigilli stavano scomparendo (il ritorno di Angelus fu la prova, e lui sorrise vedendola) decise di uccidere chi li stava distruggendo: Manah rimase scioccata nel vederlo comparire, gelido in volto, come diciotto anni prima, sbaragliando dei soldati con un solo colpo di spada.\nNel distretto delle Blessed Plains si scontra in un duello sanguinoso e duro con Nowe, che lo sconfigge, ma approfittando di un attimo di distrazione del suo avversario, Caim lo disarma, Urich interviene e Caim lo trafigge; prima di spirare, l'uomo, che prima non poteva morire, spinge gi\u00f9 Caim nel burrone, tuttavia quest'ultimo grazie alla forza del suo patto con Angelus sopravvive.\nInfine, dopo che Legna e Nowe avranno sconfitto e quasi ucciso Angelus, Caim si ricongiunger\u00e0 alla vecchia compagna di battaglie, e dopo un ultimo saluto a Manah e Nowe, scompariranno nelle fiamme; poco pi\u00f9 tardi, il mondo piomber\u00e0 nel caos per la morte della dea (Angelus) ma Nowe e Manah salveranno il mondo."}
{"id": "1299422", "revid": "177531", "url": "https://it.wikipedia.org/wiki?curid=1299422", "title": "Mafia 2", "text": ""}
{"id": "1299433", "revid": "1958640", "url": "https://it.wikipedia.org/wiki?curid=1299433", "title": "William Jackson Hooker", "text": "\u00c8 stato direttore dei Royal Botanic Gardens di Kew.\nSuo figlio \u00e8 l'esploratore e botanico Sir Joseph Dalton Hooker (1817-1911).\nBiografia.\nHooker \u00e8 nato a Norwich. Il padre Joseph Hooker di Exeter, membro della stessa famiglia del celebre teologo Richard Hooker, ha dedicato molto del suo tempo allo studio della letteratura tedesca e alla coltivazione di piante curiose ed esotiche. Il figlio educato alla scuola di Norwich, ha goduto dell'agiatezza di famiglia che gli ha permesso di viaggiare e dilettarsi nello studio della storia naturale, soprattutto ornitologia e di entomologia. Successivamente ha ristretto la sua attenzione alla botanica su raccomandazione di Sir James Edward Smith, che egli aveva consultato studiando un raro muschio.\nLa sua prima spedizione di botanica su suggerimento di Sir Joseph Banks, \u00e8 stata effettuata in Islanda nell'estate del 1809. Gli esemplari da lui raccolti, insieme ai suoi appunti e disegni, sono stati distrutti da un incendio nel viaggio di ritorno, un incidente in cui ha rischiato di perdere la vita. La buona memoria lo ha aiutato a pubblicare un resoconto dell'isola, dei suoi abitanti e della flora, suo il \"Tour in Islanda 1809\" che \u00e8 stato distribuito privatamente nel 1811 e ristampato nel 1813. Nel 1810 - 1811 ha fatto ampi preparativi con l'obiettivo di accompagnare Sir Robert Brownrigg a Ceylon ma, sconvolgimenti politici hanno portato all'abbandono del progetto. Nel 1814 ha trascorso nove mesi in escursioni di botanica in Francia, Svizzera e nel Nord Italia; l'anno successivo spos\u00f2 con Maria Dawson Turner figlia maggiore di Dawson Turner banchiere di Great Yarmouth. Attestandosi a Halesworth nel Suffolk, si dedica alla formazione del suo erbario, divenuto di fama mondiale tra i botanici. Nel 1816 il \"British Jungermanni\u00e6\" suo primo lavoro scientifico \u00e8 pubblicato. Segu\u00ec una nuova edizione di William Curtis \"Flora Londinensis\" per la quale ha scritto le descrizioni (1817 - 1828), segue una descrizione del \"Plantae cryptogamicae\" di Alexander von Humboldt e Aim\u00e9 Bonpland; in Muscologia un resoconto completo dei muschi di Gran Bretagna e Irlanda, redatto in collaborazione con Thomas Taylor 1818, suo il \"Musci exotici\", dedicato ai nuovi muschi di terre straniere e di altre piante crittogame. Nel 1820 accett\u00f2 la cattedra di Regius di botanica nella Universit\u00e0 di Glasgow dove divenne ben presto popolare come docente per il suo stile chiaro e immediato. L'anno seguente pubblica \"Flora Scotica\" dal metodo naturale di disposizione delle piante inglesi in sostituzione al metodo artificiale. Ha lavorato con il botanico e litografo Thomas Hopkirk per fondare il Royal Botanic Institution di Glasgow, per disporre e sviluppare il Giardino Botanico di Glasgow. Nel 1815 fu nominato membro corrispondente della Accademia Reale Svedese delle Scienze, nel 1833 il suo status \u00e8 passato a quello di membro straniero. Hooker \u00e8 riuscito a convincere il governo britannico per la nomina dei botanici per le spedizioni. Mentre i suoi lavori erano in corso, il suo erbario ha ricevuto grandi e preziose aggiunte da tutte le parti del globo e la sua posizione come un botanico \u00e8 stata quindi notevolmente rafforzata. Nominato Cavaliere di Hannover nel 1836, nel 1841 \u00e8 stato nominato direttore del Royal Botanic Gardens di Kew in seguito alle dimissioni di William Townsend Aiton. Sotto la sua direzione i giardini sono stati ampliati, molte nuove serre furono erette e un museo di botanica economica \u00e8 stato istituito. Era impegnato sul \"Filicum Sinossi\" con John Gilbert Baker quando ha contratto un'infezione alla gola. Mor\u00ec nel 1865 ed \u00e8 sepolto nella Chiesa di S. Anne a Kew. Alla guida dei Kew Gardens alla sua morte \u00e8 subentrato il figlio Sir Joseph Dalton Hooker."}
{"id": "1299437", "revid": "155634", "url": "https://it.wikipedia.org/wiki?curid=1299437", "title": "Serie B d'Eccellenza 2001-2002 (pallacanestro maschile)", "text": "Il campionato di Serie B d'Eccellenza di pallacanestro maschile 2001-2002 \u00e8 stato organizzato in Italia e rappresenta il terzo campionato italiano.\nLe ventotto squadre sono state suddivise in due gironi all'italiana su base geografica, con partite di andata e ritorno. La vittoria vale 2 punti, la sconfitta 0. Al termine della stagione regolare, le prime otto squadre di ogni girone hanno partecipato ai play-off per la promozione in Legadue, le squadre classificatesi tra il 9\u00ba e il 14\u00ba posto ai play-out per la retrocessione in Serie B2. I play-off sono strutturati in modo da far incrociare 4 squadre del girone A con 4 del girone B dando vita a 2 tabelloni tennistici. Le gare si svolgono al meglio delle 3 partite, le vincenti delle 2 finali salgono in serie A2.\nIl Teramo Basket sale per la prima volta nella serie cadetta (anche se negli anni sessanta aveva preso parte alla Serie A/Seconda Serie), vincendo la finale dei play-off. L'altra finale vede l'affermazione della Robur Osimo, anch'essa alla prima apparizione in Legadue."}
{"id": "1299442", "revid": "125867565", "url": "https://it.wikipedia.org/wiki?curid=1299442", "title": "Hammerin' Harry", "text": "Hammerin' Harry (intitolato \"Daiku no Gensan\" nella versione originale) \u00e8 un videogioco arcade di genere platform prodotto dalla Irem nel 1990 e convertito per NES, ma solo per il mercato giapponese. Il gioco ebbe un seguito intitolato \"Ganbare! Daiku no Gensan\", realizzato solo per Super Famicom ma, ancora una volta, rimasto un'esclusiva del mercato nipponico.\nParticolarit\u00e0 del gioco \u00e8 la sua ambientazione, le avventure di Harry si svolgono infatti per buona parte nei cantieri di una citt\u00e0 giapponese.\nTrama.\nLa trama di questo arcade \u00e8 molto semplice: mentre Harry va a farsi un giro, la sua casa viene demolita dalla \"Rusty Nailers Co.\", una subdola compagnia di costruzioni. Armato del suo fedele martello di legno, Harry cercher\u00e0 di far valere il suo diritto ad avere una casa nuova, contro le orde di operai della Rusty Nailers.\nModalit\u00e0 di gioco.\nIl gioco \u00e8 un tipico videogioco a piattaforme a scorrimento orizzontale, in cui Harry deve usare il martello per eliminare i nemici, farsi scudo da vari oggetti pericolosi (mattoni che cadono dall'alto, ganci semoventi, ecc.) e distruggere le onnipresenti casse di legno, che possono contenere bonus oppure servono solo a sbarrare la strada. Harry muore non solo se viene toccato da un nemico, ma anche se un oggetto di qualunque genere gli cade in testa (come \u00e8 normale che sia, data l'ambientazione legata ai cantieri): \u00e8 possibile per\u00f2 trovare un elmetto come bonus in grado di riparare Harry da un singolo colpo di qualunque genere.\nDifferenze tra le versioni.\nIl gioco \u00e8 stato completamente adattato per la versione occidentale, ci\u00f2 significa che tutte le istanze di ideogrammi sono state sostituite da scritte in inglese, i voice-over in lingua sono stati rimpiazzati da frasi analoghe in inglese e i riferimenti culturali al Giappone estromessi. Alcuni esempi:\nSequel e anime del 2008.\nNella primavera del 2008, a seguito di un interessamento della Irem a far rivivere il franchise con un progetto che coprisse pi\u00f9 media in contemporanea, sono stati pubblicati da un lato un sequel videoludico e dall'altro un anime ispirato alle vicende di \"Hammerin' Harry\". Il nuovo videogioco, intitolato \"Ikuze! Gen-san: Y\u016byake Daiku Monogatari\" (\"Si va, Gen-san! La storia del carpentiere del tramonto\") e pubblicato su piattaforma PSP, usc\u00ec il 15 maggio 2008 in Giappone (e successivamente in Nord America il 7 aprile 2009 con il titolo \"Hammerin' Hero\" e in Europa il 26 marzo 2010 con il titolo \"GenSan\"); invece l'anime con protagonista il giovane muratore diciannovenne Genz\u014d Tamura con il suo fidato martello, intitolato \"Ikuze! Gen-san\" (\"Si va, Gen-san!\") e composto da 24 episodi di 9 minuti ciascuno, fu trasmesso in streaming sul servizio di video on-line GyaO dal 24 marzo al 9 giugno 2008."}
{"id": "1299463", "revid": "1783371", "url": "https://it.wikipedia.org/wiki?curid=1299463", "title": "Monte Ida", "text": "Monte Ida \u00e8 il nome di due monti sacri della mitologia Greca. Entrambi sono associati alla madre degli dei, Rea, che si colloca alle origini dei miti pi\u00f9 antichi di quella civilt\u00e0. Il primo monte Ida si trova nell'isola di Creta, mentre il secondo Ida (l'\"Ida frigio\") si trovava in Asia Minore, nella Troade ed era sacro ad un altro aspetto della Dea Madre, noto col nome di Cibele.\nEtimologia.\nIl nome Ida \u00e8 connesso con quello di un'antica dea \"Ida\" o \"Da\" il cui nome \u00e8 conservato nella divinit\u00e0 di Demetra: la forma con cui noi conosciamo questo nome era quella dello ionico-attico, il dialetto di Atene, \"D\u0113-m\u0113t\u0113r\", mentre negli altri dialetti greci antichi il nome era \"D\u0101-m\u0101t\u0113r\", \"la Madre Da\"; in miceneo \u00e8 ancora attestato , cio\u00e8 \"Id\u0101-m\u0101t\u0113r\"). Tracce del culto di questa divinit\u00e0 \"(I)da\" vi sarebbero anche nell'uso della sillaba \"da\" in antiche formule rituali.\nIl nome odierno in turco per il monte Ida di Turchia, \"Kaz Da\u011f\u0131\" (pronuncia ) presenta una simiglianza solo casuale col nome della dea \"Da\": infatti \"da\u011f\" \u00e8 la parola per \"montagna\", presente anche in quasi tutte le denominazioni di montagne turche.\nVi \u00e8 ragione di credere che il monte micrasiatico sia stato ribattezzato \"Ida\" ad opera dei Teucri, una popolazione dell'Et\u00e0 del bronzo, che si sarebbero ispirati al monte cretese, mentre in precedenza esso avrebbe avuto un altro nome, forse \"Gargar\". Se ci\u00f2 fosse vero, l'etimologia sarebbe la stessa del monte di Creta. \u00c8 comunque assodato che anche l'Ida frigio era considerato fin dall'antichit\u00e0 sede di importanti culti di una dea locale.\nDall'Eneide.\nDal libro IX dell'Eneide:\n\"Nisus erat portae custos, acerrimus armis,\nHyrtacides, comitem Aeneae quem miserat Ida\nuenatrix iaculo celerem leuibusque sagittis,\net iuxta comes Euryalus, quo pulchrior alter\nnon fuit Aeneadum Troiana neque induit arma, 180\nora puer prima signans intonsa iuuenta.\"\nMonte Ida di Creta.\nIl Monte Ida, oggi denominato \"Psiloritis\", \u00e8 la vetta principale dell'isola di Creta, ed era considerato sacro alla divinit\u00e0 primigenia di Rea, madre di Zeus, che venne allevato sulle pendici dell'Ida dalla capra Amaltea.\nMonte Ida di Turchia.\nIl Monte Ida, oggi denominato \"Kaz Da\u011f\u0131\" \u00e8 un monte nei pressi dell'antica Troia, nell'attuale provincia di Bal\u0131kesir, distretto di Edremit, nel nordovest della Turchia. \u00c8 qui che Paride visse da giovanetto tra i pastori ed \u00e8 da qui che Zeus avrebbe rapito Ganimede per farne il suo amante. La cima pi\u00f9 alta \u00e8 il Gargaro, menzionato anche nell'\"Iliade\" (\u0393\u03ac\u03c1\u03b3\u03b1\u03c1\u03bf\u03bd)."}
{"id": "1299465", "revid": "287204", "url": "https://it.wikipedia.org/wiki?curid=1299465", "title": "Cristoforo Martinolio", "text": "Cristoforo Martinolio fa parte della schiera di pittori valsesiani che furono attivi in quello straordinario cantiere che fu il Sacro Monte di Varallo dove era possibile apprendere e perfezionare l'arte del dipingere a contatto con i pi\u00f9 celebri pittori lombardi del tempo. Egli crebbe nella sua arte assimilando i modi stilistici di Pier Francesco Mazzucchelli detto il Morazzone.\nFu attivo al Sacro Monte nei periodi 1620-23 e 1640-42; troviamo suoi affreschi nelle cappelle XV (\"Il paralitico risanato\"), XXX (\"La flagellazione\"), XXV (\"Cristo al tribunale di Caifas\")\nApprezzata per la sua poetica manieristica, incentrata su di un patetismo misurato, l'opera di Cristoforo Martinolio fu molto richiesta nelle parrocchiali e negli oratori della Valsesia. Troviamo sue tele nella parrocchiale dei Ss. Pietro e Paolo a Borgosesia (dove troviamo, tra le altre tele, un \"Battesimo di Cristo\"), nella collegiata di San Gaudenzio a Varallo (per la quale realizz\u00f2 dodici quadri raffiguranti episodi della \"Vita della Vergine\"), nell'oratorio della Madonna delle Grazie a Boccioleto, frazione Ronchi (\"Madonna in trono tra figure di Santi\"). \nGli sono attribuiti gli affreschi della facciata dell'oratorio delle Giavinelle nel comune di Rossa (con una \"Annunciazione\" figure di santi e scene del \"Miracolo della Neve\") come pure quelli posti nel coro della parrocchiale di San Lorenzo a Cellio (Scene dell\"'Inventio Crucis\")\nFu attivo anche al Sacro Monte di Orta nel 1640 ove affresc\u00f2 la cappella VIII (\"Visione del carro del fuoco\"). \nAltri suoi affreschi sono conservati nella chiesa parrocchiale di San Martino ad Ispra.\nLa data di morte \u00e8 ignota ma antecedente al 16 febbraio 1662, data di un atti di vendita concluso dalla vedova. \nOpere.\nFra le opere:"}
{"id": "1299470", "revid": "1149807", "url": "https://it.wikipedia.org/wiki?curid=1299470", "title": "Millionaire (rivista)", "text": "Millionaire \u00e8 una rivista di business, idee e risorse per avviare attivit\u00e0 imprenditoriali. Il primo numero \u00e8 stato pubblicato nel 1990, sotto la direzione del fondatore e direttore Virgilio Degiovanni. Dal 1999 ha affiancato all'edizione cartacea un proprio sito web."}
{"id": "1299478", "revid": "180492", "url": "https://it.wikipedia.org/wiki?curid=1299478", "title": "The human abstract", "text": ""}
{"id": "1299479", "revid": "78273", "url": "https://it.wikipedia.org/wiki?curid=1299479", "title": "PdL", "text": ""}
{"id": "1299481", "revid": "1776051", "url": "https://it.wikipedia.org/wiki?curid=1299481", "title": "Nocturne (The Human Abstract)", "text": "Nocturne \u00e8 il primo album degli The Human Abstract uscito il 22 agosto 2006"}
{"id": "1299483", "revid": "74801", "url": "https://it.wikipedia.org/wiki?curid=1299483", "title": "Parkersburg", "text": "Parkersburg \u00e8 una citt\u00e0 degli Stati Uniti, capoluogo della Contea di Wood, nello Stato della Virginia Occidentale.\nLa popolazione era di abitanti nel censimento del 2000, passati a nel 2007."}
{"id": "1299491", "revid": "3082", "url": "https://it.wikipedia.org/wiki?curid=1299491", "title": "Sacrum consistorium", "text": ""}
{"id": "1299494", "revid": "114309584", "url": "https://it.wikipedia.org/wiki?curid=1299494", "title": "Ponte di Vizcaya", "text": "Il ponte di Vizcaya (\"Bizkaiko Zubia in basco, Puente de Vizcaya in spagnolo\") \u00e8 un ponte trasportatore che collega le citt\u00e0 di Portugalete e Las Arenas (parte di Getxo) nella provincia spagnola di Biscaglia, attraversando il fiume Nervi\u00f3n.\nGli abitanti del posto lo chiamano Puente Colgante, termine spagnolo che significa \"Ponte sospeso\". In realt\u00e0 questa \u00e8 un'imprecisione, visto che non si tratta tecnicamente di un ponte sospeso: in ogni caso il termine locale \u00e8 talmente comune da essere usato anche sul sito ufficiale.\nStoria.\n\u00c8 il pi\u00f9 antico ponte trasportatore del mondo e venne costruito nel 1893, progettato da Alberto Palacio, uno dei discepoli di Gustave Eiffel. La costruzione del ponte fu la soluzione proposta dall'ingegnere al problema della connessione delle due citt\u00e0 senza bloccare il traffico navale lacustre del Porto di Bilbao e senza dover costruire massicce rampe per scavalcare il fiume.\nIl servizio venne sospeso per quattro anni durante la guerra civile spagnola, quando la parte superiore del ponte venne fatta saltare esattamente nel 1937 dai repubblicani nel tentativo di rallentare l'avanzata dei nazionalisti. Il ponte fu riaperto nel 1942. Dalla sua casa di Portugalete, Alberto Palacio guardava la sua principale opera venir distrutta poco prima della sua morte. Il 13 luglio 2006 il ponte venne dichiarato patrimonio dell'umanit\u00e0 dall'UNESCO.\nFunzionamento.\nIl ponte, tuttora funzionante, \u00e8 lungo 164 metri e la gondola, ovvero la sua parte basculante, pu\u00f2 trasportare fino a 6 auto e decine di persone. Si compie una traversata in un minuto e mezzo, ogni otto minuti, 24 ore al giorno, per tutto l'anno, con tariffe differenti a seconda dell'ora. \u00c8 integrato nel sistema di trasporto Creditrands di Bilbao. All'interno dei due piloni, alle due estremit\u00e0, sono stati installati due ascensori per turisti che permettono di camminare lungo la piattaforma del ponte, dalla quale si pu\u00f2 ammirare la baia Bilbao Abra."}
{"id": "1299497", "revid": "7967", "url": "https://it.wikipedia.org/wiki?curid=1299497", "title": "Roberto Trewhella", "text": ""}
{"id": "1299498", "revid": "72686", "url": "https://it.wikipedia.org/wiki?curid=1299498", "title": "Praepositus sacri cubiculi", "text": "Il praepositus sacri cubiculi (in lingua latina: \"responsabile della sacra camera da letto\"; greco: \"parakoimomenos\") era un alto funzionario della corte dell'Impero romano, responsabile capo degli assistenti personali dell'imperatore, i \"cubicularii\", istituito in et\u00e0 tetrarchica.\nIl \"praepositus\", di norma era un eunuco. Si noti a proposito la somiglianza di significato, tra la parola \"eunuco\" (\"custode del letto\") e l'espressione \"Praepositus sacri cubiculi\".\nIl \"Praepositus sacri cubiculi\" era il gran ciambellano di corte e, come tale, aveva accesso a tutte le camere del palazzo imperiale. Era una sorta di intermediario tra l'imperatore e il mondo: ad esempio, vestiva e incoronava l'imperatore; quando l'imperatore prendeva in mano un oggetto, lo prendeva dalle mani del \"praepositus\". Alle sue dipendenze aveva il \"Primicerius sacri cubiculi\", il \"Comes castrensis\", il \"Comes sacrae vestis\", i \"Chartularii cubiculi\", dai \"Decuriones III silentiariorum\", e dal \"Comes domorum per Cappadociam\" (nella corte orientale).\nSebbene non fosse stabilmente un membro, il \"praepositus sacri cubiculi\" poteva prendere parte al \"sacrum consistorium\", il concilio imperiale tra l'imperatore e i suoi quattro ministri pi\u00f9 stretti. Verso la fine del IV secolo aveva ottenuto il controllo delle propriet\u00e0 imperiali in Cappadocia.\nIl \"praepositus\" era anche confidente del sovrano, e nel caso di imperatori deboli poteva diventare una vera e propria eminenza grigia. Raggiunse in taluni casi un potere enorme, decidendo chi saliva e chi scendeva nei favori dell'imperatore accordando o meno udienze. Negli anni 430 san Cirillo pag\u00f2 una serie di tangenti a ufficiali dell'amministrazione imperiale per far s\u00ec che l'imperatore annullasse una decisione favorevole ai suoi nemici nestoriani: la tangente pi\u00f9 elevata, 14.400 solidi equivalenti a 200 libbre d'oro, venne pagata al \"praepositus\" Chryseros. L'eunuco Eusebio, \"praepositus sacri cubiculi\" di Costanzo II, tram\u00f2 contro il futuro imperatore Giuliano tanto che solo l'intervento della imperatrice Eusebia gli salv\u00f2 la vita."}
{"id": "1299499", "revid": "307923", "url": "https://it.wikipedia.org/wiki?curid=1299499", "title": "Prefetto urbano", "text": ""}
{"id": "1299503", "revid": "15756", "url": "https://it.wikipedia.org/wiki?curid=1299503", "title": "Jesus Loves You - Sweet Toxic Love (EP)", "text": "Jesus Loves You - Sweet Toxic Love EP, o semplicemente, e pi\u00f9 propriamente, Sweet Toxic Love EP \u00e8 il primo EP (pubblicato nel 1992, su etichetta Virgin Records) del cantante inglese Boy George, anche se il breve lavoro \u00e8 in realt\u00e0 accreditato al gruppo satellite dei Jesus Loves You, progetto fondato da George all'inizio degli anni novanta, parallelo alla sua carriera solista, che l'artista terr\u00e0 pi\u00f9 o meno attivo per tutti gli anni novanta, con la continua uscita di nuovi remix. Un secondo EP uscir\u00e0 appunto nel 1994 come ultimo prodotto accreditato a \u00abBoy George &amp; Jesus Loves You\u00bb, \"The Devil in Sister George EP\", dopo di che, la band satellite scomparir\u00e0, fino al 2005, quando il marchio riaffiorer\u00e0 nel singolo \"Love You Brother\", stavolta per\u00f2 accreditato a \u00abJesus Loves You featuring Boy George\u00bb. Il primo EP non ottiene un grande successo commerciale, non andando oltre il Numero 65 nella classifica inglese dei singoli, dove rester\u00e0 soltanto una settimana, nel dicembre del 1992.\nIl piccolo extended play \u00e8 composto in totale da 5 tracce, variamente distribuite nei due formati pubblicati: un CD singolo e un maxi singolo in vinile. Il CD singolo contiene 4 tracce: 2 versioni di \"Sweet Toxic Love\", sottotitolate \u00abDeliverance Mix\u00bb e \u00abHootenanny Mix\u00bb, e altrettante di \"Am I Losing Control\", connotate come \u00abDisco Mix\u00bb e \u00abDisco Tequila Mix\u00bb (anche se alcune stampe, considerate oggi molto rare e ricercate, riportano in quest'ultimo sottotitolo l'errore ortografico \u00abDisco Mix\u00bb, con l'inversione del nesso -il- in -li-). Il maxi singolo in vinile comprende invece 4 tracce: le stesse 2 versioni di \"Am I Losing Control\" di cui sopra, 1 sola delle 2 versioni di \"Sweet Toxic Love\" di cui sopra (per l'esattezza quella che porta il sottotitolo di \u00abHootenanny Mix\u00bb, identica all'altra, tranne che per la presenza in quest'ultima della batteria, assente invece nello \u00abHootenanny Mix\u00bb) e l'unica versione esistente di \"Oh Lord\" (anche questa diventata molto rara e ricercata dai collezionisti, per via del fatto che il vinile \u00e8 ormai un supporto piuttosto obsoleto).\nAnalogamente \"The Devil In Sister George EP\", breve soltanto per il numero delle tracce che lo compongono (cinque), anche Sweet Toxic Love EP, per quanto riguarda la sua durata, con i suoi 25 minuti circa, equivale all'incirca alla lunghezza di un tipico album degli anni ottanta ad otto tracce, anche se, a differenza del primo EP, la cui durata dei pezzi era compresa tra i 6 e i 9 minuti, le 5 tracce qui presenti, tranne \"Am I Losing Control\", sono tutte piuttosto brevi. Lo stesso vale per quanto riguarda l'opera di produzione: di contro ai sette produttori che avevano realizzato il primo lungo EP, il numero dei produttori qui scende a 4, che non \u00e8 comunque poco, quasi uno a traccia, nuovamente compreso lo stesso Boy George, che lavora ancora una volta sotto lo pseudonimo di Angela Dust, con il quale realizza quasi tutti i precedenti brani dei Jesus Loves You, anche se qui si assiste ad una specie di sdoppiamento, dato che George O'Dowd compare come autore e Angela Dust come produttore! Due dei nomi che compaiono tra gli autori e lo staff di produzione, di cui non viene neanche sciolta l'iniziale, Vaz e Pizzey compaiono soltanto qui, nel breve percorso artistico dei Jesus Loves You, nonostante Pizzey nasconda una vecchia conoscenza di Boy George, che risale addirittura al primo periodo con i Culture Club, dato che si tratta di Amos, meglio noto come Captain Crucial, cognato del bassista Mickey Craig, rapper toaster su due brani della band. Tra l'altro, le note di copertina scrivono che i vari brani sono tratti da un album dei Jesus Loves You di prossima pubblicazione, intitolato \"Popularity Breeds Contempt\" (cfr. Boy George, nel paragrafo dedicato ai Jesus Loves You). Il disco, che avrebbe dovuto costituire il secondo long-playing della band, non \u00e8 stato mai pubblicato, in realt\u00e0, e tutto ci\u00f2 che ne resta sono proprio i brani di questo EP, nonch\u00e9 il titolo, che oltre a comparire sulla citata dicitura di copertina, viene anche recitato dallo stesso Boy George, con voca camuffata (rauca e invecchiata), prima dell'introduzione lenta di \"Do You Really Want to Hurt Me\", in apertura della raccolta di successi intitolata \"At Worst... The Best of Boy George and Culture Club\", pubblicata l'anno seguente, nel 1993.\nIn quanto al genere musicale del secondo EP, dei 5 brani inclusi, la title-track \u00e8 molto simile, in entrambe le versioni, diverse, come detto, soltanto per la presenza/assenza della traccia ritmica, al pi\u00f9 grande successo di classifica ottenuto dal gruppo, \"Bow Down Mister\" (Numero 27 nel Regno Unito), canzone analogamente caratterizzata da sonorit\u00e0 tendenti alla musica country e di chiara ispirazione Hare Krishna, che otterr\u00f2 per\u00f2 una fortuna commerciale di gran lunga maggiore. Gli altri tre brani sono invece maggiormente orientati alla dance e alla techno, anche se entrambe le versioni di \"Am I Losing Control\" si aprono con un intro di palese fattura indiana, tra l'altro gi\u00e0 ampiamente utilizzata proprio nella citata \"Bow Down Mister\", sia nella versione dell'album (\"Jesus Loves You - The Martyr Mantras\") che in remix successivi. Quanto ad \"Am I Losing Control\" (come era gi\u00e0 accaduto per \"No Clause 28\", nel 1987 e nel 1990), i due remix presentati sono estremamente diversi, sia per la velocit\u00e0 di realizzazione, che per la base musicale, e soprattutto per la traccia vocale, che, pur mantenendo lo stesso testo inalterato in entrambi i casi, \u00e8 chiaramente cantata e ricantata in due distinte \"sessions\" di registrazione. Tra l'altro, il pezzo, con il titolo accorciato in \"Losing Control\", verr\u00e0 re-inserito nel 7\u00b0 e finora pi\u00f9 recente album di Boy George, \"U Can Never B2 Straight\", del 2002, in un'altra versione ancora pi\u00f9 diversa dalle due precedentemente descritte: la versione pi\u00f9 recente sar\u00e0 difatti un adattamento apertamente country delle versioni originariamente pubblicate su Jesus Loves You - Sweet Toxic Love EP. La singola title-track, invece, \"Sweet Toxic Love\", verr\u00e0 inserita nel cofanetto di 4 CD del primo e pi\u00f9 illustre gruppo dell'artista, intitolato \"Culture Club - Box Set\" (sempre del 2002).\nUn'ultima nota degna di essere menzionata a proposito di Jesus Loves You - Sweet Toxic Love EP riguarda la copertina. Identica sia nel formato del maxi singolo che in quello del CD singolo, presenta due immagini distinte molto simili, una sulla parte frontale e l'altra sul retro, in cui sono ritratti due uomini, che portano in giro un cartello di propaganda, su cui sono nitidamente visibili una serie di scritte, in lingua inglese. Il manifesto sulla copertina vera e propria, pi\u00f9 che portato in giro, \u00e8 semplicemente sorretto da un uomo di mezza et\u00e0, ben vestito, dall'aspetto distinto, con un cappello, in giacca e cravatta, seduto su un idrante. Le scritte sono le seguenti: \u00abRepent\u00bb (\"Pentitevi\"), \u00abNo unlawful sex\u00bb (\"No al sesso fuori-legge\"), \u00abGod is Good, come try Jesus\u00bb (\"Dio \u00e8 buono, forza, prova Ges\u00f9\"), di cui quest'ultima potrebbe suonare anche come un richiamo al nome del gruppo. Il cartello \u00e8 difatti utilizzato anche per indicare il titolo dell'EP e il nome del gruppo, per cui, in alto a sinistra, si legge chiaramente \u00abSweet Toxic Love\u00bb, il titolo del disco, mentre in basso a destra \u00e8 riportato il nome del gruppo, \u00abJesus Loves You\u00bb. I colori sono molto tenui, tendenti al blu, all'azzurro, al verde scuro, al marrone e ad un arancione scurissimo, molto simile al colore precedente. Lo stesso vale per il retro di copertina, dove il cartello diventa per\u00f2 un vero e proprio manifesto, sia perch\u00e9 \u00e8 indossato da un altro uomo (di cui si vede soltanto la nuca) che lo porta in giro per le strade sulle spalle, sia perch\u00e9 non contiene brevi slogan come sull'altro lato, bens\u00ec una lunga frase di senso compiuto, tutta in maiuscolo e con la parola \u00abBabylon\u00bb (\"Babilonia\") evidenziata in chiaro, forte denuncia sociale contro la corruzione della carne, probabilmente ironica (cos\u00ec come viene a porsi in un simile contesto il nome stesso della band), in inglese, che cos\u00ec recita nell'originale:\n\u00abFallen, fallen isBabylon the great,She who has madeAll the nationsDrink of the wineOf the wrath ofHer fornication.\u00bb\nE che pu\u00f2 essere cos\u00ec tradotta:\n\"Caduta, caduta\u00c8 Babilonia la grande,Colei che ha fatto s\u00ecChe ciascuna nazioneBevesse il vinoDella sua fornicazione.\"\nI due manifesti sul fronte e sul retro occupano praticamente tutta la copertina, ma nel resto del riquadro si vede benissimo l'ambiente circostante, costituito dalla strada, dove delle persone restano indifferenti (come una donna poggiata ad un albero, con la sua borsetta stretta al fianco, che guarda da tutt'altra parte, sul fronte di copertina) oppure palesemente infastidite (un ragazzo sul retro, che fissa irato l'uomo che porta il cartello sulle spalle). Sull'etichetta del supporto vero e proprio, sia quella del CD singolo che quella del vinile, compare invece la scritta pi\u00f9 fortemente polemica e violenta dell'intero lavoro: \u00abFascism is self loathing\u00bb (\"Il fascismo \u00e8 odio di se stessi\"), forse non a caso relegata all'interno del disco, invece che in bella vista sulla copertina, dove avrebbe sicuramente provocato il disaccordo della casa discografica ed infinite polemiche tra il pubblico."}
{"id": "1299506", "revid": "80598", "url": "https://it.wikipedia.org/wiki?curid=1299506", "title": "City (casa discografica)", "text": "La City Record \u00e8 una casa discografica italiana attiva a partire dal 1962, entrata nella storia della musica leggera italiana perch\u00e9 vi ha debuttato Zucchero Fornaciari, come membro del gruppo Le Nuove Luci; ha lanciato gruppi di successo come Nico e i Gabbiani e I Bisonti, il titolare, Friggieri Alessandro si \u00e8 collocato a riposo nel dicembre 2017.\nStoria della City Record.\nNegli anni '60, in particolar modo con l'avvento del beat ci fu un notevole sviluppo dell'industria disocgrafica, a causa dell'espansione del mercato, e nacquero molte etichette, come la City Record, fondata nel 1962 da Alessandro Friggieri, con sede a Milano in Galleria del Corso 4 e distribuzione curata dalla Ariston.\nCome molte altre case discografiche, mise sotto contratto molti complessi, ma il boom lo fece nel 1967 grazie ad un gruppo siciliano, Nico e i Gabbiani, con una di quelle vicende possibili solo negli anni '60, quando un complesso al primo disco poteva superare il milione di copie.\nI cinque ragazzi siciliani avevano preparato un 45 giri, con il brano \"Ora sai\", con le tipiche sonorit\u00e0 beat, mentre il retro, \"Parole\", era una canzone con molti richiami melodici, giudicata quindi poco interessante.\nIn breve tempo, invece, la gente che ascolta i brani nelle serate, richiede ai negozianti di dischi la canzone sul lato B, e le poche migliaia di copie stampate dalla City vanno esaurite: in breve tempo la canzone entra in Hit parade, ed alla fine dell'anno Lelio Luttazzi l'annuncia come \"canzone regina\", cio\u00e8 la pi\u00f9 venduta in Italia della settimana.\nIl disco supera il milione di copie, e mentre \"Parole\" \u00e8 diventata un evergreen, la canzone del lato A viene presto dimenticata.\nIl gruppo viene quindi rilevato dall'Ariston (non riuscendo per\u00f2 a bissare il successo di \"Parole\"); la City continua la sua produzione, tra cui sono da citare altri tre complessi, i Bertas, i Bad Boys e i Bisonti, oltre ai gi\u00e0 citati Le Nuove Luci, e i solisti Tony Dallara, Gloria Paul e Gilda (vincitrice del Festival di Sanremo 1975).\nAnche la City Record ha avuto delle sottoetichette, come la Metropol e l'Ametiste (entrambe distribuite dalla Ariston), da cui a volte rilevava degli artisti (ad esempio i New Villa e Bruno Baresi, entrambi messi sotto contratto prima dalla Metropol e poi dalla casa madre).\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1299508", "revid": "399", "url": "https://it.wikipedia.org/wiki?curid=1299508", "title": "Angela Dust", "text": ""}
{"id": "1299511", "revid": "149727", "url": "https://it.wikipedia.org/wiki?curid=1299511", "title": "Rete tramviaria di Milano", "text": ""}
{"id": "1299513", "revid": "599013", "url": "https://it.wikipedia.org/wiki?curid=1299513", "title": "Suore orsoline del Sacro Cuore di Ges\u00f9 Agonizzante", "text": "Le Suore Orsoline del Sacro Cuore di Ges\u00f9 Agonizzante (in latino \"Congregatio Sororum Ursulinarum a Sacro Corde Iesu Agonizantis\") sono un istituto religioso femminile di diritto pontificio: le suore di questa congregazione, dette anche Orsoline Grigie, pospongono al loro nome la sigla U.S.K.J. (dal polacco \"Urszulanek Serca Jezusa Konaj\u0105cego\").\nStoria.\nLa congregazione trae origine dalla comunit\u00e0 di orsoline di Pietroburgo, sorta nel 1907 a opera delle religiose del monastero di Cracovia per gestire il liceo-ginnasio e l'internato di Santa Caterina; per dirigere la comunit\u00e0 dalla Polonia giunse Urszula Led\u00f3chowska (1865-1939), sotto il cui governo la filiale russa si rese autonoma dalla casa madre (1908).\nA causa dell'ostilit\u00e0 del regime zarista alle istituzioni religiose cattoliche, le orsoline vennero costrette alla clandestinit\u00e0 e nel 1914, nel corso della prima guerra mondiale, la Led\u00f3chowska venne espulsa dalla Russia: trascorse il suo esilio in massima parte nei paesi scandinavi.\nIl monastero di Pietroburgo dovette essere trasferito a Pniewy, presso Pozna\u0144, e la Led\u00f3chowska cerc\u00f2, senza successo, di affiliarlo all'unione polacca delle monache orsoline; il 7 giugno 1920, ritenuta data di fondazione dell'istituto, la Congregazione per i Religiosi autorizz\u00f2 la trasformazione della casa autonoma di Pniewy in congregazione di voti semplici per l'apostolato attivo e pose il nuovo istituto sotto l'invocazione del Sacro Cuore di Ges\u00f9 Agonizzante. La Santa Sede approv\u00f2 la congregazione il 4 giugno 1923.\nPapa Giovanni Paolo II ha beatificato la Led\u00f3chowska (in religione madre Orsola) il 20 giugno 1983 a Pozna\u0144 e l'ha proclamata santa il 18 maggio 2003 in Piazza San Pietro a Roma.\nAttivit\u00e0 e diffusione.\nLe Orsoline Grigie si dedicano all'istruzione e all'educazione cristiana della giovent\u00f9: sono attive presso scuole elementari, dell'infanzia, di taglio e cucito, oratori, residenze per studenti e case famiglia per malati di AIDS.\nSono presenti in Europa (Bielorussia, Finlandia, Francia, Germania, Italia, Polonia, Ucraina), nelle Americhe (Argentina, Brasile, Canada), in Tanzania e nelle Filippine; la sede generalizia \u00e8 a Roma.\nAl 31 dicembre 2005, la congregazione contava 832 religiose in 98 case."}
{"id": "1299515", "revid": "599013", "url": "https://it.wikipedia.org/wiki?curid=1299515", "title": "Suore orsoline figlie di Maria Immacolata", "text": "Le Suore Orsoline Figlie di Maria Immacolata sono un istituto religioso femminile di diritto pontificio: i membri di questa congregazione, dette Orsoline di Verona, pospongono al loro nome la sigla O.F.M.I.\nStoria.\nLa congregazione venne fondata dal sacerdote italiano Zefirino Agostini (1813-1896): parroco dei Santi Nazaro e Celso di Verona, inizi\u00f2 a preoccuparsi della formazione delle fanciulle del quartiere.\nCerc\u00f2 di far giungere le suore Canossiane per aprire una scuola; essendo queste impossibilitate, assieme ad alcune parrocchiane (Fiorenza Quaranta, Maria Bollezzoli) istitu\u00ec la compagnia delle \"Sorelle devote di sant'Angela Merici\", le cui regole vennero approvate dal vescovo Benedetto Riccabona de Reinchenfels, e le sorelle iniziarono a condurre vita comune il 1\u00ba novembre 1856.\nL'istituto venne eretto in congregazione di diritto diocesano con decreto del vicario capitolare di Verona, Giordano Corsini, del 24 giugno 1923; ricevette il pontificio decreto di lode il 14 marzo 1932 e venne approvato definitivamente dalla Santa Sede il 3 aprile 1940.\nDiffusesi rapidamente in tutta Italia, nel 1960 le Orsoline aprirono la loro prima filiale all'estero, in Madagascar.\nIl fondatore \u00e8 stato proclamato beato in Piazza San Pietro a Roma il 25 ottobre 1998 da papa Giovanni Paolo II.\nAttivit\u00e0 e diffusione.\nLe Orsoline Figlie di Maria Immacolata si dedicano all'attivit\u00e0 educativa nelle parrocchie, nelle scuole, nei collegi, in pensionati universitari e nelle opere assistenziali.\nOltre che in Italia, sono presenti in Svizzera, in Africa (Benin, Burkina Faso, Madagascar, Togo) e nelle Americhe (Brasile, Cile, Paraguay, Per\u00f9, Uruguay); la sede generalizia \u00e8 a Verona.\nAl 31 dicembre 2005, la congregazione contava 628 religiose in 78 case."}
{"id": "1299517", "revid": "729019", "url": "https://it.wikipedia.org/wiki?curid=1299517", "title": "Scialografia", "text": "La scialografia (o sialografia) \u00e8 una tecnica radiologica, oggi raramente utilizzata, che consiste nell'iniezione di un liquido di contrasto iodato e dalla consistenza oleosa attraverso un piccolo catetere inserito allo sbocco del dotto salivare.\nDopo aver iniettato il mezzo di contrasto vengono eseguite alcune proiezioni radiologiche che visualizzano tutto il canale salivare fino alle ghiandole salivari.\nQuesto esame \u00e8 stato quasi del tutto sostituito dall'ecografia per l'avvento di sonde ecografiche sempre pi\u00f9 tecnologicamente avanzate."}
{"id": "1299518", "revid": "767487", "url": "https://it.wikipedia.org/wiki?curid=1299518", "title": "Nico e i Gabbiani", "text": "Nico e i Gabbiani sono stati un gruppo musicale beat italiano nato in Sicilia.\nStoria del gruppo.\nI musicisti si erano conosciuti a Palermo, dove lavoravano. Nico era uno studente di Sambuca, in provincia di Agrigento, mentre gli altri quattro erano tutti di Carini.Avevano iniziato a suonare nelle feste di paese e un antiquario palermitano, Traina, si offr\u00ec di far loro da manager, mettendoli in contatto con una casa discografica milanese, la City.Usc\u00ec un 45 giri di genere beat le cui poche migliaia di copie andarono esaurite. Il brano \"Parole\" (su testo di Romualdo Friggeri e musicato da Giulio Prestigiacomo , uno dei componenti della band), entr\u00f2 nelle hit parade e Lelio Luttazzi la annunci\u00f2 come una delle pi\u00f9 vendute in Italia della settimana. Il disco si aggiudic\u00f2 il disco d'oro.Il gruppo venne rilevato dall'etichetta Ariston e in seguito dalla First.L'ultimo spettacolo, tenutosi a Courmayeur, risale al 31 dicembre del 1969 quando il gruppo si sciolse. Nico inizi\u00f2 una carriera da solista come Nico Tirone.\nDiscografia.\nAlbum in studio\nSingoli"}
{"id": "1299524", "revid": "767487", "url": "https://it.wikipedia.org/wiki?curid=1299524", "title": "Nico Tirone", "text": "\u00c8 stato il leader del complesso musicale beat \"Nico e i Gabbiani\".\nAttivit\u00e0.\nNegli anni sessanta \u00e8 il leader del complesso beat Nico e i Gabbiani. Dopo gli esordi in Sicilia, la band diviene famosa nel 1967 con il singolo \"Parole\", che supera il milione di copie.\nDopo lo scioglimento del complesso nel dicembre 1969, Nico Tirone inizia una carriera da solista con il nome di \"Nico dei Gabbiani\", passando alla CGD, per la quale pubblica nel 1971 il 45 giri con la sigla dello sceneggiato Il segno del comando, la nota \"Cento campane\", scritta da Fiorenzo Fiorentini e Romolo Grano. La versione di Nico vende abbastanza, senza per\u00f2 entrare in Hit parade, operazione che invece riuscir\u00e0 a Lando Fiorini, che reincider\u00e0 la canzone qualche mese dopo.\nSempre nello stesso anno pubblica \"Un raggio di sole\", versione italiana di un successo di Sheila del 1969, gi\u00e0 ripreso dai Los Diablos e dalla cantante francese Delphine, che nella versione del cantante siciliano passa inosservato.\nNico cambia casa discografica, passando alla Isola (di propriet\u00e0 di Tony Ranno, membro dei Beans), per la quale pubblica qualche 45 giri.\nNel 1975 partecipa al Festival di Sanremo con il brano \"Io credo\". Riscuote molto successo in Sudamerica, e negli spettacoli per gli emigranti italiani negli Stati Uniti.\nPassato alla Five Record all'inizio degli anni ottanta, nel 1984 la sua canzone \"Amarsi\" diventa la sigla della soap opera \"Sentieri\" e ottiene il disco d'oro. Partecipa alla trasmissione di revival \"Una rotonda sul mare\", ed inizia ad occuparsi dell'organizzazione di spettacoli.\nNegli ultimi anni ha proseguito la sua attivit\u00e0 facendo molte serate (a volte insieme a Dino e Gianni Pettenati), ed \u00e8 stato spesso ospite di programmi televisivi (come \"La vita in diretta\" e \"Domenica in\").\nNel 2002 ha presentato lo spettacolo \"Trent'anni in una sera\", in cui ripercorre la sua attivit\u00e0 con il complesso e da solista.\nNel contempo ha svolto l'attivit\u00e0 di insegnante di Matematica e Fisica nelle scuole secondarie.\n\u00c8 morto nel 2012 all'et\u00e0 di 67 anni a seguito di una lunga malattia."}
{"id": "1299527", "revid": "2121138", "url": "https://it.wikipedia.org/wiki?curid=1299527", "title": "Trasporti a Milano", "text": "Milano, capoluogo dell'omonima citt\u00e0 metropolitana e della regione Lombardia, dispone di un'efficiente rete di trasporti che serve non solo l'intera citt\u00e0 ma che la collega anche con la sua estesa area metropolitana e il resto della penisola.\nIl sistema dei trasporti pubblici di Milano si compone di una rete di 4 linee metropolitane, una vasta rete tranviaria, un servizio ferroviario suburbano formato da 12 linee, un esteso servizio ferroviario regionale, una rete filoviaria composta da 4 linee, una rete automobilistica urbana e interurbana formata da pi\u00f9 di 300 linee per oltre 4.000\u00a0km di lunghezza, un sistema autostradale composto da 10 tra autostrade e tangenziali e tre aeroporti, rispettivamente il secondo, il terzo e il quinto d'Italia per passeggeri. Il sistema del trasporto su ferro dell'area milanese \u00e8 il primo d'Italia per estensione, sia considerando le singole reti sia complessivamente.\nLe origini di questo complesso sistema risalgono al 1801, quando Eugenio di Beauharnais istitu\u00ec un servizio consistente in nove carrozze dalla capacit\u00e0 di quattro persone ciascuna. Nel 1861, sotto il Regno d'Italia, venne creata la Societ\u00e0 Anonima degli Omnibus e, da allora, la rete continu\u00f2 a espandersi, per portare poi, dopo decenni di proposte, all'apertura della rete metropolitana nel 1964 e del passante ferroviario nel 1997.\nLa rete di trasporti pubblici \u00e8 affidata ad una decina di gestori tra cui i principali sono ATM e Trenord.\nStoria.\nDalla fondazione all'unit\u00e0 d'Italia.\nL'istituzione di un servizio di trasporto pubblico a Milano risale al 1801, autorizzato da Eugenio di Beauharnais: il servizio consiste in nove carrozze dalla capacit\u00e0 di quattro persone ciascuna. Sempre nel 1801 si ha una prima regolamentazione dei percorsi e delle tariffe del servizio.\nNel 1805 Milano diventa capitale del Regno d'Italia, motivo per cui necessita di collegamenti pi\u00f9 intensi verso l'esterno: nel 1813 viene fondata l\"'impresa Generale delle Diligenze e Messaggerie\", che fornisce un servizio di vetture a cavallo da Milano per Vienna, Bologna, Firenze e Marsiglia. Oltre ai servizi terrestri, sono notevolmente sviluppati anche i servizi di trasporto fluviale lungo i navigli. Col ritorno degli Austriaci nella citt\u00e0, i trasporti fluviali subiscono importanti interventi: su tutti, viene reso completamente navigabile il Naviglio Pavese. Contemporaneamente vengono sistemate strade e ponti, e vengono istituite le \"Diligenze Erariali\", responsabile anche del servizio postale.\nNel 1827, in un periodo di grande sviluppo dei trasporti, viene inaugurato il primo servizio di omnibus milanese, lungo la linea Milano-Lodi, a cui si affianca ben presto un collegamento verso Monza. Nel 1840 viene costruita la prima strada ferrata che collegher\u00e0 Milano a Monza, mentre le linee di omnibus, ormai presente in ogni zona della citt\u00e0, continuano a crescere di numero.\nDall'unit\u00e0 d'Italia al secondo dopoguerra.\nLa vita dei trasporti pubblici milanesi sotto il Regno d'Italia comincia nel 1861, quando si costituisce la Societ\u00e0 Anonima degli Omnibus (SAO). La prima rete, comprendente tre linee di omnibus che si diramavano da Piazza del Duomo, venne inaugurata il 1\u00ba gennaio 1862: il servizio prevede anche una sala d'aspetto e deposito bagagli, situati in piazza duomo 23. Lo sviluppo della citt\u00e0 sotto l'unit\u00e0 d'Italia \u00e8 confermato anche dal vertiginoso crescere dei trasporti pubblici: si passa nel 1868 ad avere trentacinque omnibus disposti su undici linee. \u00c8 tuttavia grazie a questo straordinario sviluppo della rete dei trasporti, che si iniziano ad avere i primi problemi legati alla manutenzione delle strade e alla congestione dei mezzi. Sempre in questi anni si avvia un lungo dibattito sull'utilizzo di strade ferrate all'interno della citt\u00e0 per il trasporto pubblico.\nNel 1876 viene quindi inaugurata la tranvia Milano-Monza, tranvia interurbana a trazione animale: il successo della linea \u00e8 tale da orientare l'opinione pubblica a favore delle tranvie. Nel 1878, sull'onda di tale successo, venne inaugurata la prima linea urbana, da Porta Tenaglia a Porta Venezia.\nLa prima linea di tram elettrico, gestita dalla societ\u00e0 Edison, venne inaugurata il 1\u00ba novembre 1893, con un percorso da Piazza del Duomo fino a Corso Sempione in gran parte l'itinerario \u00e8 ancora percorso dal tram 1. Nel 1895 viene decisa la progressiva estensione dell'elettrificazione: i tram a cavalli, che nel 1896 coprivano una rete di 43.699 metri con 14 linee, usciranno definitivamente di scena per quanto riguarda la rete urbana il 5 dicembre 1901, con la conversione in elettrica della linea via Mercanti-via Filangieri, mentre l'ultima linea extraurbana a trazione equina, la Milano-Corsico, fu elettrificata nel 1903. Nel 1906, in occasione dell'esposizione internazionale svoltasi a Milano, viene realizzata la ferrovia sopraelevata, a trazione elettrica monofase, che sarebbe servita a trasportare i passeggeri tra i padiglioni del parco sempione e della piazza d'armi, al prezzo di 10 centesimi.\nNel 1910 l'estensione e la numerosit\u00e0 delle linee \u00e8 tale da essere costretti ad eseguire la prima numerazione dei mezzi di trasporto: le linee radiali vengono numerate dall'1 al 28, mentre le linee di circonvallazione, vengono numerate rispettivamente 29 e 30. Con la Prima guerra mondiale, anche il servizio di trasporto pubblico risente della mancanza di manodopera maschile impegnata al fronte, che viene sostituita da donne e pensionati: in questo periodo i tram sono anche adibiti al trasporto feriti. Con il cessare delle ostilit\u00e0, il servizio di trasporti della citt\u00e0 torna ad espandersi assieme allo sviluppo della citt\u00e0 e agli eventi che essa ospita; in questi anni si avr\u00e0 l'introduzione degli scambi automatici. Nel 1922 si ha invece l'introduzione delle prime linee di autobus, esercite con mezzi ad accumulatori, che per\u00f2 riscuotono poco successo, perch\u00e9 considerate lente e antiestetiche.\nNel 1926 emergono due novit\u00e0: per regio decreto-legge, viene imposta la circolazione sulla destra, mentre si inizia a parlare di una metropolitana per la citt\u00e0, viene infatti bandita una licitazione per la sua realizzazione. Il progetto tuttavia si rivela troppo oneroso, e verr\u00e0 accantonato. L'avvento della guerra e i bombardamenti degli alleati colpiscono pesantemente la rete milanese, rendendo inoltre inservibile gran parte delle vetture.\nDalla ricostruzione ai tempi odierni.\nLa ricostruzione a Milano, coinvolge anche il trasporto e le infrastrutture pubbliche, e gi\u00e0 nel 1950 le linee sono completamente ricostruite e operative: la rete tranviaria urbana possiede 35 linee, mentre quella filoviaria \u00e8 estesa a pi\u00f9 di 19 chilometri. Allo stesso tempo le ultime due linee tranviarie interurbane a vapore (Milano-Vittuone e Monza-Trezzo) vengono abolite.\nDopo decenni di proposte, nel 1957, iniziano finalmente i lavori per gli scavi della prima linea metropolitana, la cui prima tratta, che va da Sesto Marelli a Lotto, fu inaugurata il 1\u00ba novembre 1964. Nel 1969 viene inaugurata la seconda linea, a cui si aggiunger\u00e0 una terza nel 1990.\nNel 1997 la rete di trasporti si arricchisce ulteriormente con l'apertura del passante ferroviario milanese, una ferrovia sotterranea realizzata con lo scopo di far arrivare i treni regionali provenienti da tutta la Lombardia fin nel centro di Milano, agevolando il traffico pendolare della citt\u00e0. Nel 2013 venne inaugurata una nuova linea metropolitana, la linea M5 (Tratta Bignami - Zara), a distanza di 23 anni dall'ultima, la linea M3.\nGestori.\nIl Trasporto pubblico locale milanese \u00e8 un servizio sussidiato, contribuito cio\u00e8 con risorse pubbliche che coprono una parte solitamente consistente dei costi di esercizio. Tramite concessioni o contratti di servizio, gli enti pubblici competenti affidano quindi la gestione dei servizi ad una o pi\u00f9 aziende esercenti che nel caso dell'area milanese sono principalmente ATM e Trenord.\nATM, acronimo di Azienda Trasporti Milanesi che venne fondata nel 1931 con il nome di \"Azienda Tranviaria Municipale\", si occupa della gestione della rete metropolitana, tranviaria, filoviaria e del people mover MeLA. Gestisce, inoltre, la rete di superficie automobilistica comunale e di area urbana.\nTrenord, in origine \"Trenitalia LeNord\", nacque nel 2009, su iniziativa di Trenitalia e delle Ferrovie Nord. Si occupa dell'intero trasporto pubblico locale ferroviario dell'area milanese e gestisce, quindi, il servizio ferroviario regionale, il servizio ferroviario suburbano e il servizio ferroviario aeroportuale Malpensa Express.\nLe due aziende, inoltre, gestiscono in associazione temporanea di imprese la linea S5 del servizio ferroviario suburbano.\nLa rete interurbana \u00e8 suddivisa in lotti e affidata a 6 differenti gestori: il lotto 1 ad AirPullman, il lotto 2 a Autoguidovie, il lotto 3 a Nord-Est Trasporti, il lotto 4 a Autoguidovie, il lotto 5 a STAV e PMT e il lotto 6 a Movibus.\nNell'area milanese vi sono infine svariati servizi comunali gestiti anche da altre aziende locali (ad esempio Monza, Rho, San Donato Milanese, Cernusco sul Naviglio e altri).\nQuadro generale.\nMetropolitana, people mover e tram.\nMetropolitana di Milano.\nLa metropolitana di Milano entr\u00f2 in servizio il 1\u00ba novembre 1964, con l'apertura della prima tratta della linea M1, dopo sette anni di lavori. Cinque anni pi\u00f9 tardi, nel 1969, venne aperta la linea M2 e nel 1990, dopo nove anni di lavori, la linea M3. In anni recenti, precisamente nel 2013, si \u00e8 aggiunta la linea M5; la linea M4 \u00e8 attualmente in costruzione e non aprir\u00e0 prima del 2022.\nAsse portante della rete di trasporti pubblici della citt\u00e0, con 1 590 000 passeggeri al giorno e 585 milioni di passeggeri l'anno, si compone di 4 linee per un totale di 101\u00a0km e 113 stazioni, risultando essere la pi\u00f9 estesa e trafficata metropolitana d'Italia, tra le prime dieci d'Europa e le prime trenta del mondo. Le linee sono identificate con un numero e un colore, che viene usato anche nelle mappe, nella livrea dei treni e nell'arredo delle stazioni. Inoltre, la segnaletica e l'allestimento della metropolitana, progettati da Franco Albini e Bob Noorda, sono stati premiati nel 1964 con il premio Compasso d'oro.\nLa metropolitana, oltre a coprire grandi porzioni del territorio cittadino, si estende anche nel hinterland milanese, in particolare nella zona nord-est, nota come territorio della Martesana; sono infatti 22 i chilometri e 19 le stazioni oltre i confini comunali. Di seguito una tabella che riporta le caratteristiche principali di ogni linea:\nMeLA.\nIl MeLA, acronimo di \"Metropolitana Leggera Automatica\", \u00e8 un sistema ettometrico del tipo people mover, realizzato per collegare l'ospedale San Raffaele di Milano con la rete di trasporti pubblici della citt\u00e0. La linea, aperta il 12 luglio 1999, \u00e8 lunga circa 600 metri e possiede due stazioni: una presso l'ospedale, l'altra nei pressi della stazione di Cascina Gobba della linea M2, cui \u00e8 collegata. \u00c8 gestita da ATM e compare, inoltre, nella mappa ufficiale della metropolitana.\nRete tranviaria.\nLa rete tranviaria milanese vide i natali l'8 luglio 1876, con l'apertura della linea interurbana Milano-Monza, fu per\u00f2 solo nel 1881 che venne aperta la prima linea urbana. Nel 1893, si pass\u00f2 dalla trazione animale a quella elettrica e, nei decenni successivi, la rete crebbe, fino a raggiungere la massima estensione nella prima met\u00e0 del novecento. Nel secondo dopoguerra, tuttavia, complice anche la nascita di progetti per nuove linee metropolitane, la rete si avvi\u00f2 ad un lento declino.\nLa rete si compone di 17 linee urbane e 1 interurbana, ciascuna indicata con un diverso numero. Inoltre quella milanese risulta essere la rete tranviaria pi\u00f9 estesa d'Italia.\nLe stesse vetture tranviarie, sono considerate un simbolo di Milano; tra i tram, i pi\u00f9 caratteristici della rete tranviaria milanese sono le cosiddette \"tipo 1928\" (serie 1500) costruite fra il 1928 e il 1932 in 502 esemplari e tuttora in circolazione in 163 unit\u00e0.\nTrasporto ferroviario.\nMilano \u00e8 un importante nodo per il traffico ferroviario passeggeri e merci. La citt\u00e0 \u00e8 raggiunta da alcune delle principali linee ferroviarie d'Italia: la Torino-Milano, la Milano-Venezia, la Milano-Genova e la Milano-Bologna; costituisce, inoltre, il punto di partenza delle due linee alpine del Sempione e del Gottardo ed \u00e8 servita anche da tre linee ad alta velocit\u00e0, la Torino-Milano, la Milano-Bologna e la Milano-Brescia. Non meno importante \u00e8 il traffico pendolare che gravita intorno alla citt\u00e0.\nLe tre stazioni pi\u00f9 importanti della citt\u00e0, Milano Centrale, Milano Cadorna e Milano Porta Garibaldi, sono, rispettivamente, la seconda, l'ottava e la dodicesima stazione pi\u00f9 trafficata d'Italia e formano, insieme, uno snodo ferroviario di oltre 170.000.000 passeggeri annui. La stazione di Milano Smistamento \u00e8 lo scalo di smistamento ferroviario pi\u00f9 grande d'Italia.\nServizio ferroviario suburbano.\nMilano possiede un servizio ferroviario suburbano strutturato in modo organico. Il servizio ferroviario suburbano milanese \u00e8 nato il 12 dicembre 2004, dopo l'apertura dell'ultima stazione del passante ferroviario, Porta Vittoria. Proprio il passante rappresenta il fulcro di questo servizio: si tratta, infatti, di una linea ferroviaria sotterranea, lunga 9\u00a0km, che attraversa la citt\u00e0 da nord-ovest a est e all'interno della quale i treni raggiungono una frequenza media di sei minuti.\nNoto colloquialmente come \"linee S\", il servizio collega direttamente i vari agglomerati urbani dell'area metropolitana milanese con il centro della citt\u00e0, favorendo gli interscambi con la rete metropolitana e i mezzi di superficie (tram, filobus e autobus) milanesi e con i collegamenti ferroviari di lunga percorrenza.\nComposto da 12 linee di cui 9 utilizzano il passante ferroviario, il servizio suburbano serve 123 stazioni, ha una lunghezza complessiva di oltre 400\u00a0km e viene utilizzato da circa 165.000 persone al giorno, risultando cos\u00ec il pi\u00f9 esteso servizio ferroviario suburbano d'Italia. \u00c8 gestito interamente da Trenord, fatta eccezione per la linea S5, che Trenord gestisce in associazione temporanea di imprese con ATM. Il servizio compariva, anche se in maniera semplificata, nelle mappe della metropolitana, dove viene indicato con il colore blu; a partire dal 2021, sulla mappa che viene gradualmente installata in tutte le stazioni, le linee suburbane vengono per\u00f2 indicate con una linea colorata pi\u00f9 stretta rispetto alle linee della metropolitana, una per ogni linea. \nServizi ferroviari regionali.\nMilano \u00e8 anche al centro di un complesso sistema di linee regionali che la collegano con il resto della Lombardia. Le relazioni gestite da Trenord sono classificate come treni regionali, abbreviati con la sigla R, e come treni RegioExpress, abbreviati con la sigla RE; la differenza tra le due categorie consiste nel minor numero di fermate e nei minori tempi di percorrenza dei treni RE rispetto ai R. A queste due categorie si aggiungono, infine, i regionali veloci, abbreviati con la sigla RV e attivi sulle direttrici Milano-Bologna, Milano-Genova e Milano-Torino, che fermano solo nelle stazioni principali.\nLe relazioni regionali e RegioExpress operate da Trenord a servizio del capoluogo lombardo sono:\nServizi ferroviari nazionali e internazionali.\nMilano \u00e8 connessa molto bene anche con il resto d'Italia e d'Europa.\nIn ambito nazionale, Milano rappresenta un importante snodo dell'alta velocit\u00e0 ferroviaria, venendo servito dai Frecciarossa di Trenitalia e dai treni italo. di Nuovo Trasporto Viaggiatori. La principale stazione per l'alta velocit\u00e0 \u00e8 Milano Centrale, attuale seconda stazione pi\u00f9 trafficata d'Italia, cui si aggiungono le stazioni di Milano Porta Garibaldi, Milano Rogoredo e Rho Fiera.\nLe principali destinazioni sono, Torino, Bologna, Firenze, Roma e Napoli, insieme a Genova, Venezia e Trieste.\nIn ambito internazionale, le principali destinazioni giornaliere sono Berna, Lugano, Ginevra, Zurigo, Parigi, Marsiglia, Vienna e Monaco di Baviera, grazie a relazioni gestite da Thello, che si occupa dei collegamenti tra Italia e Francia; le Ferrovie Federali Svizzere, per i collegamenti con Berna, Lugano, Ginevra e Zurigo; le \u00d6sterreichische Bundesbahnen, per i collegamenti con Vienna; e le Deutsche Bahn, per i collegamenti con la Germania.\nCollegamenti aeroportuali.\nMilano \u00e8 collegata al suo principale aeroporto, l'aeroporto di Malpensa, mediante un servizio ferroviario denominato \"Malpensa Express\". Il servizio, attivato nel 1999 e gestito da Trenord, \u00e8 disponibile in due relazioni: Malpensa-Milano Cadorna o Malpensa-Milano Centrale, quest'ultima con fermata intermedia presso Milano Porta Garibaldi; il tempo di percorrenza, secondo la relazione scelta, varia dai 30 ai 45 minuti.\nRiguardo l'aeroporto di Bergamo-Orio al Serio, si \u00e8 parlato a lungo di un possibile collegamento del terminal aeroportuale con la rete ferroviaria, tuttavia ci\u00f2 non si \u00e8 ancora tramutato in nulla di concreto.\nTrasporto aereo.\nAeroporti.\nLa citt\u00e0 di Milano \u00e8 servita da tre aeroporti; ad essi si aggiunge anche l'aeroporto di Bresso, ormai inglobato all'interno dell'area urbana della citt\u00e0 e utilizzato solo per scopi turistici.\nL'aeroporto di Malpensa, situato in provincia di Varese all'interno del Parco naturale lombardo della Valle del Ticino, \u00e8 il maggiore scalo aeroportuale della citt\u00e0, nonch\u00e9 secondo aeroporto pi\u00f9 trafficato d'Italia. Dista 45\u00a0km dal centro della citt\u00e0, a cui \u00e8 collegato attraverso il servizio ferroviario Malpensa Express, attivo dal 1999, che si attesta presso le stazioni di Milano Cadorna, Milano Centrale e Milano Porta Garibaldi. Anche alcune compagnie di autobus fanno la spola tra l'aeroporto e il centro di Milano. Malpensa ha a disposizione due terminal: il terminal 2, quello originale, oggi utilizzato solo dai voli della compagnia low-cost easyJet, e il terminal 1, aperto nel 1998 e dotato di tre satelliti.\nL'aeroporto di Linate, situato nel comune di Peschiera Borromeo, precisamente nella frazione di Linate, \u00e8 il secondo scalo aeroportuale della citt\u00e0 per numero passeggeri e il terzo d'Italia. Dista solo 7\u00a0km dal centro, a cui \u00e8 collegato da un servizio di bus e, in futuro, dall'omonima stazione della linea 4 della metropolitana di Milano. Dispone di un unico terminal.\nL'aeroporto di Bergamo-Orio al Serio, situato in provincia di Bergamo nel comune di Orio al Serio, \u00e8 lo scalo dedicato a voli di compagnie aeree a basso costo, nonch\u00e9 quarto aeroporto pi\u00f9 trafficato d'Italia. Dista 50\u00a0km dal centro di Milano e viene, infatti, venduto da alcuni vettori come \"aeroporto di Milano-Bergamo\" o \"aeroporto di Milano-Orio al Serio\". \u00c8 dotato di un unico terminal. Questo aeroporto \u00e8 collegato a Milano tramite autobus-navetta.\nIdroscalo.\nMilano \u00e8 anche dotata di un idroscalo situato nella periferia est della citt\u00e0, accanto all'aeroporto di Milano-Linate, nel comune di Segrate. Realizzato alla fine degli anni venti e inaugurato nel 1930, quando l'idrovolante rappresentava l'aereo di linea per eccellenza sulle grandi distanze, viene utilizzato oggi, in seguito al declino dell'idrovolante, come polo di attivit\u00e0 ricreative e sportive. L'idroscalo ha, infatti, ospitato pi\u00f9 volte i campionati mondiali, europei ed italiani di canottaggio e canoa/kayak.\nSoprannominato, comunemente, il \"mare di Milano\", in futuro, sar\u00e0 raggiungibile con la stazione Linate Aeroporto della linea 4 della metropolitana di Milano.\nTrasporto stradale.\nAutostrade.\nPer la sua posizione, Milano risulta essere un importantissimo nodo stradale e autostradale, poich\u00e9 punto di congiunzione della grande trasversale padana est-ovest con la dorsale italiana nord-sud. Il sistema autostradale di Milano \u00e8 costituito da 6 autostrade: l'autostrada A1, detta anche \"autostrada del Sole\", che collega Milano a Napoli passando per Bologna, Firenze e Roma. Con una lunghezza complessiva di 759,4\u00a0km, \u00e8 la pi\u00f9 lunga autostrada italiana in esercizio, nonch\u00e9 asse meridiano principale della rete autostradale italiana; l'autostrada A4, soprannominata \"Serenissima\", che attraversa da ovest a est l'intera pianura padana, partendo da Torino, passando per Milano e terminando a Sistiana, da cui prosegue verso Trieste, senza soluzione di continuit\u00e0, con la classificazione di raccordo autostradale 13; l'autostrada A7, che collega Milano con Genova; l'autostrada A8 che collega Milano con Varese; l'autostrada A9, che collega Milano con Como e il confine con la Svizzera e l'autostrada A35, soprannominata \"BreBeMi\", che collega Milano con Brescia senza passare per Bergamo, con un percorso posizionato pi\u00f9 a sud rispetto al tracciato dell'autostrada A4.\nA esse si aggiungono anche l'autostrada A36, detta \"autostrada Pedemontana Lombarda\" e in costruzione, e 4 tangenziali: l'autostrada A50 o \"tangenziale Ovest di Milano\", tangente l'area suburbana di Milano da sud-est a nord-ovest; l'autostrada A51 o \"tangenziale Est di Milano\", tangente alla citt\u00e0 e alla sua area suburbana nella sua parte est; l'autostrada A52 o \"tangenziale Nord di Milano\", tangente all'area suburbana di Milano nella sua parte nord e l'autostrada A58 o \"tangenziale Est Esterna di Milano\", in acronimo \"TEEM\", realizzata parallelamente alla tangenziale est per alleggerire la mole di traffico su quest'ultima.\nNonostante l'ampiezza della sua rete autostradale e stradale, Milano, nel 2013, risultava quarta tra le citt\u00e0 italiane pi\u00f9 trafficate, superata rispettivamente da Palermo, Roma e Napoli.\nRete automobilistica.\nLa rete automobilistica comunale gestita dall'ATM si compone di circa 100 linee, per una lunghezza complessiva di oltre 870\u00a0km. Il parco autobus utilizzato \u00e8 composto da circa 1.350 mezzi ed ha una vetust\u00e0 media di 9 anni.\nDurante le ore notturne, dalle 22.00 alle 2.00, \u00e8 attivo un servizio di 15 linee, denominato \"radiobus di quartiere\", che serve diversi quartieri; le linee di questo servizio sono indicate generalmente con una lettera Q, che sta per quartiere, seguita da un numero. Questo servizio fornisce per ogni notte una o forse pi\u00f9 vetture, ciascuna delle quali pu\u00f2 muoversi soltanto all'interno di un quartiere.\nDal 2011, durante le ore notturne, \u00e8 attivo un servizio composto da quindici linee che ricalcano il percorso delle linee metropolitane e di alcune linee di forza della rete: i transiti avvengono ogni mezz'ora. Tali linee sono indicate con una lettera N seguita da un numero; fanno eccezione solo le tre linee che ricalcano il percorso delle linee M1, M2 e M3 della rete metropolitana e che sono denominate NM1, NM2 e NM3. Alcune di queste linee risultano attive tutte le notti, altre solamente le notti tra venerd\u00ec e sabato e sabato e domenica, oltre che nelle notti precedenti i festivi.\nLa rete automobilistica di area urbana (a servizio dell'hinterland milanese) si compone di circa 100 linee, mentre quella interurbana di ulteriori 120 linee.\nQuest'ultima \u00e8 gestita da 6 aziende, ciascuna delle quali fornisce il servizio su ciascun territorio di pertinenza (1.nord-ovest, 2.nord, 3.nord-est, 4.sud-est, 5.sud-ovest, 6.ovest); complessivamente la rete si sviluppa per una lunghezza complessiva di oltre 3.500 km, ed \u00e8 esercita con un parco autobus composto da circa 700 mezzi con una vetust\u00e0 media di 8 anni.\nRete filoviaria.\nLa rete filoviaria milanese si svilupp\u00f2 a partire dagli anni trenta, con l'apertura, nel 1933, della linea 81 che collegava piazza Spotorno con piazza Dergano. Nei decenni successi la rete si svilupp\u00f2 rapidamente, fino alla prima met\u00e0 degli anni settanta, quando, dopo aver raggiunto la massima estensione di 140\u00a0km, la rete fu in gran parte abbandonata e sostituita da autobus convenzionali.\nLa rete si compone di 4 linee e, con un'estensione totale superiore a 40\u00a0km, risulta essere una delle reti filoviarie pi\u00f9 estese d'Italia:\nCiclismo urbano e micromobilit\u00e0.\nNonostante l'andamento pianeggiante del territorio, l'utilizzo dell'bicicletta come mezzo di trasporto a Milano \u00e8 ancora piuttosto limitato, specialmente se confrontato con la realt\u00e0 di altre citt\u00e0 europee; sono stati fatti, comunque, progressi notevoli negli ultimi anni. La stessa rete di piste ciclabile, che oggi conta un'estensione di 255km, \u00e8 tuttora in espansione.\nMalgrado la modesta estensione delle ciclabili, il servizio di bike sharing di Milano \u00e8 primo in Italia e sesto in Europa, dopo Parigi, Londra, Barcellona, Lione e Bruxelles, ed \u00e8 utilizzato in media da 15.890 persone al giorno. Il servizio, denominato \"BikeMi\", \u00e8 gestito da Clear Channel e ATM ed \u00e8 stato attivato nel 2008; ad agosto 2021 possiede 5.430 biciclette (incluse le biciclette a pedalata assistita) e 320 stazioni.\n\u00c8 attivo dalle 6.00 a mezzanotte, con prolungamenti di orario durante eventi speciali. Esistono tre tipi di abbonamento: giornaliero, settimanale o mensile; inoltre, i primi 30 minuti di utilizzo delle biciclette non a pedalata assistita sono gratuiti.\nNegli ultimi sono stati attivi da privati servizi di micromobilit\u00e0 con monopattini elettrici. Ad oggi (2022) i servizi sono i seguenti: Bird, Bit Mobility, Dott, Helbiz, Lime, Voi e Tier.\nCar sharing.\nA Milano, sono attivi differenti servizi di car sharing come \"GuidaMi\" (oggi GirACI). Quello di ACI (in precedenza gestito da ATM) non \u00e8 tuttavia l'unico servizio di car sharing; in totale, a Milano, sono 60.000 gli abbonati e 1.500 le vetture destinate a tale servizio. Milano risulta, quindi, la prima citt\u00e0 in Italia e in Europa per car sharing."}
{"id": "1299532", "revid": "287204", "url": "https://it.wikipedia.org/wiki?curid=1299532", "title": "Asimov Story", "text": "Asimov Story (\"The Early Asimov\") \u00e8 un'antologia di racconti fantascientifici del 1972 dello scrittore statunitense Isaac Asimov.\nL'opera esce in Italia tra il 19 ottobre 1973 e il 28 ottobre 1973 sui numeri 625, 626, 629 e 630 della collana fantascientifica \"Urania\". Successivamente viene raccolta in un volume unico come supplemento al numero 778, 1979.\nI racconti, scritti tra il 1938 e il 1949, sono commentati e criticati dallo stesso Asimov, fornendo cos\u00ec al lettore una sorta di autobiografia letteraria."}
{"id": "1299534", "revid": "110157", "url": "https://it.wikipedia.org/wiki?curid=1299534", "title": "Jesus Loves You - The Martyr Mantras", "text": "Jesus Loves You - The Martyr Mantras \u00e8 il 4\u00ba album del cantante anglo-irlandese Boy George, pubblicato nel 1990 (in Italia, il 12 febbraio del 1991), sulla piccola etichetta fondata dallo stesso Boy George, la More Protein, distribuita dalla Virgin Records. L'album \u00e8 conosciuto sia con il nome del gruppo Jesus Loves You, di cui costituisce l'unico long-playing (visto che l'annunciato secondo disco, \"Popularity Breeds Contempt\", non \u00e8 mai stato pubblicato), sia, pi\u00f9 propriamente, con il solo titolo di The Martyr Mantras, che connota il genere tipico di questo disco, costituito appunto da un gran numero di tracce sonore, che ripetono una serie di battute e riff dall'inizio alla fine, variamente sovrapposte fino a creare una base musicale omogenea, su cui si innestano dei testi improntati al dolore e alla malinconia. Una curiosit\u00e0: la parola \"amore\", fino ad allora utilizzata con parsimonia dall'artista britannico, che sembra voler recuperare qui il tempo perduto, compare in 6 delle 10 tracce (esclusa la ripetizione nei due diversi mix di \"Generations Of Love\"), 5 volte nella forma inglese \u00abLove\u00bb e una volta in spagnolo, nella prima persona del futuro, in \"Siempre Te Amar\u00e9\" (il cui titolo \u00e8 stato modificato soltanto verso la fine delle \"sessions\" di registrazione, dato che il brano \u00e8 nato originariamente con il corrispondente titolo in inglese di \"I'll Always Love You\").\nIl disco.\nL'album rappresenta anche il primo lavoro di Boy George con il gruppo satellite dei Jesus Loves You, dei quali fa parte soprattutto il chitarrista cipriota autodidatta John Themis, oggi considerato come il quinto membro dei Culture Club, autore di alcuni dei brani pi\u00f9 belli della carriera solista del cantante. Tra questi, brano di chiusura del lato A di \"The Martyr Mantras\", quinta traccia sul CD, spicca senza dubbio la suggestiva ballata acustica intitolata \"I Specialise In Loneliness\", unico pezzo lento del disco (qui in versione estesa, poi re-inserita, in versione edit, sul singolo di \"The Crying Game\", nel 1992), costruita sull'impasto di riff di chitarra (egregiamente suonata da Themis), le voci altissime dei coristi, una batteria elettronica appena accennata (che crea il necessario contrasto con l'atmosfera soft del resto), la calda voce soul di George e un testo incentrato, come suggerisce il titolo, sull'abitudine alla solitudine, con conseguente resa finale, che arriva a negare l'amore, per la paura di contrarre qualche brutta malattia. Il titolo dell'album sembra invece perfettamente descritto dalla foto di copertina, in cui Boy compare ritratto all'interno di una croce, con una spilla da balia alla narice sinistra e un diadema dorato con scarabei azzurri al collo, mentre nei quattro riquadri blu, posti sopra e sotto il nome dell'autore (o del gruppo, a seconda delle edizioni nei vari paesi del mondo), appare, ripetuto all'infinito, il segno che rappresenta l'hashish, il tutto a suggerire appunto, assieme alle sonorit\u00e0 del lavoro, il \u00abmantra del martire\u00bb.\n\"The Martyr Mantras\" produce quattro singoli ed un'infinit\u00e0 di remix, continuati ad uscire nel corso degli anni, fino al pi\u00f9 recente, una lunghissima versione di \"Generations Of Love\" (tanto per cambiare...), sottotitolata \u00abThe TimeWriter Bootleg Mix\u00bb ed inserita nel doppio album raccolta/live dei Culture Club, \"Greatest Moments - VH1 Storytellers Live\", pubblicato nel 1998, passando per il secondo EP pubblicato dall'artista assieme ai Jesus Loves You, \"The Devil in Sister George EP\", del 1994, contenente un altro remix di \"Generations Of Love\" e un remix di un altro brano di \"The Martyr Mantras\", \"Love Hurts\", sfortunato brano pubblicato nel doppio lato A con la ben pi\u00f9 celebre \"Bow Down Mister\", il cui grandissimo successo ha finito col soffocare l'altra canzone. Prima di questo doppio lato A costituito da \"Bow Down Mister/Love Hurts\", ultimo estratto dall'album, i primi tre singoli erano stati: \"After The Love\" (scritta con l'ex amante Jon Moss), che non ha ottenuto grande successo commerciale, ma delle recensioni eccellenti che hanno dato a George la forza necessaria per continuare la rischiosa avventura che aveva portato alcuni paesi a chiedere la pubblicazione del 33 accreditandolo al solo Boy George, per paura che il pubblico non riconoscesse un album targato Jesus Loves You come un lavoro del cantante; la citata pluri-remixata \"Generations Of Love\", che \u00e8 per\u00f2 riuscita ad entrare in classifica soltanto in un tardo remix del 1991; e il secondo brano della \"track listing\", \"One On One\", remixato dai Massive Attack, che, nonostante la grande popolarit\u00e0 del remix, \u00e8 stato l'unico dei quattro singoli a non entrare neanche nella parti pi\u00f9 basse della classifica. Raggiungendo la posizione Numero 27, il doppio lato A \"Bow Down Mister/Love Hurts\", soprattutto grazie all'enorme ed inaspettato successo ottenuto da \"Bow Down Mister\", che era stata composta per un primo, fallito, tentativo di riunione dei Culture Club, regala a George uno dei suoi recenti ritorni al successo di classifica, oltre ad una grande soddisfazione personale, dato che si tratta dell'unico brano da lui interamente scritto, senza collaboratori.\nUna curiosit\u00e0: insicuro della buona riuscita del progetto, Boy George sceglie di comporre i brani di \"The Martyr Mantras\" firmandoli non con il suo nome anagrafico, George O'Dowd, bens\u00ec con uno pseudonimo, il curioso \"Angela Dust\", chiaro richiamo all'espressione \"Angels Dust\", il cui significato (\"la polvere degli angeli\") richiama chiaramente le droghe in polvere pi\u00f9 pesanti, quali cocaina ed eroina, proprio in questo periodo abusate dall'artista, come lui stesso racconta nell'autobiografia \"Take It Like A Man\".\nL'album comprende anche una lunga versione remix del brano del 1987, \"No Clause 28\", rimodellato da Pascal Gabriel (da cui prende il sottotitolo qui), gi\u00e0 inserito come \u00abHi-Energy Remix\u00bb sull'album \"Boyfriend\" del 1989, che non era per\u00f2 uscito in alcuni paesi (tra cui gli Stati Uniti), di conseguenza non raggiunti dalla nuova versione: il remix, infatti,\npi\u00f9 che un remix in quanto tale \u00e8 una vera e propria re-incisione della traccia originaria, che, oltre ad essere molto pi\u00f9 lenta, seguiva una diversa melodia nel cantato, conteneva un'estesa sezione rap (qui omessa) e non comprendeva invece il \"bridge\" gi\u00e0 inserito sull'identica versione di \"Boyfriend\" (diversa solo per il sottotitolo).\nVersioni.\nCome accennato, \"The Martyr Mantras\" viene pubblicato in vari formati: in vinile e su cassetta, con 10 tracce; su CD, con 11 tracce (il brano in pi\u00f9 \u00e8 il \u00abSeventies Mix\u00bb di \"Generations Of Love\", posto in chiusura del lavoro). Tutte queste versioni escono variamente accreditate, o direttamente ai Jesus Loves You (in Europa), o ancora ai Jesus Loves You, ma con la specificazione su sticker adesivo che trattasi di \u00abUn progetto di Boy George\u00bb, oppure al solo Boy George (in America). Nell'Europa continentale, esiste inoltre una versione bootleg dell'album, uscita nel 1995, nel solo formato compact disc, che comprende 15 brani remixati, tra i 10 originariamente su \"The Martyr Mantras\" e 2 dei 3 sul successivo \"Sweet Toxic Love EP\" (tre pezzi compaiono in due diverse versioni ciascuno), in pratica tutta la discografia completa dei Jesus Loves You, eccetto il lato B del 1992 \"Oh Lord\" e l'ultimissima \"Love Your Brother\" (uscita solo di recente)."}
{"id": "1299537", "revid": "729019", "url": "https://it.wikipedia.org/wiki?curid=1299537", "title": "L\u00e5g\u00f8ya", "text": "L\u00e5g\u00f8ya \u00e8 un'isola dell'arcipelago delle isole Svalbard, in Norvegia.\nIl nome significa \"Isola Bassa\". L'isola \u00e8 situata a nord-ovest dall'isola di Nordaustlandet.\nLa sua area misura 103,5\u00a0km\u00b2. L'isola viene raramente visitata dai turisti, che vi sbarcano durante le costosissime crociere che fanno la circumnavigazione di Spitsbergen."}
{"id": "1299541", "revid": "547992", "url": "https://it.wikipedia.org/wiki?curid=1299541", "title": "Thelma Todd", "text": "Soprannominata per la sua morbida bellezza \"\"bionda alla crema\" (letteralmente \"The Ice Cream Blonde\" \"bionda del gelato [alla crema]\" e \"Hot Toddy\"\", \"Toddina la calda\"), \u00e8 stata famosa nella storia del cinema per i suoi 130 film ma anche per la sua misteriosa morte.\nBiografia.\nGli inizi.\nL'inizio della sua carriera \u00e8 il tema tipico di tante storie del cinema.\nStudentessa modello e di buone speranze, aspirava a diventare maestra quando fu iscritta a un concorso di bellezza che vinse con il titolo di \"Miss Massachusetts\" nel 1925. Notata da un cercatore di talenti entr\u00f2 cos\u00ec nel mondo del cinema.\nLa carriera cinematografica.\nLa Todd lavor\u00f2 dal 1926 al 1935 in pi\u00f9 di 130 film, tra cortometraggi e lungometraggi sia muti che sonori.\nScritturata dal Hal Roach, avrebbe dovuto formare una coppia comica, alternativa femminile a Stan Laurel &amp; Oliver Hardy, con la sua amica ZaSu Pitts con la quale gir\u00f2 numerose comiche del genere slapstick, un tipo di comicit\u00e0 basata sul linguaggio del corpo, nata con il cinema muto. Quando la Pitts lasci\u00f2 Roach nel 1933, fu rimpiazzata da Patsy Kelly. Dotata di una bella voce, con un accento snob della Nuova Inghilterra, la Todd non ebbe difficolt\u00e0 a lavorare anche dopo l'avvento del cinema sonoro in ruoli sia comici che drammatici, che la videro affiancata a Gary Cooper e a William Powell in \"Nevada il tiratore\" (1927), all'esordiente Cary Grant in \"This Is the Night\" (1932) e a stelle dell'epoca come Harry Langdon e Charley Chase. Ebbe un buon successo la sua interpretazione nel film giallo \"The Maltese Falcon\" (1931).\nRecit\u00f2 anche con i Fratelli Marx in \"Monkey Business - Quattro folli in alto mare\" (1931) e \"Horse Feathers - I fratelli Marx al college\" (1932). Ebbe occasione di lavorare anche con Stan Laurel e Oliver Hardy nei cortometraggi \"Non abituati come siamo\" (1929), \"Un nuovo imbroglio\" (1930), \"I polli tornano a casa\" (1931), \"On the Loose\" (1931), e nei lungometraggi \"Fra Diavolo\" (1933) e \"La ragazza di Boemia\" (1936) dove ebbe una piccola parte.\nFu questo l'ultimo film di Thelma Todd, che mor\u00ec prima di averlo potuto finire. Hal Roach fece togliere tutte le scene in cui appariva l'attrice, lasciando solo un suo numero musicale.\nLa morte misteriosa.\nNel 1930, insieme al suo amante Roland West, la Todd aveva aperto il \"Thelma Todd's Sidewalk Caf\u00e8\" un night club ristorante, a poca distanza da Santa Monica e Malib\u00f9, come centro d'attrazione per turisti in cerca di stelle del cinema e per celebrit\u00e0 hollywoodiane. Nel secondo piano del locale c'era anche l'appartamento di Thelma.\nLa notoriet\u00e0 del locale aveva attirato l'interesse del gangster italo-americano Lucky Luciano, che aveva proposto a Thelma (che per\u00f2 aveva rifiutato) di impiantare una sala da gioco illegale nel piano superiore per attirare i ricchi giocatori di Hollywood. La mattina del 16 dicembre 1935, Thelma fu trovata nel garage dell'edificio, all'interno di un'auto, morta per avvelenamento da monossido di carbonio.\nC'erano per\u00f2 alcuni particolari poco convincenti sul presunto suicidio: il suo vestito era macchiato di sangue, non era stato trovato alcun biglietto d'addio, il suo corpo si trovava in una posizione innaturale, tale da indurre a pensare che fosse stato caricato a forza nell'auto.\nDopo i funerali, Thelma Alice Todd venne sepolta nel cimitero di Bellevue a Lawrence, Massachusetts.\nIpotesi sulla morte.\nDalle testimonianze di amici e conoscenti, risultava che Thelma non avesse alcun motivo di suicidarsi poich\u00e9 stava attraversando un periodo felice \u2013 cos\u00ec sostenne nell'inchiesta la famosa diva Ida Lupino \u2013 e stava per sposarsi con un ricco uomo d'affari di San Francisco.\nIn realt\u00e0 Thelma aveva delle preoccupazioni per mancanza di denaro: la sua amica e collega ZaSu Pitts testimoni\u00f2 di aver prestato a Thelma grosse somme di denaro, svanite nella gestione fallimentare del locale e mai restituite.\nL'avvocato della diva chiese l'apertura di una nuova inchiesta, contestando la precedente che si era conclusa con una dichiarazione di morte accidentale. Il legale affermava invece che la sua cliente era stata uccisa dai sicari di Lucky Luciano. In realt\u00e0 non c'era alcuna prova sicura che Luciano fosse coinvolto nella morte di Thelma.\nVennero alla luce episodi come la furibonda lite di West con Thelma il giorno precedente la sua morte, ma nessuna certezza che lui fosse coinvolto nel presunto suicidio. \u00c8 certo per\u00f2 che da allora West, per i pesanti sospetti che gravavano su di lui, abbandonato da tutto l'ambiente cinematografico, non riusc\u00ec pi\u00f9 a dirigere nessun film.\nGirarono per molto tempo voci e supposizioni sulla morte dell'attrice, circa la responsabilit\u00e0 attribuita anche all'ex marito Pat De Cicco; persino il fatto che il suo corpo fosse stato cremato, venne interpretato come una prova della volont\u00e0 di nascondere definitivamente le tracce del suo assassinio. Il pubblico americano fu anche colpito da una strana coincidenza: un dialogo del film \"Monkey Business - Quattro folli in alto mare\" con i Fratelli Marx sembrava predire la morte di Thelma Todd. Da solo con la Todd nella sua baracca, Groucho Marx dice: \u00ab\"Siete una donna che non sta ottenendo niente tranne brutte rotture. Bene, possiamo pulire e stringere quei freni, ma dovrete rimanere nel garage tutta la notte.\"\u00bb\nLa morte di Thelma Todd, ad appena ventinove anni di et\u00e0, rimase un mistero insoluto: della sua vita e della sua carriera cinematografica rimane la testimonianza di una stella sulla Hollywood Walk of Fame."}
{"id": "1299542", "revid": "729019", "url": "https://it.wikipedia.org/wiki?curid=1299542", "title": "Barents\u00f8ya", "text": "Barents\u00f8ya \u00e8 un'isola disabitata situata nell'arcipelago norvegese delle isole Svalbard, si trova tra le isole di Edge\u00f8ya e di Spitsbergen.\nIl nome dell'isola \u00e8 stato dato in onore dell'esploratore Willem Barents. Essendo un'isola artica, che copre un'area di 1288 km\u00b2, \u00e8 in gran parte ghiacciata. Il punto pi\u00f9 alto di Barents\u00f8ya misura 397 metri sul mare. Nel nord, tra Barents\u00f8ya e Spitsbergen, c'\u00e8 l'isola di K\u00fckenthal\u00f8ya, inoltre, le due isole sono separate dallo stretto di Heleysundet. Nel sud, invece, a separarla da Edge\u00f8ya c'\u00e8 lo stretto di Freemansundet."}
{"id": "1299543", "revid": "100247368", "url": "https://it.wikipedia.org/wiki?curid=1299543", "title": "Freemansundet", "text": "Il Freemansundet \u00e8 lo stretto che separa le due isole di Edge\u00f8ya e di Barents\u00f8ya, entrambe le isole fanno parte dell'arcipelago delle isole Svalbard, in Norvegia, l'arcipelago pi\u00f9 a nord dello stato."}
{"id": "1299546", "revid": "23671", "url": "https://it.wikipedia.org/wiki?curid=1299546", "title": "XxxHolic", "text": ""}
{"id": "1299547", "revid": "729019", "url": "https://it.wikipedia.org/wiki?curid=1299547", "title": "K\u00fckenthal\u00f8ya", "text": "K\u00fckenthal\u00f8ya \u00e8 un'isola situata nell'arcipelago delle isole Svalbard, in Norvegia, e separa le isole di Spitsbergen e di Barents\u00f8ya. L'isola si trova nello stretto dell'Heleysundet. L'isola \u00e8 stata scoperta da Willy K\u00fckenthal (1861\u20131922). Le spedizioni per le ricerche iniziarono nel 1886 e finirono nel 1889."}
{"id": "1299548", "revid": "100250941", "url": "https://it.wikipedia.org/wiki?curid=1299548", "title": "Heleysundet", "text": "L'Heleysundet \u00e8 lo stretto che separa l'isola di Barents\u00f8ya dall'isola di Spitsbergen. Entrambe le isole fanno parte dell'arcipelago delle isole Svalbard, in Norvegia.\nL'area \u00e8 caratterizzata da forti correnti di marea, fino a 10 nodi (18 km/h) a causa del grande volume d'acqua che attraversa lo stretto.\nStoria.\nLo stretto venne scoperto nel 1617 dalla nave \"John Ellis\", inviata dalla Russia Company per esplorare la zona sud-est di Spitsbergen. Il nome dello stretto deriva dal vice-ammiraglio inglese William Heley."}
{"id": "1299552", "revid": "200568", "url": "https://it.wikipedia.org/wiki?curid=1299552", "title": "Leopold Ruzicka", "text": ""}
{"id": "1299556", "revid": "174925", "url": "https://it.wikipedia.org/wiki?curid=1299556", "title": "Nicholas-Louis Robert", "text": ""}
{"id": "1299560", "revid": "1745361", "url": "https://it.wikipedia.org/wiki?curid=1299560", "title": "Viktor Rydberg", "text": "Biografia.\nDi tendenze radicali, giornalista, dal 1884 docente di storia della cultura e dell'arte all'Universit\u00e0 di Stoccolma, studioso delle antichit\u00e0 nordiche e del mondo classico (importante fu un suo viaggio in Italia), Rydberg \u00e8 la personalit\u00e0 pi\u00f9 rappresentativa dell'Ottocento svedese. Con la sua produzione, segna il punto di convergenza del Romanticismo e delle correnti postromantiche.\nTra i romanzi, sono da ricordare:\nTrattano di fantastiche avventure in un'ambientazione storica nella quale \u00e8 spesso adombrata la realt\u00e0 sociale a lui contemporanea.\nI suoi versi, raccolti in \"Poesie\" del 1882 e del 1891, sono legati, nei temi e nella forma, alla lirica romantica e sovente ispirati a un alto idealismo e umanitarismo.\nDa ricordare i discorsi di estetica, raccolti postumi nel volume: \"Il bello e le sue leggi\" del 1901.\nRydberg \u00e8 inoltre autore di un saggio in due volumi sulla mitologia germanica e indoeuropea, \"Analisi della mitologia germanica\", pubblicato tra il 1886 e il 1889."}
{"id": "1299562", "revid": "793215", "url": "https://it.wikipedia.org/wiki?curid=1299562", "title": "Malattia da reflusso gastroesofageo", "text": "La malattia da reflusso gastroesofageo, sigla MRGE (in inglese GERD, \"Gastro-Esophageal Reflux Disease\" o GORD, \"Gastro-Oesophageal Reflux disease\"), \u00e8 una malattia di interesse gastroenterologico, causata da complicanze patologiche del reflusso gastroesofageo: si parla di \"malattia\" (MRGE) quando il reflusso causa sintomi (pirosi, rigurgito) o quando, con la gastroscopia, si evidenziano lesioni infiammatorie a carico dell'esofago (esofagite), o ulcere, o trasformazione metaplastica della mucosa (esofago di Barrett).\nLa malattia presenta tendenza alle recidive.\nEziologia.\nLa malattia da reflusso gastroesofageo \u00e8 spesso causata dal reflusso nell'esofago del contenuto dello stomaco e dei gas prodotti a livello intestinale che generano un reflusso duodeno-gastroesofageo.\nL'acido cloridrico e la bile che vengono a contatto in questo modo con la mucosa dell'esofago ne provocano l'infiammazione (esofagite) con possibile insorgenza di sintomi caratteristici, come la pirosi. Anche se occasionali piccoli reflussi sono considerati fisiologici, in alcuni casi la frequenza e l'intensit\u00e0 dei reflussi pu\u00f2 assumere valenza patologica. Col tempo l'infiammazione pu\u00f2 evolvere in danni al tessuto dell'esofago, sotto forma di erosioni e piccole ulcere.\nAltre cause del reflusso sono una diminuzione del tono del cardias (lo sfintere esofageo inferiore - SEI/LES), cio\u00e8 la valvola che separa l'esofago dallo stomaco, in seguito all'assunzione di sostanze diverse, come cibi grassi, nicotina, caffeina, agrumi, alcolici ed anche alcuni tipi di farmaci; in casi pi\u00f9 rari \u00e8 dovuta al prolungato ristagno del bolo nello stomaco (si pu\u00f2 ipotizzare una stenosi o pseudo-occlusione ileare o del tenue), per via di discinesie (disturbi motori) che rallentano il normale svuotamento dello stesso; altre volte la causa \u00e8 da ricercare nell'assunzione di pasti troppo abbondanti; infine sono predisponenti tutte quelle condizioni che determinano un aumento della pressione gastrica, come l'obesit\u00e0 e la gravidanza.\nPer quanto sia stata lungamente studiata una possibile associazione tra l'infezione da \"Helicobacter pylori\" e la MRGE, essa non \u00e8 mai stata accertata da studi epidemiologici, n\u00e9 \u00e8 stato individuato un possibile meccanismo patogenetico con il quale il batterio provocherebbe la malattia. In taluni casi, addirittura, si \u00e8 notata un'incidenza negativa legata all'eradicazione dell\"'H. pylori\" e l'eradicazione stessa parrebbe risultare inefficace per la prevenzione delle recidive.\nSintomatologia.\nI sintomi associati al reflusso si distinguono in esofagei ed extraesofagei. Non sempre la presenza dei sintomi \u00e8 associata ad evidenza di esofagite mediante esami endoscopici e pH-metria. Tuttavia \u00e8 proprio grazie a quest'ultimo esame che si \u00e8 potuto associare alla MRGE anche sintomi extraesofagei.\nAlcuni di questi sintomi sono comuni anche a infezioni intestinali o a parassitosi.\nSintomi esofagei.\nI sintomi esofagei si suddividono in tipici e atipici. Fra i primi, sono particolarmente frequenti la pirosi (sensazione di bruciore retrosternale, talora irradiata al collo oppure posteriormente, tra le scapole) e il rigurgito (risalita non forzata del contenuto gastrico fino al cavo orale). Tra i sintomi atipici, si ricordano la disfagia (sensazione di difficolt\u00e0 nella deglutizione, spesso legata ad alterazioni motorie correlate al reflusso), l'odinofagia (dolore legato alla deglutizione) ed il dolore toracico simil-anginoso (dolore retrosternale irradiato al mento, alla mandibola, alle braccia e tra scapole), che pu\u00f2 indurre erroneamente a sospettare un infarto del miocardio.\nDiagnosi.\nLa diagnosi di reflusso gastroesofageo patologico si effettua con la ph-impedenziometria o ph-metria esofagea delle 24 ore che consente di differenziare i reflussi fisiologici da quelli patologici. In alcuni casi, anche reflussi \"fisiologici\" possono provocare sintomi (\"esofago irritabile o ipersensibile\").\nPer una diagnosi pi\u00f9 coerente e certificabile soprattutto in casi di reflusso atipico, alcuni centri mettono a disposizione la Ph-metria con impedenziometria multicanale intraluminale, che permette di valutare se il refluito giunge fino in gola, in che entit\u00e0 ed in quale forma (liquido, gassoso o biliare).\nNel caso in cui si rilevino solo reflussi gastro-esofagei (solitamente si verificano entro i 120 minuti dal pasto), la manometria gastro-esofagea pu\u00f2 definire la tonia del cardias.\nAltri modi di indagine comprendono i test provocativi, il test di Bernstein, esami di radiologia, scintigrafia, istologia, endoscopia e manometria.\n\u00c8 utile inoltre ricercare la presenza dell'Helicobacter pylori a livello gastrico, per stabilire la condotta terapeutica pi\u00f9 adeguata.\nClassificazione clinica.\nPer valutare il danno sub\u00ecto dalla mucosa esofagea \u00e8 fondamentale la gastroscopia, soprattutto nei pazienti con sintomi atipici o con \"segni di allarme\" (disfagia, mancata risposta alla terapia con antisecretori), anche per escludere altre patologie soprattutto neoplastiche (tramite esecuzione di biopsia).\nSecondo la classificazione di Savary e Miller, la cui prima pubblicazione \u00e8 del 1977, si distinguono 6 gradi di lesioni endoscopiche:\nUn altro sistema di classificazione \u00e8 lo Hetzel-Dent, pubblicato nel 1988, nel quale i gradi vanno da 0 a IV ed essenzialmente si stima l'estensione della parte lesa della mucosa.\nclassificazione di Los Angeles.\nNel 1996 fu sviluppato il sistema detto della \"classificazione di Los Angeles\", che ha 4 gradi, da A a D, di rilevamento dell'estensione, numero e lunghezza delle lesioni delle mucose; questo sistema, a differenza dei precedenti, non indaga la profondit\u00e0 della lesione, ma si focalizza sulla rottura dell'integrit\u00e0 delle mucose classificandone qualsiasi forma. I gradi rispettivamente registrano:\nIn caso sia riscontrata assenza di lesioni, la malattia \u00e8 denominata \"NERD\" (\"Non Erosive Reflux Disease\", Malattia del Reflusso Non Erosiva). La NERD non \u00e8 considerata patologia a s\u00e9, anche se rappresenta la forma pi\u00f9 frequentemente riscontrata di MRGE.\nTrattamento.\nLa terapia della MRGE \u00e8 solitamente basata su alcune norme igienico-dietetiche di base, e sull'assunzione (per periodi pi\u00f9 o meno prolungati) di farmaci appartenenti alle classi degli inibitori di pompa protonica/IPP (che inibiscono notevolmente la produzione acida nello stomaco) e degli anti-H2 (in gran parte per\u00f2 soppiantati dai pi\u00f9 moderni e potenti IPP); non \u00e8 comprovata l'efficacia dei procinetici. Gli antiacidi e gli alginati sono usati al bisogno a fini di sollievo sintomatico.\nPer quanto riguarda la terapia del reflusso in genere, si prescrive una modificazione della dieta e dello stile di vita (cessazione del fumo).\nComplicanze.\nNei casi pi\u00f9 gravi, il danno epiteliale evolve verso una forma di metaplasia detta esofago di Barrett.\nIn ogni caso il paziente con frequenza e persistenza di sintomi di MRGE \u00e8 ritenuto ad alto rischio di sviluppo dell'adenocarcinoma del tratto distale dell'esofago, in presenza o meno dell'esofago di Barrett."}
{"id": "1299567", "revid": "6923", "url": "https://it.wikipedia.org/wiki?curid=1299567", "title": "Fondo Valle Sangro", "text": ""}
{"id": "1299568", "revid": "339392", "url": "https://it.wikipedia.org/wiki?curid=1299568", "title": "Strada Statale 652", "text": ""}
{"id": "1299570", "revid": "110157", "url": "https://it.wikipedia.org/wiki?curid=1299570", "title": "Verbandsliga 1910-1911", "text": "L'edizione 1910-11 della Verbandsliga vide la vittoria finale del Berliner TuFC Viktoria 89.\nCapocannoniere del torneo fu Willi Worpitzky (Berliner TuFC Viktoria 89), con 4 reti."}
{"id": "1299572", "revid": "1591878", "url": "https://it.wikipedia.org/wiki?curid=1299572", "title": "Mario Spinella", "text": "Biografia.\nLaureatosi alla Scuola normale superiore di Pisa \u00e8 stato lettore d'italiano all'Universit\u00e0 di Heidelberg fra il 1940 e il 1941.\nHa partecipato alla Resistenza in Toscana, dopo l'esperienza di guerra sul fronte russo.\n\u00c8 stato segretario di Palmiro Togliatti, poi capo redattore di \"Vie nuove\" e direttore della Scuola delle Frattocchie del PCI. Ha collaborato con le riviste \"Il Calendario del Popolo\", \"Riforma della Scuola\" e a lungo con \"Rinascita\". \nHa fatto parte della redazione di \"Alfabeta\" e del \"Piccolo Hans\".\n\u00c8 stato sepolto al Cimitero Maggiore di Milano, che ne conserva i resti in una celletta. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia."}
{"id": "1299575", "revid": "1005847", "url": "https://it.wikipedia.org/wiki?curid=1299575", "title": "Utrine", "text": "Utrine \u00e8 un villaggio della Serbia situato nella municipalit\u00e0 di Ada, nel distretto del Banato Settentrionale, nella provincia di Voivodina. La popolazione, maggiormente di etnia Ungherese, conta 1.038 abitanti (\"censimento del 2002\")."}
{"id": "1299577", "revid": "110157", "url": "https://it.wikipedia.org/wiki?curid=1299577", "title": "Verbandsliga 1911-1912", "text": "L'edizione 1911-12 della Verbandsliga vide la vittoria finale dell'FC Holstein Kiel.\nCapocannoniere del torneo fu Fritz F\u00f6rderer (Karlsruher FV), con 6 reti."}
{"id": "1299579", "revid": "984922", "url": "https://it.wikipedia.org/wiki?curid=1299579", "title": "Sterijino", "text": "Sterijino \u00e8 un villaggio della Serbia situato nella municipalit\u00e0 di Ada, nel distretto del Banato Settentrionale, nella provincia di Voivodina. La popolazione, maggiormente composta dagli Ungheresi, conta 234 abitanti (\"censimento del 2002\")."}
{"id": "1299580", "revid": "110157", "url": "https://it.wikipedia.org/wiki?curid=1299580", "title": "Verbandsliga 1912-1913", "text": "L'edizione 1912-13 della Verbandsliga vide la vittoria finale del VfB Lipsia.\nCapocannoniere del torneo fu Paul P\u00f6mpner (VfB Lipsia), con 5 reti."}
{"id": "1299587", "revid": "110157", "url": "https://it.wikipedia.org/wiki?curid=1299587", "title": "Verbandsliga 1913-1914", "text": "L'edizione 1913-14 della Verbandsliga vide la vittoria finale del SpVgg F\u00fcrth.\nCapocannoniere del torneo fu Karl Franz (SpVgg F\u00fcrth), con 5 reti."}
{"id": "1299588", "revid": "20090", "url": "https://it.wikipedia.org/wiki?curid=1299588", "title": "Reali Carabinieri", "text": ""}
{"id": "1299589", "revid": "124411", "url": "https://it.wikipedia.org/wiki?curid=1299589", "title": "RS-232", "text": ""}
{"id": "1299592", "revid": "125477828", "url": "https://it.wikipedia.org/wiki?curid=1299592", "title": "Gordon R. Dickson", "text": "Le sue opere pi\u00f9 celebri sono il ciclo fantascientifico dei Dorsai e la serie del Cavaliere del drago. Nella sua carriera ha vinto tre premi Hugo e un Nebula.\nBiografia.\nNato a Edmonton, Alberta in Canada, si trasfer\u00ec a Minneapolis, nel Minnesota, a 13 anni.\nTra il 1943 e il 1946 venne arruolato nell'esercito. Consegu\u00ec il Bachelor of Arts dall'Universit\u00e0 del Minnesota nel 1948, frequentandovi la specializzazione fino al 1950.\nOpere.\nCiclo dei Dorsai.\nTradotto in italiano per la collana fantascientifica \"Cosmo Argento\" della Editrice Nord. "}
{"id": "1299594", "revid": "984922", "url": "https://it.wikipedia.org/wiki?curid=1299594", "title": "Obornja\u010da (Ada)", "text": "Obornja\u010da \u00e8 un villaggio della Serbia situato nella municipalit\u00e0 di Ada, nel distretto del Banato Settentrionale, in provincia di Voivodina. La popolazione, maggiormente composta dagli Ungheresi, conta 389 abitanti (\"censimento del 2002\")."}
{"id": "1299602", "revid": "124411", "url": "https://it.wikipedia.org/wiki?curid=1299602", "title": "EIA-422", "text": ""}
{"id": "1299604", "revid": "1305772", "url": "https://it.wikipedia.org/wiki?curid=1299604", "title": "Obornja\u010da", "text": ""}
{"id": "1299605", "revid": "63727", "url": "https://it.wikipedia.org/wiki?curid=1299605", "title": "Amilcar Type L", "text": "La Type L era un'autovettura di fascia medio-bassa prodotta dal 1924 al 1925 dalla Casa francese Amilcar.\nStoria.\nScopo della Type L era quello di proporre una comoda vettura che andasse ad interporsi tra le pi\u00f9 piccole C4 con motore da un litro e le pi\u00f9 grandi Type L con motore da 1,5 litri.\nEra una vettura dalla linea moderna, proposta come berlina, come cabriolet e come coup\u00e9. Le sue linee erano morbide ed anticipavano di qualche anno quell'inizio di tendenza alle forme aerodinamiche che avrebbe preso piede dai primissimi anni trenta in poi.\nLa Type L montava un motore a 4 cilindri da 1244 cm\u00b3 in grado di erogare una potenza massima di 27 CV a 3.700 giri/min.\nLa trazione era posteriore ed il cambio era manuale a 4 marce.\nIl telaio era nuovo e montava sospensioni a balestre ed ammortizzatori sui due assi.\nLa velocit\u00e0 massima era compresa tra i 100 ed i 110\u00a0km/h.\nEra insomma una vettura che avrebbe saputo dare molto, se non fosse stato per la fredda accoglienza del pubblico. La Type L fu venduta in non molti esemplari e fu tolta di produzione alla fine del 1925.\nFu sostituita dalla Type G, praticamente identica nell'impostazione meccanica."}
{"id": "1299607", "revid": "1543377", "url": "https://it.wikipedia.org/wiki?curid=1299607", "title": "Gil Grissom", "text": "Gilbert Arthur Grissom \u00e8 un personaggio immaginario della serie televisiva statunitense \"CSI - Scena del crimine\".\n\u00c8 un entomologo forense nonch\u00e9 supervisore del turno di notte del dipartimento di polizia scientifica di Las Vegas per le prime nove stagioni della serie, nelle quali \u00e8 stato il protagonista. \u00c8 stato sostituito da Ray Langston.\n\u00c8 interpretato da William Petersen \u2014 il quale \u00e8 stato anche tra i produttori esecutivi \u2014 e in italiano \u00e8 doppiato da Francesco Pannofino.\nCreazione e sviluppo.\nAnthony E. Zuiker, produttore e sceneggiatore di \"CSI - Scena del crimine\", ha pensato il personaggio di Gil Grissom ispirandosi al criminologo Daniel Holstein della polizia metropolitana di Las Vegas. Ci\u00f2 che incurios\u00ec il produttore del criminologo fu che quest'ultimo tenesse nel suo frigorifero vermi e sangue di maiale, esattamente come poi Grissom dimostrer\u00e0 di fare. Holstein apprezz\u00f2 questo omaggio e collabor\u00f2 con il cast come consulente per lo spettacolo. Inizialmente era previsto che il personaggio si chiamasse Gil Sheinbaum, ma William Petersen propose al cast di cambiare il cognome in \"Grissom\", in onore dell'astronauta Gus Grissom, di cui Petersen \u00e8 un grande ammiratore. Il nome \"Gil\" deriva invece da uno degli hobby dell'attore, la pesca.\nNel 2000, la CBS aveva acquistato la sceneggiatura da parte di Zuiker, e fu trasmesso a Petersen il quale aveva un contratto con l'azienda. Petersen ha affermato che nonostante le numerose offerte, decise di non accettare mai nessuna di queste per evitare di essere vincolato a una serie. Tuttavia rimase particolarmente colpito dal personaggio e decise di fare un provino. L'attore aveva gi\u00e0 interpretato uno scienziato forense, ovvero Will Graham nel film \"Manhunter - Frammenti di un omicidio\" del 1986\".\"\nBiografia del personaggio.\nPrimi anni di vita.\nNasce il 17 agosto 1956 a Santa Monica, figlio unico della madre Betty e del padre che mor\u00ec quando lui era ancora bambino. Suo padre fu insegnante di botanica e trasmise la passione per le scienze naturali a suo figlio. Mor\u00ec quando Grissom aveva soltanto 9 anni, il quale incominci\u00f2 a eseguire autopsie su dei piccoli animali morti trovati nella zona. Grissom ricorda cos\u00ec quel giorno:\nSua madre Betty invece lo fece appassionare alla lettura. Divenne sorda a causa del disturbo genetico dell'otosclerosi, il figlio dovette infatti imparare la lingua dei segni americana per poter comunicare con lei. Potrebbe essere considerato un CODA. Con l'et\u00e0 diventa evidente la perdita di udito anche da parte di Grissom, che si sottopone infatti a un intervento chirurgico.\nSi laurea in biologia all'Universit\u00e0 della California, Los Angeles, e consegue il dottorato di ricerca in biologia presso l'Universit\u00e0 di Chicago. Ha poi confessato a Warrick Brown che al liceo era un \"fantasma\": non apparteneva a nessun gruppo e tendeva a isolarsi. Quando era al college, ha finanziato la sua prima fattoria dei corpi vincendo a una partita di poker. Ha poi partecipato a diversi incontri di pugilato per conoscere gli schemi di formazione dei lividi sui corpi e degli eventuali schizzi di sangue dalle lesioni.\nCarriera.\nDivenne un agente della scientifica intorno al 1985. Una volta smarr\u00ec per errore un cadavere mentre si trovava a Minneapolis, nella Contea di Hennepin.\nDiventa supervisore dopo che Jim Brass \u00e8 stato retrocesso a causa della morte in servizio della collega Holly Gribbs, che era per altro al suo primo turno di lavoro. Nella settima stagione, Grissom prende un periodo sabbatico per tenere delle lezioni al Williams College di Williamstown, per quattro settimane. Viene temporaneamente sostituito dall'agente Michael Keppler. Prima di questa sua pausa lavorativa, aveva mostrato pi\u00f9 volte segni evidenti di sindrome da burnout. Torna tuttavia rinvigorito e fa sapere ai colleghi che sentiva la mancanza di Las Vegas. Dopo le dimissioni di Sara Sidle e soprattutto dopo l'omicidio di Warrick Brown, il suo forte stress sembr\u00f2 riaffiorare. Ci\u00f2 \u00e8 particolarmente evidente quando esprime profondo rammarico per aver risolto un caso particolarmente deprimente.\nGrissom decide di lasciare la scientifica nel periodo in cui le indagini rivelano che Nate Haskell \u2014 pluriomicida di coppiette incarcerato e condannato a due ergastoli \u2014 aveva un complice, il quale aveva ripreso a uccidere. Vista l'importanza del caso decide per\u00f2 di restare fino alla conclusione delle indagini. Le sue analisi si rivelarono determinanti: la polizia riusc\u00ec a salvare la vita alla donna catturata dal complice di Haskell. Grissom ricevette numerosi inviti da parte dei suoi colleghi a riflettere sulla sua decisione, alcuni gli riferirono addirittura che stesse commettendo un errore. Lasci\u00f2 silenziosamente il laboratorio e part\u00ec per la Costa Rica per raggiungere la moglie Sara Sidle.\nDopo la scientifica.\nDopo essersi sposato con Sara Sidle, Grissom rimane in Costa Rica per un breve periodo, prima di tenere delle conferenze alla Sorbona. Durante l'undicesima stagione della serie, Grissom incomincia a consultare il governo peruviano sull'etimologia e la fisicit\u00e0 dell'Inca. \u00c8 durante questo periodo che Sara e Grissom divorziano. Successivamente si unisce a un gruppo dedicato alla protezione di pesci e animali selvatici nell'oceano Pacifico, che lui stesso descriver\u00e0 come \"la scientifica dei mari\". Dopo esser stato arrestato al porto di San Diego lo sceriffo Conrad Ecklie ordina la sua scarcerazione, tornando a Las Vegas per aiutare la scientifica in un caso in cui pare sia implicata la sua amica Lady Heather. Si riconcilia con la sua ex moglie e i due partiranno assieme con la sua barca.\nCaratterizzazione.\nPersonalit\u00e0.\nCarattere.\nInizialmente si presentava spiritoso, entusiasta e bizzarro e con una buona dose di senso dell'umorismo. Era tutto sommato socievole e costantemente iperattivo. Tuttavia, contemporaneamente alla perdita di udito, si chiude in s\u00e9 stesso e tende a irritarsi facilmente. Grissom \u00e8 sempre rispettoso ed educato, poco interessato alla sua vita sociale ma molto dedito al lavoro. Sempre calmo e pacato, si infastidisce facilmente quando viene interrotto durante il suo lavoro. In diverse occasioni mostra alcuni sintomi riconducibili allo spettro autistico, tra cui la sindrome di Asperger; nonch\u00e9 una spiccata misantropia, come dimostrato dalle sue letture, ad esempio \"Walden ovvero Vita nei boschi.\"\nSpesso risulta essere ostinato, la sua caparbiet\u00e0 a volte lo porta a scontrarsi contro i suoi superiori. L'amica e collega Catherine Willows aiuta Grissom a gestire i rapporti interpersonali in maniera pi\u00f9 diplomatica, suggerendogli di \"alzare lo sguardo dal microscopio\". Al poligono di tiro dimostra una mira pi\u00f9 che buona, tuttavia le armi non sono di suo gradimento e non \u00e8 mai armato, trovandosi spesso in situazioni pericolose.\nDurante una discussione con un prete, dimostra di non credere nelle religioni: rifiuta qualsiasi dogma e ritiene che i diversi credi siano stati causa di conflitti e morte. La verit\u00e0 alla quale fa cieco affidamento \u00e8 la scienza empirica, pur non escludendo la possibile esistenza di un'entit\u00e0 superiore. Ritiene il sesso un'opportunit\u00e0 di contatto umano, ma se non accompagnato dall'amore lo reputa privo di scopo e addirittura triste, infatti non \u00e8 mai stato con una prostituta e dimostra di essere demisessuale.\nInteressi.\n\u00c8 considerato dalla polizia scientifica una sorta di figura paterna, un polimate. Ha una vasta conoscenza della storia, della letteratura e dell'arte. Cita spesso una variet\u00e0 di fonti letterarie, tra cui Shakespeare, Keats e Melville. Tra i suoi hobby ci sono la lettura, lo studio degli insetti e andare sulle montagne russe. Si riveler\u00e0 essere anche un fan del baseball. Anche a causa della sua tendenza a isolarsi dalla societ\u00e0, non ha per\u00f2 molta familiarit\u00e0 con la cultura popolare.\nNel suo ufficio conserva una variet\u00e0 di oggetti bizzarri, tra cui un feto di maiale irradiato, una tarantola e uno scorpione a due teste. Ha poi un \"Big Mouth Billy Bass\" dietro la porta che \"fa la guardia\" e una bacheca di casi irrisolti. Custodisce gelosamente anche le miniature delle scene del crimine durante le indagini del caso dell'omonimo killer.\nQuando gli viene domandato perch\u00e9 abbia scelto di lavorare nella polizia scientifica, risponde \"Perch\u00e9 la gente morta non pu\u00f2 raccontare\". Questa \u00e8 una delle sue espressioni preferite.\nParallelismo con Sherlock Holmes.\nCome Holmes, Grissom predilige gli esperimenti e la logica al rispetto delle regole: per dimostrare una teoria, fracass\u00f2 barattoli di senape in un negozio di alimentari, esattamente come Holmes trafisse un maiale in una macelleria per determinare quanto un uomo avrebbe dovuto essere forte per trasfigurare un uomo con un arpione.\nHa poi una nemesi simile al Professor Moriarty, Paul Millander. Per coincidenza, \"Paul Millander\" ha le stesse iniziali di \"Professor Moriarty\". Nonostante sia sempre vicino alla sua cattura il criminale riesce sempre ad avere la meglio, Grissom ritiene che Paul Millander abbia un'intelligenza addirittura superiore alla sua. C'\u00e8 anche una donna, Lady Heather, per la quale ha un amore platonico. La loro relazione \u00e8 simile a quella di Irene Adler e Holmes. Lady Heather indossa spesso abiti in stile vittoriano, facendo riferimento all'era di Holmes.\nQuando David Hodges cerca di far desistere Grissom dall'abbandonare la scientifica, gli domanda \"Chi \u00e8 Watson senza Sherlock Holmes?\", lui risponde \"Watson era un genio per proprio merito. \u00c8 il momento giusto per andarmene\".\nAccoglienza.\nCritica.\nIl personaggio ha ricevuto pareri positivi dalla critica, all'82\u00ba posto nella lista dei 100 migliori personaggi televisivi di Bravo, insieme con Catherine Willows. Si \u00e8 poi classificato 9\u00b0 nel sondaggio di Sleuth Channel sui migliori investigatori americani. AOL TV lo ha nominato uno dei detective pi\u00f9 intelligenti della TV. L'episodio \"La decisione di Grissom\" ha avuto un'audience media di 23 milioni di spettatori. Carol Mendelsohn, produttore esecutivo della serie, considera Grissom al centro dello spettacolo.\nNella cultura di massa.\nIl 27 settembre 2007 un modello in miniatura dell'ufficio di Gil Grissom fu messo all'asta su eBay. L'asta si \u00e8 conclusa il 7 ottobre con la vendita a oltre 15 000 dollari, che la CBS ha donato in beneficenza. Di oltre 25 000 fanfiction relative alla serie, oltre la met\u00e0 comprende Gil Grissom. Sono poi attivi diversi siti web che pubblicano notizie relative a Gil Grissom o sulle attivit\u00e0 di William Petersen nella vita reale."}
{"id": "1299623", "revid": "124411", "url": "https://it.wikipedia.org/wiki?curid=1299623", "title": "EIA-485", "text": ""}
{"id": "1299627", "revid": "1543377", "url": "https://it.wikipedia.org/wiki?curid=1299627", "title": "Obornja\u010da (Ba\u010dka Topola)", "text": "Obornja\u010da \u00e8 un villaggio della Serbia situato nella municipalit\u00e0 di Ba\u010dka Topola, nel distretto della Ba\u010dka Settentrionale, in provincia di Voivodina. La popolazione conta solo 2 abitanti secondo il censimento del 2002. Nel 1975 il villaggio contava 40 case e 220 abitanti."}
{"id": "1299632", "revid": "1652635", "url": "https://it.wikipedia.org/wiki?curid=1299632", "title": "Fiume delle Perle", "text": "Il fiume delle Perle (cinese: ) \u00e8 il terzo fiume cinese per lunghezza (2.214\u00a0km) dopo il Fiume Azzurro e il Fiume Giallo e il secondo per portata. \u00c8 conosciuto anche come \"Yu\u00e8 Ji\u0101ng\", \"fiume del Guangdong\" (cinese: \u7cb5\u6c5f).\nDescrizione.\nIl suo nome deriva da una roccia che affiora nella rada di Canton e che ora si trova lungo l'argine a causa del cambiamento del corso del fiume. Pi\u00f9 che di un fiume, si tratta di un sistema fluviale con un bacino di 409.480 km\u00b2, formato dalla confluenza con i fiumi Xi Jiang, Bei Jiang e Dong Jiang, rispettivamente fiume dell'ovest, del nord e dell'est.\nSbocca nel mar Cinese Meridionale, tra Hong Kong e Macao. L'estuario prende il nome di \"Bocca Tigris\", nome datogli dai portoghesi a causa di un isolotto che ha l'aspetto di una tigre accovacciata. Il \"Bocca Tigris\" \u00e8 attraversato dal ponte Humen, un ponte sospeso di 888\u00a0m che mette in comunicazione il distretto Nansha del Guangdong con la citt\u00e0 di Humen."}
{"id": "1299636", "revid": "287204", "url": "https://it.wikipedia.org/wiki?curid=1299636", "title": "Daniel Tani", "text": "Biografia.\nTani \u00e8 nato in Pennsylvania, ma vive a Lombard in Illinois. \u00c8 sposato con Jane Egan. Ha conseguito un Bachelor of science nel 1984 ed un Master nel 1988 in Ingegneria meccanica al MIT.\nNell'aprile 1996 \u00e8 stato selezionato come candidato astronauta dalla NASA, nell'agosto dello stesso anno ha iniziato i due anni di addestramento al Johnson Space Center al termine dei quali \u00e8 stato qualificato come specialista di missione.\nNel 2001 ha volato con la missione STS-108 dello Shuttle durante la quale ha trascorso quasi 12 giorni nello spazio compiendo una passeggiata spaziale di circa 4 ore.\nHa fatto parte della Expedition 16, era partito il 23 ottobre 2007 con la missione STS-120 ed \u00e8 rientrato nel febbraio 2008, dopo quasi quattro mesi di permanenza nella stazione spaziale, come membro dell'Expedition 16, con la missione STS-122."}
{"id": "1299646", "revid": "1439131", "url": "https://it.wikipedia.org/wiki?curid=1299646", "title": "Amilcar Type G", "text": "La Type G era un'vettura di fascia medio-bassa prodotta dal 1926 al 1927 dalla Casa francese Amilcar.\nStoria.\nLa Type G fu proposta dalla Casa di Saint-Denis per sostituire la sfortunata Type L: il telaio era identico, anche nelle soluzioni tecniche applicate. Si avevano quindi un cambio a 4 marce e sospensioni a balestre semiellittiche ed ammortizzatori sui due assi. \nAnche il motore era lo stesso 4 cilindri da 1244 cm\u00b3 in grado di erogare 27 CV di potenza massima. Identiche anche le prestazioni: la velocit\u00e0 massima era compresa tra i 100 ed i 110 km/h, a seconda del tipo di carrozzeria, che era offerta in tre varianti, ossia berlina, coup\u00e9 e cabriolet, esattamente come nella Type L.\nLa differenza stava nello stile del corpo vettura, pi\u00f9 squadrato e convenzionale. Evidentemente si riteneva che della Type L non avesse funzionato l'idea del corpo vettura dalle linee arrotondate.\nMa anche la Type G non riscosse molto successo e venne pensionata prematuramente nel 1927."}
{"id": "1299652", "revid": "36426", "url": "https://it.wikipedia.org/wiki?curid=1299652", "title": "Sociologia della famiglia", "text": "La sociologia della famiglia \u00e8 lo studio della famiglia da un punto di vista sociologico. La maggior parte degli studi si concentra sullo sviluppo sociale della famiglia, analizzandola a partire dalle classi sociale, dai generi e dalle etnie interessati al fenomeno.\nGli indicatori utilizzati sono il numero di bambini nella famiglia, la loro et\u00e0, i background etnici dei componenti, il livello e la mobilit\u00e0 economica dell'unit\u00e0 familiare, il livello educazionale; essi permettono di studiare le interazioni tra la famiglia e la cultura e la societ\u00e0, e tra queste e la famiglia.\nLa sociologia della famiglia inoltre studia le diversit\u00e0 nelle svariate forme di famiglia nella societ\u00e0 contemporanea in relazione all'ideologia, alle differenze di genere e alle politiche statali inerenti all'istituto del matrimonio.\nDal punto di vista sociologico, la famiglia \u00e8 quella specifica relazione sociale che lega la coppia ai figli, cio\u00e8 interseca i rapporti fra i sessi con i rapporti fra le generazioni. Pur trattandosi di relazioni interpersonali di mondo vitale, che delimitano una sfera privata, la famiglia ha importanti funzioni per la societ\u00e0, e quindi ha una valenza pubblica. Le forme familiari sono state storicamente molto variabili, tuttavia, nessuna societ\u00e0 ha mai potuto abolire la famiglia. Quando ha cercato di farlo, quella societ\u00e0 \u00e8 scomparsa, oppure ha dovuto ridare spazio alla famiglia. La ragione fondamentale consiste nel fatto che la famiglia \u00e8 una struttura sociale (alcuni parlano di un \u2018genoma sociale della famiglia\u2019) che ha il compito di umanizzare le persone attuando il passaggio dalla natura alla cultura.\nMicrosociologia.\nNella ricerca definita come \"microsociologica\" il tema della famiglia rappresenta uno degli oggetti pi\u00f9 indagati.\nLa famiglia \u00e8 infatti un'istituzione che svolge un ruolo fondamentale nella societ\u00e0, ne rappresenta l'unit\u00e0 minima sociale, oppure, il gruppo primario quanto all'apprendimento ed alla formazione di base di ogni individuo. Non meraviglia quindi che il fenomeno della crisi della famiglia, riscontrato a partire dai primi decenni del XX secolo, sia uno dei temi pi\u00f9 delicati per i sociologi. Essi infatti vedono nella crisi di tale istituzione la crisi della societ\u00e0 medesima, come degradazione del gruppo che ne costituiva l'elemento base.\nPartendo dal presupposto che all'interno della studio sulla famiglia viene in genere distinta la componente biologica, da quella propriamente umana e culturale, i sociologi hanno rilevato nelle loro analisi che gi\u00e0 nel periodo preistorico pare abbia avuto una breve durata il nucleo-base (genitori-figli), come nelle specie animali, ed abbia preso il suo posto la famiglia consanguinea, nella quale prevalgono i vincoli di sangue (parentela) su quelli di coniugio. Questa trasformazione si caratterizza a partire dalla necessit\u00e0 di organizzare il gruppo familiare in forme pi\u00f9 adatte all'espletamento di funzioni economiche e sociali.\nIn tale contesto abbiamo un concetto di famiglia allargata che si regge sulla regola del divieto assoluto di matrimonio tra genitori e figli (incesto), e che pu\u00f2 essere indifferentemente esogamica o endogamica (le unioni matrimoniali dei consanguinei possono aver luogo all'esterno o all'interno del gruppo familiare).\nLa crisi della famiglia dipende dalla progressiva caduta della \"funzione di produzione\", per secoli concentrata sulla \"grande famiglia\", soprattutto a causa dell'avvento dell'organizzazione industriale, che ha gradualmente assorbito gran parte del tempo a disposizione dei membri della famiglia, provocandone di fatto uno sfaldamento progressivo proprio nella dimensione dei legami inter-famiglia."}
{"id": "1299656", "revid": "1005847", "url": "https://it.wikipedia.org/wiki?curid=1299656", "title": "Mol (Serbia)", "text": "Mol (Serbo: Mol or \u041c\u043e\u043b, Ungherese: Mohol) \u00e8 una citt\u00e0 della Serbia situata nella municipalit\u00e0 di Ada, nel distretto del Banato Settentrionale, in provincia di Voivodina. La popolazione, soprattutto di etnia Ungherese, conta 6.878 abitanti."}
{"id": "1299669", "revid": "74801", "url": "https://it.wikipedia.org/wiki?curid=1299669", "title": "Aleksina\u010dki Rudnik", "text": "Aleksina\u010dki Rudnik () \u00e8 una citt\u00e0 della Serbia situata nella municipalit\u00e0 di Aleksinac, nel distretto di Ni\u0161ava. La popolazione \u00e8 di abitanti (\"censimento del 2002\")."}
{"id": "1299674", "revid": "36426", "url": "https://it.wikipedia.org/wiki?curid=1299674", "title": "SportWeek", "text": "SportWeek (abbreviato in \"SW\") \u00e8 un settimanale italiano a tema sportivo, allegato alla \"Gazzetta dello Sport\" con l'uscita del sabato.\nStoria e contenuti.\nIl primo numero fu pubblicato il 12 febbraio 2000 per sostituire \"La Gazzetta dello Sport Magazine\" (GM) \u2014 lanciata il 28 ottobre 1995 \u2014 quale supplemento del sabato al quotidiano: ad apparire in copertina fu il calciatore brasiliano Ronaldo. Dal marzo 2012 la rivista \u00e8 disponibile (al prezzo di 1 \u20ac e 50) anche durante il resto della settimana.\nIncentrata in prevalenza sul mondo sportivo, la rivista \u2014 che nel corso degli anni ha sub\u00ecto varie innovazioni grafiche e stilistiche \u2014 presenta rubriche inerenti anche temi culturali e mediatici nonch\u00e9 aspetti mondani e medici.\nAltre iniziative.\nDal 2 dicembre 2012 al 6 gennaio 2013 SportWeek collabora con DMAX alla realizzazione di \"Campioni Sempre\", documentario curato da Matteo Dore (direttore della rivista) e consistente in monografie su vari atleti: Usain Bolt, Muhammad Ali, Mike Tyson, Serena e Venus Williams, Ian Thorpe."}
{"id": "1299677", "revid": "360881", "url": "https://it.wikipedia.org/wiki?curid=1299677", "title": "Amilcar CG", "text": "La Amilcar CG \u00e8 una vettura di fascia medio-bassa prodotta dal 1924 al 1929 dalla casa francese Amilcar.\nStoria.\nLa CG altro non era che una versione tranquilla e imborghesita della sportiva CGS introdotta l'anno prima e che si stava facendo notare in diverse competizioni. Con quest'ultima, la CG condivideva il telaio e gran parte della meccanica.\nPerci\u00f2, su un telaio da 2.32 m di interasse venne montato un motore a 4 cilindri da 1074 cm\u00b3, con distribuzione ad asse a camme laterale. Tale unit\u00e0 motrice arrivava a erogare una potenza massima di 35 CV a 4500 giri/min.\nLa velocit\u00e0 massima era di circa 95\u00a0km/h.\nLa CG andava a porsi leggermente pi\u00f9 in alto rispetto alla C4, un altro modello strettamente imparentato e che montava un motore da 1003\u00a0cm\u00b3.\nLa CG riscosse un discreto successo e fu prodotta fino al 1929."}
{"id": "1299683", "revid": "1605525", "url": "https://it.wikipedia.org/wiki?curid=1299683", "title": "Il cielo \u00e8 rosso", "text": "Il cielo \u00e8 rosso \u00e8 un romanzo di Giuseppe Berto pubblicato nel 1947. Fu scritto nel campo di concentramento di Hereford in Texas, dove lo scrittore fu prigioniero durante la seconda guerra mondiale. \u00c8 la prima opera dello scrittore. Nel 1948 il libro vinse il Premio Firenze.\nTrama.\nNel 1931 a Treviso, una notte Giovanna torna a casa dalla madre e dal fratello Augusto. Di mestiere, Giovanna si prostituisce e una buona parte del guadagno va ai familiari. Perci\u00f2, quando arriva incinta e decisa a tenere il bambino, madre e fratello sono furiosi e vogliono che lei interrompa la gravidanza. La giovane per\u00f2 non teme di dire ai suoi ci\u00f2 che pensa di loro: che sono attaccati ai suoi soldi, che il fratello non combina nulla, pur avendo una moglie e una figlioletta da mantenere, che lei se ne andr\u00e0 e amer\u00e0 il suo bimbo. Le sfuriate si placano. Nell'anno nascer\u00e0 Giulia, figlia di Giovanna, mentre la figlia del fratello Augusto, ha circa un anno pi\u00f9 di Giulia e si chiama Carla.\nNel 1940, Giulia e Carla vivono con la nonna. Il padre di Carla \u00e8 finito in prigione e ci rester\u00e0 per cinque anni; e poich\u00e9 la mamma di Carla viene continuamente licenziata, ogni volta che si scopre che ha un marito in carcere, accetta un impiego a Napoli, per aiutare la famiglia. Anche la mamma di Giulia non c'\u00e8 pi\u00f9: \u00e8 morta l'anno prima. La vecchia prova fastidio per le due ragazzine, soprattutto Carla che cresce sfacciata; ma pur con qualche screzio, le piccole si arrabattano a trovare il modo di avere una caramella, un soldo in tasca. Vivono da monelle di strada, per\u00f2 Giulia \u00e8 pi\u00f9 riflessiva della cugina e non detesta la scuola; conserva un ricordo dolce della sua mamma.\nIl 7 aprile 1944, un devastante bombardamento distrugge buona parte della cittadina, causando migliaia di morti e riducendo a macerie l'intero quartiere di Santa Agnese. Carla e Giulia, di quattordici e tredici anni, ormai lavorano e sono in parte affrancate dalla nonna. Si trovano in una zona diversa e in un diverso rifugio; quando potranno uscire, capiranno che la nonna \u00e8 rimasta sotto le macerie. I soccorsi non sono sufficienti a fronteggiare l'emergenza e di fatto non continuano la ricerca nel punto pi\u00f9 colpito, mettono filo spinato e spargono calce sulle rovine e la zona sar\u00e0 detta \"zona dei morti\". Vanno in briciole anche tre palazzi di cinque piani, chiamati scherzosamente \"grattacieli\".\nNei giorni successivi, un collegiale arriva in citt\u00e0 per cercare i genitori. Lo accompagna un sacerdote dell'istituto. I suoi cari vivevano in uno dei grattacieli e il ragazzo, quindicenne di nome Daniele, deve rassegnarsi a non ritrovarli. Dopo di ci\u00f2, i rettori del collegio scrivono a Roma, dove sta il nonno del ragazzo, ma questi decreta che il nipote resti in collegio e infine non paga pi\u00f9 la retta. Nell'autunno, Daniele fugge dal collegio e raggiunge Treviso con l'aiuto di alcuni militari americani che ormai occupano stabilmente la citt\u00e0.\nLasciati gli americani, Daniele tenta di entrare nella zona dei morti, passando sotto il recinto spinato. Incontra cos\u00ec Tullio, un ragazzo sui diciotto anni, che se lo porta a casa. Tullio \u00e8 il ragazzo di Carla e in casa c'\u00e8 anche Giulia, di giorno c'\u00e8 anche una bimba, Maria, colpita da una forma di ritardo oppure da shock. Questi ragazzi sono alloggiati abusivamente in una casa abbandonata; dovrebbero essere tutti all'orfanotrofio, perch\u00e9 minorenni, ma un calzolaio ha accettato di firmare che li ospita e a lui danno le tessere per il cibo. Daniele non sembra adatto a entrare nel gruppo, ma insistono per farlo restare con loro e il calzolaio aggiunge il suo nome a quelli dei ragazzi ospiti.\nDaniele stenta a orientarsi, in mezzo a ragazzi cos\u00ec scaltri nella vita. Tullio fa parte di una banda che compie azioni di furto, ma anche di guida per partigiani; Carla si \u00e8 data ormai alla prostituzione. Nel tempo seguente, Daniele si adatta con fatica, poich\u00e9 sta meglio con la mite Giulia, perfetta donna di casa, e con la piccola Maria. Eppure Carla si d\u00e0 da fare per farlo crescere e lo apre alle prime esperienze, ma il ragazzo prova una vergogna mortale. Anche nelle rare uscite con Tullio, ha sempre paura. Una notte vanno insieme a prendere abiti nel collegio che Daniele ha lasciato e lui, pensando a Giulia, le porta lenzuola per quando deve restare a letto indisposta.\nUna notte, durante un'azione, Tullio rimane ucciso assieme a un altro ragazzo. Per i superstiti la vita continua e Daniele si impegna a cercare lavoro. Si rivolge anche a un funzionario, amico dei genitori, ma questo vuole farlo partire per Roma e a stento il ragazzo storna il pericolo. Intanto la guerra finisce e la gente soffre la fame, l'abbandono delle istituzioni, la mancanza di cure sanitarie. Carla guadagna per tutti, ma l'inerzia distrugge Daniele, finch\u00e9 un giorno, trova lavoro a procurare verdura a un erbivendolo del mercato. Rimanendo nella casa, pu\u00f2 sbocciare l'amore tra lui e Giulia, assieme alla speranza di un mondo nuovo.\nMa una sera, Giulia non riesce a ingoiare le buone cose che ha procurato Daniele. Colta da uno sbocco di sangue, \u00e8 teneramente soccorsa dall'amico. Inutilmente Daniele cerca un medico; lo trova invece Carla; Giulia \u00e8 tisica come lo fu la sua mamma, forse potrebbe migliorare in sanatorio, ma Carla dice con fermezza a Daniele che devono fare come se questo fatto non esistesse. E un giorno, ormai a settembre, Daniele ritorna dal mercato e trova Carla sola, con Giulia morta e preparata. Da quel momento Daniele vive nella disperazione, accentuata dalla capacit\u00e0 altrui ad accettare la vita cos\u00ec com'\u00e8. La fanciulla viene sepolta nella zona delle macerie, perch\u00e9 il calzolaio teme di avere grane con le autorit\u00e0 e un domani, quando la troveranno potr\u00e0 sembrare una vittima del bombardamento.\nDopo un mese, Daniele \u00e8 talmente alla deriva che decide di partire. Carla capisce cosa l'amico ha dentro e insiste perch\u00e9 resti; la ragazza ha pi\u00f9 volte detto che Daniele la respinge per il suo lavoro, ma non \u00e8 cos\u00ec e stavolta Daniele riesce a rassicurarla su questo punto. Dopo un lunghissimo gioco a trattenerlo, il ragazzo si mette per strada con abiti decorosi e scarpe nuove. Raggiunge il deposito dei treni merci e si infila in un vagone vuoto e scoperto. Il suo proposito \u00e8 di girare da solo per cercare la calma e ritrovare la forza di vivere. Passa il tempo e allora il ragazzo comprende che il piano non funzioner\u00e0. E accetta il solo modo per uscirne: togliendosi gli abiti e gettandoli fuori perch\u00e9 qualcuno li trovi, passa all'esterno del vagone, dove c'\u00e8 l'attacco al treno, e si lascia cadere sulle rotaie.\nDal libro al film.\nNel 1950, dal libro \u00e8 stato tratto il film omonimo, diretto da Claudio Gora, con Marina Berti e Jacques Sernas nei ruoli principali. Musiche di Valentino Bucchi."}
{"id": "1299684", "revid": "19330", "url": "https://it.wikipedia.org/wiki?curid=1299684", "title": "Stoglavi sobor", "text": ""}
{"id": "1299691", "revid": "174925", "url": "https://it.wikipedia.org/wiki?curid=1299691", "title": "Malattia da reflusso gastro-esofageo", "text": ""}
{"id": "1299696", "revid": "1543377", "url": "https://it.wikipedia.org/wiki?curid=1299696", "title": "David Krumholtz", "text": "Biografia.\nKrumholtz nasce nel Queens, borough di New York, il 15 maggio del 1978, figlio di Michael Krumholtz, un impiegato postale statunitense, figlio a sua volta di immigrati polacchi di origine ebraica, e di Judy Krumholtz, un'assistente odontoiatrica ungherese, anch'ella di origine ebraica, emigrata negli Stati Uniti nel 1956, per sfuggire ai tumulti dell'insurrezione anti-sovietica scoppiata nel Paese in quello stesso anno. Cresce in condizioni di precariet\u00e0 economica, alla soglia della povert\u00e0.\nInizia la sua carriera di attore all'et\u00e0 di tredici anni, seguendo gli amici ad un'audizione per la rappresentazione teatrale di Broadway \"Conversations with My Father\" (1992). Nonostante non si aspettasse di ottenere la parte, e non ci dava nemmeno troppo peso, ottenne il ruolo di Young Charlie, insieme a Judd Hirsch, Tony Shalhoub, e Jason Biggs (anch'egli al debutto a Broadway). Poco dopo, Krumholtz interpret\u00f2 due film: \"Cercasi superstar\" (1993) con Michael J. Fox, e \"La famiglia Addams 2\" (1993) con Christina Ricci. Per il suo ruolo in \"Mikey\", David venne nominato nel 1994 per un Young Artist Award.\nNonostante il suo lavoro nei due film gli avesse procurato una discreta attenzione da parte dei critici, David \u00e8 molto pi\u00f9 noto ai bambini come il sarcastico elfo Bernard di \"Santa Clause\" (1994) e del suo seguito \"Che fine ha fatto Santa Clause?\" del 2002. Nel 1994 Krumholtz partecip\u00f2 alla sua prima serie televisiva, \"Monty\", con Henry Winkler. Lo show dur\u00f2 solo pochi episodi.\nIn \"Numb3rs\" interpreta la parte di Charlie Eppes, un genio della matematica che aiuta il fratello Don Eppes (interpretato da Rob Morrow), agente dell'FBI, a risolvere i crimini con l'ausilio della matematica. Il cast di questa serie include anche Judd Hirsch, che aveva avviato David alla recitazione nel 1992.\nNel 2021 compare nella puntata di \"WWE Raw\" del 18 Gennaio interpretando una parodia comica del Wrestler Drew McIntyre.\nVita personale.\nKrumholtz \u00e8 un buon amico dell'attore Jason Segel, ed \u00e8 sposato con l'attrice Vanessa Britting, da cui ha avuto una figlia, Pemma, nata nel 2014. Vive a Los Angeles, dove \u00e8 stato impegnato nelle riprese della serie \"Numb3rs\".\nDoppiatori italiani.\nDa doppiatore \u00e8 sostituito da:"}
{"id": "1299697", "revid": "287204", "url": "https://it.wikipedia.org/wiki?curid=1299697", "title": "Banatski Karlovac", "text": "Banatski Karlovac (Serbo:\u0411\u0430\u043d\u0430\u0442\u0441\u043a\u0438 \u041a\u0430\u0440\u043b\u043e\u0432\u0430\u0446, ungherese: \"Nagyk\u00e1rolyfalva\", tedesco: \"Karlsdorf\") \u00e8 una citt\u00e0 della Serbia situata nella municipalit\u00e0 di Alibunar nel distretto del Banato Meridionale, nella provincia autonoma di Voivodina.\nPopolazione.\nLa popolazione, maggiormente composta da Serbi, ammonta a 5.820 abitanti (\"censimento del 2002\")."}
{"id": "1299699", "revid": "289247", "url": "https://it.wikipedia.org/wiki?curid=1299699", "title": "Inibitori di pompa protonica", "text": ""}
{"id": "1299703", "revid": "47767", "url": "https://it.wikipedia.org/wiki?curid=1299703", "title": "Anub'arak", "text": ""}
{"id": "1299708", "revid": "547034", "url": "https://it.wikipedia.org/wiki?curid=1299708", "title": "Dance punk", "text": "La dance punk, chiamata anche disco-punk , \u00e8 un sottogenere musicale del punk rock e della musica dance, per molto tempo considerato associato al post-punk. La dance punk unisce gli elementi canonici della musica da discoteca di fine anni settanta e dei giorni nostri insieme al punk rock tradizionale, basandosi talvolta anche su ritmiche derivate dal funk.\nStoria.\nLa dance punk nasce come un genere legato alla musica new wave, sviluppandosi in due aree geografiche: a New York e in Regno Unito. Verso la fine degli anni '70, probabilmente James Chance dei James White and Blacks, coni\u00f2 per la prima volta il termine disco-punk, per indicare quella corrente musicale di artisti che si sviluppo a New York nella scena underground, che fondeva il punk rock con la musica da discoteca. Ma bisogna aspettare all'inizio degli anni '80, quando i The Clash pubblicavano \"London Calling\" e \"Sandinista!\", album che sancivano la chiusura definitiva dell'era del punk britannico e dell'inizio delle contaminizioni con altri generi quali lo ska e appunto la dance. Tra le altre band che fondevano il punk rock con la musica dance vi erano Buzzcocks, Ultravox, Talking Heads, Devo, Blondie, The Cars, The Pop Group e Gang of Four.\nQuando la techno divenne popolare tra gli anni '80 e gli anni '90, alcune band post-punk vennero influenzate dal genere. I gruppi madchester della fine degli anni 80, come Happy Mondays, ripresero una forma della dance-punk influenzata dalla scena rave. Questo sviluppo fu seguito dai gruppi britpop, come Blur, e da una piccola ala dell'elettronica big beat.\nIl termine dance punk riemerse all'inizio del XXI secolo per coniare il nome di tale musica. Lo stile venne portato avanti da band influenzate dal punk come Liars e Radio 4, cos\u00ec come gruppi influenzati dal punk come Out Hud. Altre band come Liars, !!!, LCD Soundsystem, The Rapture, Radio 4 e Klaxons vennero catalogati come via di mezzo tra i due generi. Vi fu poi una successiva fusione della dance-punk con altri generi, con band come Q and Not U che esplorano gli aspetti della dance-punk, insieme al post-hardcore e altri stili musicali."}
{"id": "1299715", "revid": "2075278", "url": "https://it.wikipedia.org/wiki?curid=1299715", "title": "Sony Pictures Animation", "text": "Sony Pictures Animation \u00e8 uno studio statunitense divisione della Sony Pictures Entertainment, fondata nel 2002, che produce film di animazione in computer grafica.\nL'animazione digitale per i suoi film \u00e8 realizzata dalla Sony Pictures Imageworks. Sony Pictures Animation \u00e8 stata creata dopo il successo del cortometraggio animato \"The ChubbChubbs!\" della ImageWorks.\nIl suo primo film, \"Boog &amp; Elliot a caccia di amici\", \u00e8 uscito il 29 settembre 2006; il secondo film, \"Surf's Up - I re delle onde\", \u00e8 uscito l'8 giugno 2007."}
{"id": "1299716", "revid": "174925", "url": "https://it.wikipedia.org/wiki?curid=1299716", "title": "Sialografia", "text": ""}
{"id": "1299718", "revid": "38120", "url": "https://it.wikipedia.org/wiki?curid=1299718", "title": "Sony pictures Animation", "text": ""}
{"id": "1299721", "revid": "38120", "url": "https://it.wikipedia.org/wiki?curid=1299721", "title": "Sony Pictures animation", "text": ""}
{"id": "1299723", "revid": "38120", "url": "https://it.wikipedia.org/wiki?curid=1299723", "title": "Sony pictures animation", "text": ""}
{"id": "1299731", "revid": "123233843", "url": "https://it.wikipedia.org/wiki?curid=1299731", "title": "Elizabeth Bowen", "text": "Biografia.\nElizabeth nacque a Dublino, in seguito la Bowen's Court venne trasferita a Contea di Cork dove Elizabeth trascorse le sue estati. Quando suo padre si ammal\u00f2 nel 1907, Elizabeth e sua madre si trasferirono in Inghilterra, ad Hythe (Kent). Dopo la morte di sua madre avvenuta nel 1912, Elizabeth and\u00f2 a vivere con le sue zie.\nVenne educata alla Downe House. Dopo qualche tempo trascorso alla \"'Scuola d'Arte\" di Londra, Elizabeth decise che il suo talento era la scrittura. Entr\u00f2 a far parte del \"Bloomsbury Group\", diventando amica di Rose Macaulay che l'aiut\u00f2 a trovare un editore per il suo primo libro; \"Encounters\" (1923). Nel 1923 spos\u00f2 Alan Cameron, un amministratore che in seguito lavor\u00f2 per la BBC.\nNel 1930 Elizabeth eredit\u00f2 la Bowen's Court ma decise di rimanere in Inghilterra, nonostante visitasse spesso l'Irlanda. Durante la Seconda guerra mondiale lavor\u00f2 per il Ministero Britannico dell'Informazione riportando le opinioni irlandesi, specialmente per quanto riguardava la neutralit\u00e0 dell'Irlanda.\nNel 1952 suo marito si ritir\u00f2 in pensione e i due decisero di trasferirsi nella Bowen's Court, dove Alan Cameron mor\u00ec pochi mesi dopo. Per anni Elizabeth lott\u00f2 per salvare la casa, insegnando negli Stati Uniti d'America per guadagnare soldi. Nel 1959 la casa venne venduta e demolita.\nElizabeth ricevette un riconoscimento per il suo lavoro, ricevendo due Lauree in Letteratura, una dal Trinity College (1949) e l'altra dall'Universit\u00e0 di Oxford (1952). Ricevette inoltre un CBE.\nDopo aver passato alcuni anni senza una fissa dimora, Elizabeth si stabil\u00ec ad Hythe dove mor\u00ec di cancro nel 1973 all'et\u00e0 di 73 anni. Venne seppellita con suo marito nella chiesa di Farahy all'interno della Bowen's Court. Annualmente nella chiesa di Fararhy viene celebrata una commemorazione alla scrittrice.\nOpere.\nBiografia.\nStudi critici"}
{"id": "1299732", "revid": "1632387", "url": "https://it.wikipedia.org/wiki?curid=1299732", "title": "Sons of Northern Darkness", "text": "Sons of Northern Darkness \u00e8 il settimo album in studio del gruppo musicale black metal norvegese Immortal, pubblicato nel 2002 dalla Nuclear Blast.\nIl disco.\n\u00c8 il primo sotto contratto con la Nuclear Blast Records e, da alcuni, \u00e8 considerato uno dei migliori lavori della band.\nEdizioni.\nFu pubblicato anche in vinile, con un ordine di tracce differente, e in edizione limitata."}
{"id": "1299733", "revid": "1670527", "url": "https://it.wikipedia.org/wiki?curid=1299733", "title": "Sony Pictures Imageworks", "text": "Sony Pictures Imageworks, Inc. \u00e8 una casa di produzione d'animazione e di effetti speciali vincitrice di premi Oscar per i suoi lavori su \"Spider-Man 2\" e per il cortometraggio di animazione \"The Chubbchubbs!\" (ha ricevuto altre nomination per \"Spider-Man\", \"L'uomo senza ombra\", \"Stuart Little\" e \"Starship Troopers - Fanteria dello spazio\"). Ha anche realizzato gli effetti speciali per \"Superman Returns\".\nLa Sony Pictures Imageworks ha cominciato a lavorare nel 1993 e ha realizzato il suo primo lungometraggio di animazione nel 2006 \"Boog &amp; Elliot a caccia di amici (Open Season)\"; \u00e8 una divisione della Sony Pictures Digital, che gestisce l'animazione digitale della Sony Pictures Entertainment. La societ\u00e0 ha sede in Culver City, California."}
{"id": "1299741", "revid": "38120", "url": "https://it.wikipedia.org/wiki?curid=1299741", "title": "Sony Pictures ImageWorks", "text": ""}
{"id": "1299742", "revid": "123613259", "url": "https://it.wikipedia.org/wiki?curid=1299742", "title": "Teoria di Dow", "text": "La teoria di Dow (Dow Theory) \u00e8 un insieme di definizioni e regole relative al comportamento dei prezzi degli strumenti finanziari presentata da Charles Dow sulla quale si basa l'analisi tecnica moderna. Charles Dow fu un giornalista americano che, ai primi del Novecento, fond\u00f2 il The Wall Street Journal. Scrisse, in una serie di articoli sul The Wall Street Journal, una serie di osservazioni sui comportamenti dei mercati finanziari, analizzati mediante l'utilizzo di grafici. Si deve quindi a lui e alla sua teoria la nascita e la divulgazione dell'analisi tecnica, oltre che lo sviluppo dei primi indici azionari, tra cui il Dow Jones.\nPrincipi della teoria di Dow.\nI sei principi di base della teoria di Dow si possono riassumere come segue:\nApprofondimenti sui principi.\nDa un punto di vista pratico \u00e8 ovvio che una fase di accumulazione potrebbe rappresentare un minimo di ordine superiore, mentre una fase di distribuzione un massimo di ordine superiore, questo poich\u00e9 vige il principio della matrioska secondo cui questi movimenti si ripropongono uguali a s\u00e9 stessi, annidandosi l\u2019uno dentro l\u2019altro e potenzialmente all\u2019infinito."}
{"id": "1299743", "revid": "38120", "url": "https://it.wikipedia.org/wiki?curid=1299743", "title": "Sony pictures ImageWorks", "text": ""}
{"id": "1299744", "revid": "38120", "url": "https://it.wikipedia.org/wiki?curid=1299744", "title": "Sony pictures Imageworks", "text": ""}
{"id": "1299745", "revid": "38120", "url": "https://it.wikipedia.org/wiki?curid=1299745", "title": "Sony Pictures imageWorks", "text": ""}
{"id": "1299746", "revid": "110157", "url": "https://it.wikipedia.org/wiki?curid=1299746", "title": "Eva Trout", "text": "Eva Trout (\"Eva Trout\") \u00e8 un romanzo scritto da Elizabeth Bowen nel 1968. Il romanzo \u00e8 stato premiato con il James Tait Black Memorial Prize per la narrativa, ed \u00e8 stato tra i finalisti del Booker Prize del 1970."}
{"id": "1299747", "revid": "38120", "url": "https://it.wikipedia.org/wiki?curid=1299747", "title": "Sony Pictures imageworks", "text": ""}
{"id": "1299749", "revid": "38120", "url": "https://it.wikipedia.org/wiki?curid=1299749", "title": "Sony pictures imageworks", "text": ""}
{"id": "1299750", "revid": "38120", "url": "https://it.wikipedia.org/wiki?curid=1299750", "title": "Sony pictures imageWorks", "text": ""}
{"id": "1299751", "revid": "212348", "url": "https://it.wikipedia.org/wiki?curid=1299751", "title": "Polo Nord magnetico", "text": ""}
{"id": "1299752", "revid": "287204", "url": "https://it.wikipedia.org/wiki?curid=1299752", "title": "Andrea Morassi", "text": "Biografia.\nResidente a Ravascletto, esord\u00ec in nazionale nel 2000. In Coppa del Mondo esord\u00ec il 18 dicembre 2005 a Engelberg (42\u00b0) e ottenne il primo podio il 28 gennaio 2007 a Oberstdorf (3\u00b0).\nIn carriera prese parte a due edizioni dei Giochi olimpici invernali, (36\u00b0 nel trampolino normale, 50\u00b0 nel trampolino lungo, 11\u00b0 nella gara a squadre) e (43\u00b0 nel trampolino normale, 48\u00b0 nel trampolino lungo), a quattro dei Campionati mondiali e a due dei Mondiali di volo.\nAl termine della stagione 2015-16 annunci\u00f2 il ritiro dalle competizioni."}
{"id": "1299754", "revid": "241195", "url": "https://it.wikipedia.org/wiki?curid=1299754", "title": "Furina (enzima)", "text": "La furina \u00e8 un enzima appartenente alla classe delle idrolasi che catalizza il rilascio di proteine mature a partire da precursori attraverso il taglio di legami -Arg-Xaa-Yaa-Arg\u253c (Xaa pu\u00f2 essere un qualsiasi amminoacido e Yaa arginina o lisina). Tra le proteine mature rilasciate dalla furina figurano l'albumina, il componente del complemento C3 ed il fattore di von Willebrand.\nLa furina appartiene alla famiglia di peptidasi S8 (famiglia della subtilisina) ed \u00e8 strutturalmente e funzionalmente simile alla kexina. Si tratta di enzimi attivati da ioni Ca2+, contenenti cisteina nei pressi dell'istidina attiva ed inibiti da p-mercuriobenzoato. Nei mammiferi sono stati identificati tre enzimi correlati alla furina: PC2, PC3 e PC4."}
{"id": "1299756", "revid": "1439131", "url": "https://it.wikipedia.org/wiki?curid=1299756", "title": "Amilcar CGS", "text": "La CGS era un'vettura sportiva prodotta dal 1923 al 1929 dalla Casa francese Amilcar.\nStoria.\nLa CGS fu in pratica un'evoluzione della pi\u00f9 semplice CC. Inizialmente and\u00f2 ad affiancare quest'ultima, per poi sostituirla del tutto.&lt;br&gt;\nCon la CC, con la CS e con la C4, la CGS condivideva lo stesso telaio, sebbene dall'uno all'altro modello vi fossero alcuni adattamenti.&lt;br&gt;\nLa carrozzeria era quella tipica delle vetture sport degli anni venti, con parafanghi motociclistici e parabrezza diviso in due parti.&lt;br&gt;\nLa meccanica affondava invece le sue radici nelle prime precedenti esperienze della Amilcar con la CC.&lt;br&gt;\nLa vettura riscosse un buon successo e si fece valere in numerose gare, ma non riusc\u00ec mai ad avere ragione della sua principale rivale sportiva, ossia la Salmson.&lt;br&gt;\nNel 1925 fu affiancata dalla CGS-3, una versione dotata di passo allungato e in grado di ospitare anche tre persone.&lt;br&gt;\nNel 1926 fu introdotta l'ultima evoluzione della CGS, ossia la \"CGSS\", che rimpiazza la CGS e che otterr\u00e0 anch'essa un notevole successo, pur non riuscendo ancora a contrastare efficacemente le Salmson.&lt;br&gt;\nLa parabola della CGS e delle sue derivate si concluder\u00e0 nel 1929.\nMeccanica.\nIl motore derivava da una rialesatura di quello gi\u00e0 montato sulla C4. Era un 4 cilindri da 1074 cm\u00b3 con distribuzione ad asse a camme laterale e a valvole laterali. Rispetto alle vetture con essa imparentate, la CGS benefici\u00f2 di alcune migliorie in diversi punti del motore, specialmente alla testata e alla distribuzione stessa. L'alimentazione era a carburatore Solex. La potenza massima era di 33 CV a 3800 giri/min. La lubrificazione era per\u00f2 di tipo superato, ma fu sostituita nel 1925 con un sistema pi\u00f9 moderno ed efficiente. &lt;br&gt;\nLa trasmissione si avvaleva di una frizione a dischi multipli a bagno d'olio, olio che proveniva direttamente dal motore tramite una pompa apposita. Non esisteva differenziale al retrotreno e il cambio era manuale a 3 rapporti.&lt;br&gt;\nLe sospensioni erano a balestre semi-ellittiche con ammortizzatori.&lt;br&gt;\nL'impianto frenante prevedeva tamburi su entrambi gli assi, ma di diametro differente tra avantreno e retrotreno.&lt;br&gt;\nLa CGS raggiungeva una velocit\u00e0 massima di 115\u00a0km/h.&lt;br&gt;\nMentre la CGS-3 era pressoch\u00e9 identica alla CGS, la CGSS presentava invece un telaio ribassato, ma le differenze non si limitavano a questo: la CGSS montava anche un impianto frenante a tamburi maggiorati e nelle ultime versioni montava anche un differenziale e un cambio a 4 marce.&lt;br&gt;\nIl passo era anche pi\u00f9 corto e ci\u00f2 la rendeva pi\u00f9 leggera e in grado di spuntare prestazioni migliori, raggiungendo cos\u00ec i 120\u00a0km/h, grazie anche ad alcune migliorie alla distribuzione, ottenute riprofilando leggermente l'albero a camme: ci\u00f2 si tradusse in un aumento della potenza massima da 33 a 37\u00a0CV."}
{"id": "1299760", "revid": "110157", "url": "https://it.wikipedia.org/wiki?curid=1299760", "title": "Dobrica", "text": "Dobrica \u00e8 un villaggio della Serbia situato nella municipalit\u00e0 di Alibunar nel distretto del Banato Meridionale, nella provincia di Voivodina.\nToponimo.\nIn Serbia il villaggio \u00e8 conosciuto con il nome di \"Dobrica (\u0414\u043e\u0431\u0440\u0438\u0446\u0430)\", in Germania \u00e8 \"Dobritza\" mentre in Ungheria \u00e8 denominato \"Kevedobra\". L'origine del nome proviene dal termine Serbo \"dobro\" che in Italiano significa \"buono\".\nPopolazione.\nLa popolazione del villaggio \u00e8 maggiormente composta da Serbi \u00e8 conta 1.344 abitanti (\"censimento del 2002\")."}
{"id": "1299762", "revid": "767487", "url": "https://it.wikipedia.org/wiki?curid=1299762", "title": "L'ultimo settembre", "text": "L'ultimo settembre \u00e8 un romanzo scritto da Elizabeth Bowen nel 1929."}
{"id": "1299763", "revid": "123358452", "url": "https://it.wikipedia.org/wiki?curid=1299763", "title": "Palazzo Della Torre", "text": "Palazzo Della Torre, conosciuto anche con il nome di palazzo Della Torre Ederle, \u00e8 un edificio civile situato in stradone San Fermo a Verona, non distante dalla chiesa di San Fermo Maggiore.\nStoria.\nIl nome dell'architetto che progett\u00f2 l'edificio non \u00e8 noto, tuttavia i critici hanno fatto diverse ipotesi. Secondo Francesco Ronzani e Gerolamo Luciolli, per esempio, il palazzo venne progettato nel XVI secolo su disegno del noto architetto veronese Michele Sanmicheli, anche se gli stessi affermano che \u00abin vero non ostenta in questa nobile abitazione quella sontuosit\u00e0, che negli altri suoi edifizi e in Verona, ed altrove si osserva\u00bb, tuttavia essi attribuiscono tale differenza di stile alla \"moderazione\" dei committenti.\nSecondo Scipione Maffei e Langenskiol, tuttavia, l'edificio sarebbe stato edificato nel corso del XVII secolo, motivo per cui quest'ultimo e Diego Zannandreis sostengono che venne progettato da Domenico Curtoni. Tra gli altri possibili autori del palazzo nobiliare viene citato anche Bernardino Brugnoli, parente del Sanmicheli e suo erede morale.\nL'edificio rimase a lungo incompiuto e il suo completamento venne commissionato solamente nel 1850 dal proprietario dell'epoca, Pacifico Goldschmidt: i lavori portarono all'edificazione dell'ala sinistra, simmetrica rispetto a quella destra esistente. Durante i lavori si cerc\u00f2 di limitare le demolizioni del preesistente edificio del XIII o XIV secolo, per cui ne furono riutilizzate parte delle fondazioni e delle strutture murarie; inoltre, con l'occasione, si decise di sostituire la gronda in legno con una lapidea.\nDescrizione.\nLa facciata propone uno stile monumentale: al piano terra si presenta con una teoria di sei grandi finestre ad arco a tutto sesto, interrotta al centro dal grande portale d'accesso all'atrio e al cortile del palazzo; sopra una profonda cornice marcapiano si aprono le sette piccole finestre del mezzanino, e sopra queste i sette finestroni monumentali del piano nobile, coronati da timpani circolari e triangolari alternati; a coronare il tutto, sotto la gronda in pietra, le piccole aperture dell'ultimo piano.\nAll'interno si trova un elegante portico a pilastri che separa il cortile, cui si accede dal portale posto lungo stradone San Fermo, da un piccolo giardino. Le eleganti sale interne presentano soffitti stuccati, camini monumentali e numerosi affreschi."}
{"id": "1299769", "revid": "287204", "url": "https://it.wikipedia.org/wiki?curid=1299769", "title": "Un mondo d'amore (romanzo)", "text": "Un mondo d'amore (\"A World of Love\") \u00e8 un romanzo scritto da Elizabeth Bowen nel 1955."}
{"id": "1299775", "revid": "123233828", "url": "https://it.wikipedia.org/wiki?curid=1299775", "title": "La casa a Parigi", "text": "La casa di Parigi (\"The House in Paris\") \u00e8 un romanzo scritto da Elizabeth Bowen nel 1935."}
{"id": "1299779", "revid": "810736", "url": "https://it.wikipedia.org/wiki?curid=1299779", "title": "Spettri del tempo di guerra", "text": "Spettri del tempo di guerra (\"The Demon Lover and Other Stories\") \u00e8 una raccolta di racconti della scrittrice Elizabeth Bowen, pubblicata nel 1945.\nRacconti.\nL'edizione italiana contiene i seguenti racconti:"}
{"id": "1299781", "revid": "15756", "url": "https://it.wikipedia.org/wiki?curid=1299781", "title": "Paolo Maura", "text": "\u00c8 stato un rappresentante della poesia satirico-burlesca che prosper\u00f2 in Sicilia nel corso del XVII secolo.\nBiografia.\n\u00c8 possibile ricostruire la biografia di Paolo Maura attraverso le notizie trasmesse dal canonico Corrado Tamburino Merlini e da Luigi Capuana, alle quali si intrecciano quelle desunte dalla sua produzione poetica, in particolare dal poemetto a carattere satirico \"La Pigghiata\" per cui si pu\u00f2 affermare che storia e leggenda caratterizzano la sua vicenda biografica.\nPaolo Maura nacque il 23 gennaio del 1638 da Carlo e Petra Maura. Venne battezzato dal curato Mario Maura nella chiesa di S. Agrippina, dove ancor oggi nell'archivio parrocchiale se ne conserva l'atto. Frequent\u00f2 il collegio gesuitico menenino, ove convenivano molti giovani da ogni parte dell'isola per studiarvi retorica.\nSecondo il Leanti fu un uomo raffinato e le sue citazioni classiche, mitologiche, dantesche e la preparazione retorica dimostrano un discreto retroterra culturale. Si attorni\u00f2 di amici di grande prestigio come il barone Orazio Capuana e il Rettore del Collegio dei Gesuiti.\nTrascorse la sua vita nell'agiata villa di propriet\u00e0 in contrada Camuti, detta \"Chianu a Maura\".\nUna villa avvolta da un certo fascino, dal momento che secondo la leggenda al suo interno doveva esistere la \"Pietra della Poesia\", dove non solo il Maura era solito scrivere versi, ma era il luogo in cui si radunavano i poeti dialettali dell'isola per improvvisare, poetare e recitare. Questa tradizione si \u00e8 protratta fino al secondo decennio del secolo scorso.\nMaura lesse Dante (come si pu\u00f2 intuire da \"La Pigghiata\") ma non ne condivise la concezione teologica medievale della Fortuna, come intelligenza celeste che guida e regola tutto, su questo tema il Maura si trov\u00f2 in perfetta sintonia con la concezione classica dove la Fortuna era presentata come una dea bendata, arbitro del mondo, e non a caso inizia \"La Pigghiata\" con i versi in cui definisce la Fortuna \"foddi spirdata\" (folle spiritata).\nLa prima fase giovanile del Maura, immerso nella serenit\u00e0 della sua campagna, che per certi versi potremmo definire \"arcadica\" fu caratterizzata dall'innamoramento per una giovane della nobile e ricca famiglia Maniscalco, una delle pi\u00f9 potenti dell'epoca, appartenente al ristretto nucleo di coloro che dettavano legge.\nFu proprio la \u201clegge\u201d della famiglia Maniscalco a mutare radicalmente la vita del Maura, che dapprima venne rinchiuso nel carcere di Piazza Armerina \"lu Casteddu\" e successivamente presso la Vicaria di Palermo.\nL'amore per la giovane Maniscalco fu ben presto ricambiato, ma l'opposizione della famiglia fu drastica e per interrompere questa relazione la ragazza venne rinchiusa, come monaca di clausura, nel monastero di Santa Maria degli Angioli a Mineo.\nIl giovane Maura non si rassegn\u00f2 alla reclusione dell'amata e pur di vederla affacciata alla finestra trascorreva intere giornate di fronte al monastero seduto sui gradini della Chiesa di Santa Maria della Mercede, e non sono da escludere furtivi incontri tra i due giovani amanti.\nUn aneddoto raccontato ancora qualche decennio fa voleva che il Maura si introducesse nel monastero attraverso le fognature per incontrare l'amata e che una volta scoperto fosse stato accusato di pubblico scandalo e scomunicato dalla Chiesa, e successivamente arrestato con la complicit\u00e0 di preti sgherri e dei \"traditori parenti\", e proprio a questi non lesiner\u00e0 frecciate nei suoi versi.\nNon si hanno notizie per stabilire con esattezza quando fu arrestato n\u00e9 quanto tempo rimase in carcere, sappiamo soltanto che usc\u00ec nel 1673, grazie a un componimento dal titolo \"Miserere\", invettiva contro la citt\u00e0 di Messina in occasione della rivolta del 1672.\nL'opera non \u00e8 stata tr\u00e0dita da nessuna delle edizioni a noi note, anche se dobbiamo supporre che almeno fino alla seconda met\u00e0 dell'Ottocento fosse conosciuta come attestato dal giudizio del Capuana che la ritiene di scarso valore artistico.\nLo stesso anno ed esattamente il 23 gennaio del 1673, proprio il giorno del suo trentacinquesimo compleanno, spos\u00f2 Doralice Limoli, figlia di Claudio e Agrippina Limoli, come si evince dal relativo atto conservato presso la Chiesa di Sant'Agrippina.\nNon si sa se il matrimonio fu voluto dal Maura o gli fu imposto dai Maniscalco, i quali, pur essendo passato parecchio tempo dall'incarcerazione, vollero proteggere in tal modo la figlia.\nL'amore arrec\u00f2 ancora una volta grandi sofferenze al nostro a causa della morte della moglie, la quale gli aveva offerto un periodo di serenit\u00e0 dopo le tribolazioni del carcere, e a lei post mortem dedicher\u00e0 dei versi ricchi di delicatezza, dal triste sapore amaro, lontano dai toni satirici tipici del Maura.\nQuesta tragedia lo port\u00f2 ad isolarsi sempre pi\u00f9 nella sua villa, lontano da Mineo e dai suoi concittadini verso i quali nutriva un acerbo disprezzo che si acuiva con il passar degli anni, ma anche la sua \u201camata\u201d Camuti non era pi\u00f9 \u201cl'agiata villa\u201d del periodo giovanile, sia perch\u00e9 durante la sua prigionia le terre erano state male amministrate e pressoch\u00e9 incolte, sia per le sopravvenute ristrettezze economiche che in parecchie occasioni, pur con estrema sofferenza, lo portarono a chiedere aiuto a qualche amico fidato e finanche all'odiato cugino Don Stefano Jaluna.\nLa travagliata vita del Maura si incroci\u00f2 con la tremenda tragedia del disastroso terremoto del 1693, che gli ispir\u00f2 uno dei componimenti pi\u00f9 toccanti.\nAlla stessa stregua del cambiamento dello stile di vita va registrato un cambiamento radicale nel tipo di produzione poetica, dal giovanile tono satirico si passa ad un tono prettamente moraleggiante, con un'analisi lucida degli errori del passato, e nell'intento di offrire il suo esempio come monito per frenare l'impeto giovanile.\nL'ultima produzione del Maura, non casualmente, affronta il tema della morte, che il poeta dovette sentir prossima e che ineluttabilmente sopraggiunse il 24 settembre del 1711, come si evince dall'atto di morte conservato presso l'archivio parrocchiale della Chiesa di Santa Maria Maggiore in Mineo. Dallo stesso atto si desume che, in quanto appartenente alla confraternita del Santissimo Sacramento, fu seppellito nei locali annessi alla chiesa dell'attuale salone parrocchiale.\nPoetica.\nLa cultura siciliana nel Seicento fu sottoposta al rigoroso controllo della corona spagnola, la quale ridusse il paese ad uno stato di immobilismo a cui furono interessati particolarmente i baroni. Ci\u00f2 che caratterizz\u00f2 i testi letterari di questo periodo \u00e8 l'assenza di qualsiasi riferimento alla situazione socio-politica dell'isola e il Maura non costitu\u00ec un'eccezione.\nIl modello a cui il poeta di Mineo si rifaceva era il petrarchismo cinquecentesco, senza per\u00f2 dimenticare la lezione di Torquato Tasso. Ma il petrarchismo non blocc\u00f2 l'introduzione di novit\u00e0, anzi il Maura, come altri poeti siciliani a lui coevi (Antonio Veneziano, Simone Rau e Requesens ecc.), apport\u00f2 elementi di innovazione: nel suo caso la predilezione per la satira. La satira ha lo scopo di osservare l'ambiente popolare per descriverne i malumori nei confronti del governo, l'ambiente contadino, la vita di ogni giorno.\nLa poesia satirico-burlesca, a cui si pu\u00f2 ascrivere l'opera mauriana, si diffuse nel 1600 e fu lo specchio dello spirito burlesco dei poeti siciliani, che in quel particolare momento avevano trovato modelli unici da \u201cesaltare\u201d come vicer\u00e9, ufficiali e nobiluomini spagnoli. Ci\u00f2 che ha reso unica la poesia satirico-burlesca siciliana \u00e8 la capacit\u00e0 di rappresentare il fatto vero e serio come qualcosa di ridicolo, come una parodia, ci\u00f2 nasceva dal fatto che i poeti volevano soddisfare il gusto del loro pubblico stanco di elogi ed encomi, per ascoltare i fatti veri. Proprio a Mineo troviamo poeti che scrivono satire politiche come il barone Orazio Capuana e Michele Amodio, il quale, per molti aspetti, sembra precorrere il Maura.\nE fu proprio a questo genere di satira che si opposero gli spagnoli. Quando i poeti avevano il coraggio di scrivere apertamente la loro satira politica pagavano con la prigione il prezzo del coraggio, e sono proprio i versi scritti durante la prigionia quelli pi\u00f9 ricchi di realismo e sentimento, si pensi alla descrizione dell'ambiente carcerario e dei carcerieri stessi che i vari autori fanno, tra cui lo stesso Maura ne \"La Pigghiata\".\nMa se l'ambiente politico offr\u00ec modelli originali non fu da meno la sfera ecclesiastica. Il poeta mise a nudo i vizi, la corruzione, il malcostume, gli intrighi che si celavano sotto i sacri abiti, personaggi che con abile astuzia si dimostravano molto pi\u00f9 pericolosi dei governanti, in quanto non solo riuscivano a tutelare, ma ad ingigantire, come fecero i gesuiti, il loro patrimonio in nome della \u201cfede\u201d.\nMa nella satira del Maura si aggiunge l'elemento autobiografico: le difficolt\u00e0 economiche, la morte della moglie, l'ingiustizia che prevale sui giusti, temi che si fondono con quelli tipici della poesia burlesca (misoginia, misoclericalismo ecc.). La satira non risparmi\u00f2 nessuno, e sia che fosse a sfondo politico, clericale o sociale era sempre pungente, provocatoria con l'unico scopo di smascherare i vizi e le ipocrisie dell'epoca e fornire un'immagine quanto pi\u00f9 possibile realistica della societ\u00e0 secentesca, sfruttando eleganti motteggi tipici dell'animo siciliano, a cui si aggiunse la tendenza alla sentenziosit\u00e0.\nOpere.\nMaura scrisse soprattutto in vernacolo siciliano. La forma che predilesse fu l'ottava siciliana, del poeta se ne tramandano circa 300 (\"Canzuni\"). In lingua toscana si \u00e8 tramandato un lungo componimento strutturato in venti quartine dedicato a Maria Vergine (\"Ave Maria\"). Tra i componimenti che ci sono giunti si trova anche una terzina in latino. L'opera pi\u00f9 significativa resta, comunque, \"La Pigghiata\", un poemetto in terza rima in forma epistolare e d'impronta schiettamente autobiografica.\n\"Canzuni\".\nAttraverso le edizioni a stampa del Trento, Ferrer e Capuana si sono tramandate circa 300 ottave. I temi trattati permettono di raggrupparle in sette gruppi tematici alquanto omogenei: digressioni sulla fortuna e il mondo che inganna, sulla giustizia, schizzi caricaturali, contro l'amore; l'amore, la vita e la morte, ottave di ispirazione spirituale.\nNella concezione del Maura la vita di ogni uomo \u00e8 regolata dalla cieca Fortuna che come una \u201cdea bendata\u201d elargisce doni in maniera diseguale, disprezzando e odiando i pi\u00f9 intelligenti, facendo s\u00ec che l'ignoranza venga adorata da tutti. Il Maura si rende conto che \u00e8 impossibile sfuggire al vortice della fortuna che travolge tutto e tutti, proprio per questo motivo pur ammirando Dante rifiuta la sua concezione teologica della fortuna, come intelligenza celeste, per accettare in pieno quella classica. Molte delle sue ottave tendono a sottolineare, cos\u00ec, l'incapacit\u00e0 d'opporsi alla bieca malvagit\u00e0 della sorte.\nProbabilmente nell'urgenza della biografia rilevante diviene per il Maura un altro tema cardine, quello della Giustizia. Egli constata amaramente come essa \u00e8 stata messa da parte o scacciata da questo mondo. Un tema alquanto comune alla poesia satico-burlesca che di Domenico di Giovanni (Burchiello) passa al Maura attraverso Francesco Berni. Ai poeti toscani il poeta siciliano si avvicina nella scelta della satira di carattere, nella quale il Maura con precisione pittorica riusc\u00ec a dare al lettore dei \u201critratti\u201d indimenticabili di sbirri, di preti, di avidi e golosi, di cinici e ipocriti, di cornuti e falsi poeti..\nSi apre poi la vasta pagina dedicata dal Maura al tema dell'amore, dei doni che sa elargire e degli atroci tormenti che dispensa. La donna \u00e8 fonte di sofferenza, di sospiri nel momento in cui non ricambia l'amore. Anche se, negli attimi in cui il sentimento si fa pi\u00f9 intimo, pi\u00f9 caro, ripiegato nel silenzio e nel pianto in cui si svelano le emozioni pi\u00f9 profonde il poeta sa rendere il tema amoroso in tutto il suo splendore.\nCon l'avanzare degli anni, quando la stanchezza fisica ormai pesa, il Maura si sente prossimo alla morte e proprio a lei dedicher\u00e0 gli ultimi suoi versi, scritti sotto forma di confessione-testamento, dove non prevale pi\u00f9 quel tono altero e satirico del Maura giovane, ma un tono pacato, rassegnato di chi per la prima volta sa veramente ci\u00f2 che l'attende. L'impetuosit\u00e0 del Maura svanisce completamente nei componimenti religiosi, dedicati a Cristo, a Maria Vergine e a Santa Agrippina, patrona di Mineo. Se il Maura fu un anticlericale, non fu un anticrististiano; la sua fede \u00e8 solidamente ancorata alla tradizione. Egli stesso si considera un Cristo tradito da mille Giuda. Ed ecco dunque che alla fine della sua esistenza il Maura pare riconciliarsi con il Mondo, con la Sorte, con tutti: chiude gli occhi confidando nella bont\u00e0 del Padre onnipotente e nella giustizia divina.\n\"Ave Maria\".\nA Maria Vergine, in occasione del terribile Terremoto del Val di Noto del gennaio 1693, \u00e8 dedicato l'unico componimento in lingua toscana giuntoci. La composizione, strutturato in venti quartine, ha per titolo Composizione devota sopra l'Ave Maria in occasione del terremoto del 1693.\nSi tratta di un totale di cento versi, venti quartine a rima chiusa (ABBA) pi\u00f9 un quinto verso che riprende una o pi\u00f9 parole dell'Ave Maria in lingua latina. L'insieme di tutti i quinti versi costruisce la notissima preghiera: \"Ave Maria gratia plena, Dominus tecum. Benedicta tu in mulieribus. benetictus fructus ventris tui, Jesus. Sancta Maria, mater dei, ora pro nobis, peccatoribus. Nunc et in hora mortis nostr\u00e6. Amen.\"\nI versi in italiano, in ogni caso, accolgono le singole parole o frasi latine in un contesto diverso ed organico, teso a descrivere il terribile evento sismico e a implorare in una sorta di atto di dolore il perdono divino.\n\"La Pigghiata\".\n\"La Pigghiata\", ovvero \"La Cattura\", \u00e8 il poema pi\u00f9 noto del Maura, composto in terzine, mette in luce tutte le capacit\u00e0 poetico-artistiche del poeta.\nLa vicenda individuale narrata nel poemetto si apre ad un respiro collettivo diventando quasi un'esperienza universale. Lo spunto personale si trasforma in un affresco unico, totalizzante, della realt\u00e0 siciliana del seicento, ma assume contemporaneamente i tratti di una vicenda fuori dallo spazio e dal tempo, per divenire paradigmatica parabola della condizione umana.\n\"La Pigghiata\" racchiude in s\u00e9 tematiche, \"topoi\" e formule che si possono incontrare in tutta la restante produzione poetica del Maura.\nPremesso ci\u00f2, segnaliamo che il poema \u00e8 stato tr\u00e0dito solo dall'edizione Trentu (1759) e poi ripubblicato da Luigi Capuana nell'edizione Brigola (1879), e che dello stesso esistono due edizioni con traduzione. La prima di Carlo Muscetta, edita da Einaudi (1964), e la seconda a cura di Giuseppe Bonaviri, per i caratteri della Sellerio (1979).\nSi tratta di un poemetto in forma epistolare. Destinatario del componimento \u00e8 un amico (figura che evidentemente rispecchia un diffusissimo topos letterario) al quale il Maura si rivolge solo nei primissimi versi e negli ultimi, il lungo incipit e l'explicit fungono cos\u00ec da cornice per la narrazione della vicenda biografica, all'interno della quale hanno amplissimo spazio le digressioni che ricalcano pedissequamente le tematiche delle ottave.\nDa un punto di vista formale abbiamo di fronte un componimento in endecasillabi secondo lo schema della Commedia dantesca ABA BCB CDC ecc.\nDa un punto di vista narrativo i 575 endecasillabi del testo possono essere suddivisi in quattro momenti distinti che corrispondono anche a quattro luoghi diversi. Il cappello iniziale con le sue frequenti digressioni \u00e8 ambientato nel carcere della Vicaria di Palermo; segue la vicenda vera e propria della cattura ambientata a Mineo. Il Maura \u00e8 condotto al castello di Piazza Armerina, dove fa tappa in direzione della capitale vicereale. Infine il poeta giunge alla Vicaria di Palermo.\nEdizioni a stampa.\nLa prima edizione a stampa delle poesie del Maura fu pubblicata a Palermo nel 1758 ad opera dell'editore Emanuele Ferrer dal titolo \"Canzuni Siciliani di D. Paulu Maura, di la cit\u00e0 di Mineu. Cu n'appendici di pochi canzuni di Oraziu Capuana Baruni di lu Casteddu Reggiu di la stissa cit\u00e0.\"\nLa seconda edizione vide la luce nel 1759 a Caltagirone, ad opera dell'editore Simone Trento con il titolo: \"Li veri Canzuni, ccu la Pigghiata, e na divota cumposizioni italiana supra l'Ave Maria di D. Paulu Maura Celibri Pueta di la Cit\u00e0 di Miniu. Una ccu alcun' autri Sinceri Canzuni di Oraziu Capuana Baruni di lu Reggiu Casteddu di la stissa Cit\u00e0.\"\nQuest'ultima edizione ci \u00e8 giunta mutila; ma presso [la biblioteca comunale di Caltagirone] se ne conserva una copia manoscritta integra risalente con tutta probabilit\u00e0 ai primi del XIX secolo (\"Manoscritto Randazzini\").\nDue edizioni ottocentesche furono curate da Luigi Capuana e stampate rispettivamente, una a Catania nel 1871 presso la casa editrice Galatola dal titolo: \"La Pigghiata e li Canzuni di Paulu Maura di Miniu, edizioni riurdinata e curretta, ccu aggiunti inediti insemi a li Canzuni di lu Baruni Oraziu Capuana\", l'altra, a tiratura limitata in carta imperiale Maffizzoli e di cui una copia si conserva presso la [Biblioteca di Mineo], a Milano nel 1879 per i caratteri dell'editore Gaetano Brigola dal titolo:\" Poesie in dialetto siciliano, con alcune di altri Poeti Mineoli.\"\nL'ultima edizione di un'opera del Maura \u00e8 \"La Cattura\" (\"La Pigghiata\") con testo a fronte in italiano a cura di Giuseppe Bonaviri edita a Palermo da Sellerio (1979).\nTutte le edizioni precedenti risultano in ogni caso parziali. Nel gennaio del 2011, a cura del Centro Culturale Permanente \"Paulu Maura\" di Mineo, in occasione dei festeggiamenti per il 300\u00ba anniversario della morte, \u00e8 stata pubblicata una edizione completa di tutte le opere del poeta.\nAltro.\nIl 24 settembre 2011, il giorno del 300\u00ba anno della morte, \u00e8 stato inaugurato un monumento dedicato a Paolo Maura (Paulu Maura in siciliano) presso la Villa Comunale Umberto I di Mineo. Il monumento \u00e8 costituito da una lapide che riporta \"explicit\" de \"La Pigghiata\" e recita: \u00ab\"Viscottu, ventu in puppa e barca lesta!\" / Al poeta/ PAULU MAURA / 23 gennaio 1638 - 24 settembre 1711 / Il Centro Culturale Permanente \"Paulu Maura\" nel trecentesimo della morte\u00bb e da un masso proveniente dall'altopiano di Camuti, una roccia che rappresenta la \"Pietra della poesia\".\nIl monumento, distrutto da alcuni vandali, \u00e8 stato successivamente ricostruito."}
{"id": "1299782", "revid": "287204", "url": "https://it.wikipedia.org/wiki?curid=1299782", "title": "La morte del cuore", "text": "La morte del cuore (\"The Death of the Heart\") \u00e8 un romanzo scritto da Elizabeth Bowen nel 1938."}
{"id": "1299785", "revid": "1305772", "url": "https://it.wikipedia.org/wiki?curid=1299785", "title": "Rappelz", "text": "Rappelz (dal francese Antico \"rapeler\": evocare, richiamare) \u00e8 un MMORPG gratuito (Massively Multiplayer Online Role Playing Game) creato dalla Gala-Net Inc, che distribuisce anche \"Flyff\", \"Corum Online\", \"Space Cowboy Online\", \"Shot Online\" e \"UpShift StrikeRacer\". \u00c8 basato su un mondo fantastico dominato da 3 razze con allineamenti diversi: i Deva, guardiani della luce; gli Asura, i seguaci del male; e i Gaia, i servitori della natura. Il gioco viene frequentemente paragonato a \"Lineage II\".\nCome per gli altri titoli MMO della Gala-Net., Inc l'iscrizione a \"Rappelz\" \u00e8 completamente gratuita; i profitti derivano dalla vendita di articoli speciali attraverso il \"Cash Shop\". L'acquisto di oggetti dal Cash Shop non \u00e8 obbligatorio, sebbene la FAQ sottintenda che questi offrano al giocatore un certo vantaggio.\nLa versione europea del gioco \u00e8 multilingua: tedesco, francese, italiano, polacco e turco sono le lingue presenti.\nAttualmente Rappelz fa parte di una serie di giochi della Webzen.\nLa Storia.\nConcordemente con l'introduzione, disponibile sul sito della gpotato, i Gaia sono la pi\u00f9 antica delle razze ed a beneficio di essa gli dei della Creazione e della Distruzione generarono due nuove razze: i Deva che rappresentano la Luce e gli Asura che rappresentano l'Oscurit\u00e0. Grazie alle due nuove razze, ci fu un periodo di pace e stabilit\u00e0 in tutto il mondo.\nTrascorsero le ere, quando giunse una donna, fra i Gaia, che si faceva chiamare \"La Strega\". Il suo potere crebbe a dismisura col passar del tempo e, mossa da spietata ambizione, costei aizz\u00f2 la popolazione dei Gaia alla ribellione contro il mondo.\nTra i Gaia vi fu chi non rispose alla chiamata, tuttavia il mondo precipit\u00f2 ugualmente nel caos. Fu solo grazie agli sforzi combinati delle tre etnie, i Deva, gli Asura e i Gaia, che \"La Strega\" venne infine catturata e arsa viva.\nFu un esito vittorioso dell'unione tra le tre razze.\nTuttora, nel presente, le tre razze continuano a coesistere sul mondo di \"Rappelz\" l'una con l'altra, ma da inquietanti dicerie emerge la possibilit\u00e0 di una seconda venuta della \"Strega\" e il ritorno del suo terribile esercito...\nSperanza:\nPi\u00f9 avanti si scoprir\u00e0 che la strega non \u00e8 mai stata malvagia, era una sacerdotessa che si occupava dei deboli e dei feriti, \u00e8 innamorata del sindaco di Rondo, il papa invidio dei suoi poteri la uccise e creo la strega malvagia ecc.. rivelandosi lui il vero malvagio.\nAlcuni giocatori sostengono che la bambina fantasma sia la rappresentazione della strega da giovane, poich\u00e9 nel dungeon di navislamia spiega chi \u00e8 la strega e accenna la vicenda di speranza, questo fantasma si trover\u00e0 altre volte durante il gioco, in Arena si pu\u00f2 vedere la ragazzina morente legata dentro al rogo, una scena esplicita riferita alla morte della strega.\nIsola Velata:\nSi verr\u00e0 a conoscenza anche della dama dei ghiacci, Kainen, uno spirito della natura condannato a una prigionia eterna.\nKainen era lo spirito che manteneva in vita l\u2019isola velata, tradita da un suo alleato venne rinchiusa dentro al lago, l\u2019isola cos\u00ec perse la sua fonte di vita e gel\u00f3, l\u2019ultima missione dell\u2019isola obbligher\u00e0 il giocatore a uccidere lo spirito e ricever\u00e0 come ricompensa dall\u2019npc la carta pet con Kainen gi\u00e0 catturata.\nLe Razze e le Classi.\nOgnuna delle tre razze ha tre classi: una orientata al combattimento corpo a corpo, una orientata alla magia e una evocatrice, le cui abilit\u00e0 riguardano il potenziamento delle proprie creature. Dopo aver scelto il server su cui giocare, si proceder\u00e0 alla scelta della razza e del sesso dell'alter ego. Come succede in \"Ragnarok Online\", la classe del personaggio non viene scelta all'inizio del gioco: infatti fino al 10\u00ba livello i personaggi appartengono ad una classe generica, oltre tale livello si pu\u00f2 scegliere come indirizzarlo. Si \u00e8 inoltre liberi di avventurarsi in tutto l'universo di \"Rappelz\", indipendentemente dalla razza cui si appartiene.\nDeva.\nI Deva sono la razza basata sull'elemento \u201cluce\u201d. Essi sono orientati alla difesa e specializzati su poteri curativi e di potenziamento.\nAsura.\nGli Asura sono la razza orientata all'oscurit\u00e0. Sono specializzati nell'offesa, alla rapidit\u00e0 d'attacco e all'evasione (schivare gli attacchi). Possiedono capacit\u00e0 curative minori delle altre due razze, ma possiedono attacchi offensivi molto pi\u00f9 potenti.\nGaia.\nI Gaia \nsono una razza neutrale che in generale possiede una combinazione di incantesimi difensivi e offensivi. Le abilit\u00e0 si basano sulla manipolazione delle forze della natura. \nCaratteristiche del gioco.\nRank.\nI mob (mostri) e i giocatori vengono suddivisi in Rank in base al livello:\nRank 1: Livello 1-19\nRank 2: Livello 20-49\nRank 3: Livello 50-79\nRank 4: Livello 80-99\nRank 5: Livello 100-119\nRank 6: Livello 120-149\nRank 7-tier 1: Livello 150+\nRank 7-tier 2: Livello 155+\nRank 7-tier 3: Livello 160+\nAl raggiungimento di ogni nuovo Rank (20,50,80..) i giocatori possono indossare nuovi equip ed equipaggiare nuove pietre dell'anima.\nFrammento di potenza, Frammento d'anima e Frammento di luna.\nI Chip sono oggetti che i giocatori posso utilizzare per influenzare sensibilmente l'esito di uno scontro, incrementando durante un lasso di tempo limitato i danni provocati ad un dato mob. Ve ne sono di tre tipi, Force Chip, Soul Chip e (in Epic 4) Luna Chip. Si diversificano inoltre per Rank (rango), dall'1 al 6. I Force Chip aumentano il danno fisico (corpo a corpo e frecce per esempio), i Soul Chip incrementano il danno magico (incantesimi d'attacco) e i Luna Chip combinano l'effetto di Force Chip e Soul Chip al contempo. Chip di Rank inferiore hanno una bassa percentuale di riuscita nell'utilizzo su un mob o giocatore di rank superiore, tuttavia, in caso di successo, ci\u00f2 non comporta un diverso incremento del danno rispetto ad un Chip di Rank adeguato. I Chip possono essere acquistati (Rank 1 - Rank 6) oppure si possono ottenere dalla conversione dei Lak (Rank 1 - Rank 3). Un Lak \u00e8 l'essenza vitale di un nemico sconfitto che pu\u00f2 essere catturata in un appropriato medaglione che si indossa (il Chaos Necklace, per esempio). I Lak Trader (commercianti di Lak) di ogni citt\u00e0 sono gli NPC preposti allo scopo della conversione dei Lak in Chip o Rupees e della vendita dei Chip.Ormai vista per\u00f2 la scarsa utilit\u00e0 dei Frammenti di potenza e di anima, \u00e8 stata introdotta la skill generica \"frammento di luna\" il cui incremento \u00e8 reso possibile con l'avanzamento di rango e permette di lanciare gli unici chip rimasti in gioco, ovvero quelli di luna.\nTuttavia dalla 7.3 le chip vengono sostituite da una skill posta nell'albero base di tutte le razze (Deva/Asura/Gaia) che ha 8 livelli, ognuno dei quali corrisponde al proprio rank. Esempio : lvl 1 - 20, lvl 2 50 etc..\nAttualmente in gioco sono stati rimossi i frammenti di potenza e d'anima, esiste una abilita che utilizza i frammenti di luna automaticamente.\nPotenziamento dell'equipaggiamento.\nL'equipaggiamento nel gioco ha un proprio livello, indicato nel nome dello stesso, che pu\u00f2 essere aumentato attraverso il potenziamento. Maggiore \u00e8 il livello, maggiori sono i bonus conferiti. Il livello massimo raggiungibile da un oggetto \u00e8 il 10, fatta eccezione per gli oggetti di rango I, il cui livello massimo \u00e8 5. Gli articoli soggetti alla possibilit\u00e0 di upgrade mostrano una sezione in fondo al loro pannello informativo che ne indica le caratteristiche di potenziamento ed i loro effetti. Visitando un fabbro i giocatori hanno la possibilit\u00e0 di potenziare l'equipaggiamento da loro indossato per un costo proporzionale al livello dell'oggetto da potenziare. Esistono 2 tipi fondamentali di equipaggiamento: normale ed etereo. Quest'ultimo pu\u00f2 essere diviso a sua volta in 3 sottogruppi: intrepido, demoniaco e strega. Il costo per il potenziamento dell'equipaggiamento normale \u00e8 molto pi\u00f9 elevato rispetto a quello per il potenziamento dell'equipaggiamento etereo e i bonus acquisiti sono di molto inferiori.\nCombinazione degli oggetti.\nIn \"Rappelz\" si trova altres\u00ec un sistema di \"combinazione\" e \"riduzione\" degli oggetti.\nPK (Player Kill).\nIl PK (Player Kill) \u00e8 la modalit\u00e0 che permette lo scontro diretto fra giocatori e pu\u00f2 essere attivata da chiunque in qualsiasi momento dal menu Controls (Alt+T) con il pulsante raffigurante un teschio o attraverso i comandi chat /pkon (per attivarla) e /pkoff (per disattivarla).\nTuttavia, nella Trainee Island cos\u00ec come nelle citt\u00e0 del continente (Katan, Horizon, Laksy, Rondo, ecc.) \u00e8 impossibile attivare la modalit\u00e0 PK.\nQuando si va in PK si riceve una piccola porzione di immorality point, che va aumentando se si uccide una persona pi\u00f9 debole, gli immorality fanno passare il colore del vostro nome da bianco(normale) a rosso(attenzione: in questo modo potrete essere attaccati da qualunque altro giocatore rischiando di venire uccisi), verr\u00e0 anche attivata la funzione wrath che vi far\u00e0 guadagnare meno exp e vi depotenzier\u00e0 per un lasso di tempo abbastanza lungo(2 ore circa). Quindi sarebbe sconveniente, per\u00f2 per quelli a cui piace uccidere \u00e8 stato creato apposta un altro server (pantera), questo \u00e8 un server pvp, quindi non esiste la condizione wrath e il giocatore pu\u00f2 uccidere liberamente.\nAttenzione a queste 3 cose: quando si \u00e8 in pk si pu\u00f2 essere attaccati da chiunque; se si viene uccisi con il nome rosso o quando si \u00e8 in pk c'\u00e8 una grande probabilit\u00e0 che si perda l'equip(armi, armatura, elmo), il nome pu\u00f2 ritornare bianco solo se si fanno delle offerte agli altari delle citt\u00e0.\nL'Abisso.\nRappelz ha predisposto un'area dove verranno confinati i giocatori che hanno trasgredito alle regole. Comunque i giocatori possono capitarci, solitamente per sbaglio, attaccando un'auto-trap. Le auto-trap vengono utilizzate per fermare tutti quelli che utilizzano dei bot al posto di giocare in prima persona (tipicamente per far crescer il personaggio senza stare davanti al computer). Se un giocatore attacca un'auto-trap per 5 secondi o pi\u00f9, subisce una condizione chiamata Wrath di livello 9. Se si attacca per 30 secondi o pi\u00f9, invece, si subir\u00e0 una wrath di livello 11 e si verr\u00e0 gettati nell'abisso. La condizione di wrath abbatte, solitamente del 110% del livello posseduto normalmente, ogni statistica. L'abisso pu\u00f2 essere lasciato solo contattando via mail il servizio clienti di rappelz all'indirizzo rappelz@gala-net.com. Un game master (gm) ricollocher\u00e0 il giocatore. In ogni caso questa procedura durer\u00e0 qualche giorno. Tuttavia l'abisso \u00e8 attualmente in disuso,si puniscono le diverse violazioni del codice di Rappelz con il semplice \"Ban\" (ovvero il blocco da parte dei Game Master dell'account degli eventuali trasgressori).\nArena.\nCon la nuova espansione sono state introdotte l'arena dove si pu\u00f2 combattere in squadre da 2 a un max di 16 e giocare in 3 modalit\u00e0 classica, massacro e bingo,chi riuscir\u00e0 ad uccidere un nemico nel arena ricever\u00e0 dei point con questi si potranno comprare vari oggetti fra cui le carte delle 5 nuove creature \nGestione dei Pet (Creature).\nUno dei tratti distintivi di Rappelz \u00e8 il sistema di gestione dei pet. I pet sono creature che accompagnano il giocatore nel gioco, aiutandolo nella battaglia. Ne esistono di diversi tipi e possono essere allenati per ricoprire svariati ruoli. Possiedono anche molte delle caratteristiche tipiche del giocatore: aumentano di livello come i proprietari (ma non contemporaneamente), acquisiscono abilit\u00e0 diverse e possono fare uso di equipaggiamento.\nI pet possono essere utilizzati da tutte le razze e da tutte le classi, richiedono solo due abilit\u00e0: evocare creatura e controllo della creatura, entrambe ottenibili al 5\u00ba livello delle classi base, per un totale di 60 JP. Le classi base e i fighter hanno una piccola influenza sulle abilit\u00e0 della creatura, mentre altre classi come guida spirituale, evocatore ed evocatore guerriero possono influenzare maggiormente i pet.\nIl gioco propone tre pet base, che possono essere acquistati in ogni citt\u00e0. I restanti possono essere presi durante il gioco, catturandoli in carte magiche. Una volta \"tamati\" (cio\u00e8 domati) nelle carte possono essere evocati dal possessore.\nUna volta raggiunto un certo livello, i pet possono \"evolvere\" in un tipo differente. Ci\u00f2 avviene due volte nel suo ciclo vitale. D'altro canto i pets potranno in un futuro imparare una abilit\u00e0 che gli permetter\u00e0 di essere usati come equipaggiamento e incrementare i poteri del proprietario. Esiste un'ulteriore possibilit\u00e0, conosciuta come \"overbreeding\", che richiede un quantitativo di tempo decisamente maggiore. L'overbreeding parte dal momento in cui il pet pu\u00f2 evolvere, ma si sceglie di mantenerlo nello stadio attuale, in modo da garantire al pet l'acquisizione di abilit\u00e0 nuove o di livello pi\u00f9 alto.\nPet Nuovi.\n\u00c8 possibile possedere la maggior parte dei mob presenti in gioco, grazie all'introduzione delle nuove \"carte di cattura generiche\" chiamate carte dell'anima, sono suddivise per rarit\u00e0, ogni mob in gioco possiede un indicatore che lo classifica,\nil pet uscir\u00e0 a random fra le seguenti tipologie: \"Tank, Melee DD, Ranged DD, Magic DD e Healer.\"\nEsistono diverse razze: \"Umano, Uccello, Bestia, Rettile, Senza forma, Mecca, Dragone, Demone, Angelo, Non morto e Spirito,\" ognuna ha le sue skill standard.\nBase: Sono i mostri qualsiasi che si trovano in giro per le lande.\nSpeciali: Sono i mini Boss che si possono trovare nei Dungeon e nelle zone campione.\nRare: Sono i mostri dei Dungeon e alcuni Boss di zona es: \"Stregetta piccola, Vulcano e Trita Rifiuti.\"\nUniche: sono i Boss dei Dungeon e possiedono doppia unit\u00e0.\nEpiche: al momento ne esiste solo una ed \u00e8 il Death Gladiator,la sua carta pu\u00f2 essere trovata solo a Devildom stadio 6 come anche altre carte epiche che ancora devono essere svelate.\nPet Vecchi.\nBase.\nI pet base sono gli unici acquistabili dal mercante, mentre gli altri devono essere droppati uccidendo mob.\nCavalcature.\nEsistono molti tipi di cavalcature: L'Ornitho, il Lydian, il Qilin e la Tigre Bianca sono i primi creati dagli sviluppatori, esistono anche pet che possono essere cavalcati come: Drago bianco, Unicorno, Anima oscura e Lydian.\nDall'Epic 4, gli Ornitho, i Lydian e i Qilin non sono pi\u00f9 considerati dei veri e propri pet. Sono considerate carte che, una volta attivate, garantiscono un potenziamento speciale al giocatore, aumentando la velocit\u00e0 di spostamento, visualizzando la cavalcatura.\nLa cavalcatura viene potenziata automaticamente con l'acquisto dello \"zoccolo\", un item shop che potenzia la velocit\u00e0.\nEsistano anche altre cavalcature come diversi tipi di draghi, che vengono regalati durante gli eventi.\nMini Boss.\nNel gioco i player si troveranno a dover fronteggiare dei mostri molto pi\u00f9 forti di quelli normali, questi sono i Boss. Ecco un elenco di alcuni di essi:\nMini boss :\nIn-game administrators.\nC'erano tre differenti tipi di amministratori in-game: il GAME MASTER, la Guida al gioco volontaria e il Controllore di qualit\u00e0.\nAttualmente esiste un solo tipo di amministratore in-game:il GAME MASTER.\nI game master di rappelz sono responsabili dell'amministrazione quotidiana del gioco, compresi compiti quali pianificazione e lancio degli eventi, individuazione dei bug, test, risoluzione dei problemi dei giocatori e rispondere alle domande degli utenti.\nSono facilmente riconoscibili dal proprio nome [GM] e dalla loro aura.\nRevisioni e reazioni della comunit\u00e0.\nIl file di installazione del client di gioco \u00e8 approssimativamente di 1.7 GB.\nIl supporto a Windows Vista \u00e8 stato aggiunto durante la manutenzione del 13 febbraio 2007, permettendo ai due sistemi operativi XP e Vista di supportare il gioco.\nQualche utente potrebbe avere problemi con il sistema di aggiornamento. Se tale procedura dovesse bloccarsi \u00e8 necessario ricominciare dall'inizio.\nAlcuni utenti potrebbero non ottenere il corretto aggiornamento del client di gioco a seguito di una nuova patch. Ci\u00f2 potrebbe portare all'esilio nell'abisso (il sistema di banning di Rappelz), a causa di un errore del sistema di autoprotezione da hacker o trucchi illeciti. In realt\u00e0 capita assai di rado e una reinstallazione completa risolve il problema (del client, ma per uscire dall'abisso vedere la sezione omonima)\nIl gioco ha dei requisiti hardware simili a quelli di WOW:\n **Windows XP/Vista OS:\n ** Intel Pentium III 800\u00a0MHz o AMD Athlon 800\u00a0MHz\n ** 512 MB di RAM\n ** Scheda grafica 3D con 32 MB con Hardware Transform and Lighting, tipo NVIDIA classe GeForce 2\n ** DirectX 9.0c\n ** Lettore CD-ROM 4x \n ** Connessione 56kb\n **Windows System 98/ME/2000/XP OS:\n ** Intel Pentium IV 1.5\u00a0GHz o AMD XP 1500+ MHz\n ** 1024 MB RAM\n ** Scheda grafica 3D con 64 MB con Hardware Transform and Lighting, tipo NVIDIA classe GeForce FX 5700\n ** DirectX 9.0c\n ** Connessione a banda larga\n ** Mouse con due pulsanti e rotella\nSpecialmente nelle aree cittadine si pu\u00f2 assistere a un forte rallentamento nei frame per secondo; per i sistemi meno potenti \u00e8 consigliabile impostare verso il basso gli effetti video nella schermata delle impostazioni (ALT+Z). Sono stati aggiunti nuovi aggiornamenti nel caricamento dei personaggi, per aiutare a ridurre i rallentamenti in queste circostanze.\nI recenti cambiamenti hanno comunque notevolmente ridotto i problemi di Lag, ma rallentamenti per l'eventuale mancanza di memoria nei sistemi poco potenti continua a persistere. Nel caso di lag persistente esistono due metodi per tentare di porre rimedio:\nIl problema consiste nel fatto che al momento della disconnessione il server non termina completamente il programma dal lato utente, cos\u00ec a volte \u00e8 necessario farlo manualmente.\nColonna sonora.\nCos\u00ec come per molti altri MMORPG, Rappelz possiede una propria colonna sonora. La OST \"(Original SoundTrack - colonna sonora originale)\" di Rappelz \u00e8 scaricabile gratuitamente dal sito coreano: Rappelz OST Download page .\nTracce:"}
{"id": "1299795", "revid": "256896", "url": "https://it.wikipedia.org/wiki?curid=1299795", "title": "Duomo di Sassari", "text": ""}
{"id": "1299798", "revid": "2146488", "url": "https://it.wikipedia.org/wiki?curid=1299798", "title": "Land Rover Discovery", "text": "La Land Rover Discovery \u00e8 un veicolo fuoristrada 4x4 prodotto dalla casa britannica Land Rover a partire dal 1989 in cinque generazioni.\nStoria.\nLa storia della Discovery inizia nell'autunno 1989 quando la Land Rover, che da molti anni non produceva nuovi modelli e si concentrava solo sul restyling di quelli esistenti (Range Rover e Defender), lancia sul mercato questa automobile fuoristrada in modo da colmare il divario di capacit\u00e0 di utilizzo e, soprattutto, di prezzo, presente tra gli unici due modelli fino a quel momento in produzione, con l'intento di creare un mezzo fuoristrada da famiglia capace di contrastare il successo dei 4x4 di produzione orientale come il Mitsubishi Pajero e la Toyota Land Cruiser.\nGi\u00e0 dalla prima versione, la Discovery si impone sul mercato per soluzioni tecnologiche top sia in ambito fuoristradistico, forte della tradizione Land Rover in materia di trazione integrale permanente, sia in ambito automobilistico, rendendo la guida del modello molto pi\u00f9 gradevole rispetto a quella del Defender e pi\u00f9 simile a quella del Range Rover. La prima serie venne offerta inizialmente nella sola versione 3 porte, cui segu\u00ec il modello 5 porte a cinque o sette posti con gli ultimi due previsti su panchette ripiegabili nel bagagliaio, non rivolte nel senso di marcia.\nNove anni pi\u00f9 tardi, nel 1998, debutta la Serie II. Non un semplice restyling ma una vettura completamente nuova: lo stile resta quello del vecchio modello ma viene aggiornato, il passo viene allungato, le dimensioni aumentano per offrire sette posti tutti in direzione di marcia.\nTra le innovazioni introdotte spiccano il sistema \"ACE - Active Cornering Enhancement\" che permetteva al fuoristrada di azzerare il rollio in curva servendosi di attuatori elettronici sulle barre antirollio definite \"attive\", il \"4-Wheels Electronic Traction Control\" (controllo elettronico di trazione su tutte e quattro le ruote) e l\"'Hill Descent Control \"(controllo della velocit\u00e0 in discesa), gi\u00e0 adottati su Land Rover Freelander e qui uniti alla possibilit\u00e0 di utilizzare marce ridotte.\nSpicca la mancanza del blocco manuale per il differenziale centrale presente sul vecchio modello ma ritenuto superfluo dai progettisti per via dell'introduzione del controllo elettronico di trazione, scelta criticata da molti acquirenti nonch\u00e9 tradizionali clienti Land Rover.\nSulla falsariga dell'introduzione di sospensioni pneumatiche a variazione elettronica di serie sul Range Rover sin dal 1994, anche per Discovery venne data possibilit\u00e0 di optare per un sistema simile, previsto per le sole sospensioni posteriori e chiamato \"SLS - Self Leveling Rear Suspension\", che prevedeva molle ad aria autolivellanti e rialzabili su comando del guidatore in caso di utilizzo in fuoristrada, per migliorare l'angolo di uscita, o per facilitare l'azione di aggancio di un rimorchio.\nNel 2002 la Discovery Serie II venne sottoposta ad un lieve ma significativo restyling in cui furono livellati i lineamenti dei fari posteriori e completamente ridisegnati quelli anteriori, inclusi i fendinebbia. Il restyling inoltre sottopose la vettura ad ulteriori piccole modifiche prettamente estetiche e di basso rilievo rispetto alla precedente versione.\nDiscovery 3.\nIl 2004 vede il lancio della Discovery 3: rivoluzionarie soluzioni tecniche adottate con l'aggiunta, sui modelli top di gamma, delle sospensioni pneumatiche regolabili in altezza su tutte e quattro le ruote e -anteprima mondiale per Land Rover- del sistema \"Terrain Response\" (un selettore rotante che consente di selezionare il terreno da percorrere delegando all'elettronica di bordo il settaggio del miglior rapporto di trasmissione, altezza delle sospensioni e bloccaggio dei differenziali).\nNel 2006 \u00e8 stata sottoposta al crash test dell'EuroNCAP, raggiungendo il punteggio di 4 stelle nel comparto della sicurezza automobilistica. Nel Discovery 3 viene utilizzato l\"'Integrated Body Frame\", una soluzione telaistica che si pone tra il classico sistema a \"longheroni e traverse\" del telaio pi\u00f9 scocca e il sistema a \"scocca portante\" utilizzato per esempio nei SUV: nel caso di Discovery 3, la scocca incorpora parte degli elementi rigidi del telaio stesso, con una rigidit\u00e0 strutturale enorme, ma con lo svantaggio di un peso consistente per l'intero veicolo.\nI motori disponibili, un diesel V6 da 2.7 litri (190CV) e un V8 benzina da 4.4 litri (299CV), sono di derivazione Jaguar, opportunamente rivisti per l'utilizzo in fuoristrada.\nUna terza fila di sedili posteriori \u00e8 disponibile come optional ed \u00e8 abbattibile a filo del vano di carico posteriore quando non utilizzata.\nIl bruciatore a combustibile tipo \"Webasto\", per il riscaldamento del circuito refrigerante in caso di basse temperature esterne, \u00e8 di serie.\nDiscovery 4.\nLa nuova generazione 2010 della Discovery \u00e8 stata presentata ufficialmente al Nyias, nel 2009 a New York durante l'International Automobile Show, meglio conosciuto come Salone di New York. Sul mercato nord americano la Discovery 4 venne commercializzata come Land Rover LR4. \nSi tratta di un profondo restyling della Discovery 3, in cui vengono mantenuti gli stessi lamierati e lo stesso telaio ma vengono introdotte importanti novit\u00e0 tecnologiche.\nOltre agli interventi estetici (nuova mascherina radiatore e paraurti in tinta con la carrozzeria, luci di posizione e posteriori a LED la maggior parte delle modifiche riguardano la meccanica che vede l\u2019introduzione di nuovi motori, trasmissioni, freni pi\u00f9 potenti provenienti dalla Range Rover Sport, barre antirollio pi\u00f9 spesse per migliorare la guida su strada, sospensioni migliorate, e importanti aggiornamenti agli interni della vettura. La vecchia strumentazione analogica viene sostituita da un nuovo display centrale TFT a colori con computer di bordo, nuova grafica per tachimetro e contagiri, la console centrale possiede nuovi comandi per il clima e l\u2019impianto di navigazione ereditati dalla Range Rover Sport con meno pulsanti e dal disegno pi\u00f9 moderno ed ergonomico. Il sistema Terrain Response introduce due nuove funzionalit\u00e0: la modalit\u00e0 \"Sand\" che controlla e regola la trazione su fondi sabbiosi e la modalit\u00e0 \"Rock Crawl\" per la guida automatica a passo d\u2019uomo su fondi rocciosi. Debutta anche il sistema Trailer Stability Assist che regola acceleratore e freni quando la vettura traina \nun rimorchio. \nLa gamma si arricchisce di due nuovi motori: il 3,0 litri TDV6 Gen III sviluppato insieme a PSA dotato di due turbocompressori gemellati sequenziali in cui un turbocompressore a geometria variabile viene utilizzato ai bassi regimi del motore, mentre un secondo turbo standard viene utilizzato a regimi pi\u00f9 elevati. Il 3.0 TDV6 eroga 245 CV (180 kW) e 600 N\u22c5m ed \u00e8 accoppiato alla trasmissione automatica a 6 rapporti ZF 6HP28. Il 3.0 affianca il 2.7 TDV6 erogante 190 cavalli accoppiato ad un cambio manuale a 6 rapporti o all\u2019automatico a 6 rapporti ZF. \nNell\u2019ottobre 2010 esce di scena il motore 2.7 TDV6 sostituito definitivamente dal 3.0 diesel biturbo offerto ora nelle variante base TDV6 da 211 cavalli e accoppiato al cambio automatico ZF a 6 rapporti (il manuale non verr\u00e0 pi\u00f9 offerto) e nella top di gamma ribattezzata SDV6 da 245 cavalli mentre debutta il motore 5.0 V8 a benzina Supercharged erogante 375 cavalli disponibile in Nord America e in alcuni mercati europei ed asiatici ma non in Italia. \nNel luglio 2011 debutta la nuova gamma \u201cModel Year 2012\u201d con aggiornamenti alle dotazioni e alla meccanica con l\u2019esordio del diesel 3.0 SDV6 potenziato a 256 cavalli, tutti i motori vengono ora abbinati alla nuova trasmissione automatica sequenziale a 8 rapporti ZF 8HP.\nNel 2015 debutta la Discovery Sport destinata ad affiancare e sostituire la Freelander. S\u00ec tratta del primo modello della famiglia Discovery che anticipa l'arrivo della nuova Discovery.\nDiscovery 5.\nLa quinta generazione viene anticipata dal prototipo Discovery Vision Concept esposto al salone di New York nell\u2019aprile 2014; il concept anticipava fedelmente il modello di produzione e presentava un design di rottura pi\u00f9 sportivo e interni pi\u00f9 tecnologici oltre a numerosi dettagli scenografici come le portiere ad armadio.\nLa Discovery 5 definitiva \u00e8 stata presentata in anteprima mondiale nel Regno Unito il 28 settembre 2016, E successivamente al Motor Show di Parigi 2016; le vendite in Europa sono partite nel febbraio 2017. Viene costruita sulla piattaforma modulare in alluminio D7u condivisa con Range Rover e Range Rover Sport. Esteticamente la Discovery 5 viene rivoluzionata abbandonando l\u2019impostazione da fuoristrada che accumunava i modelli precedenti per uniformarsi al design da SUV della gamma Range Rover, infatti proprio dalla Range Rover Sport eredita molti particolari come i fanali sottili e la calandra di dimensioni ridotte, le prese d\u2019aria sui parafanghi e la fiancata piatta con vetri inclinati. L\u2019abitacolo viene offerto in versione a cinque posti o sette posti. \nLa produzione parte all\u2019inizio del 2017 nello stabilimento di Solihull ma nell\u2019ottobre 2018 venne spostata fuori dal Regno nel nuovo impianto Jaguar Land Rover in Slovacchia a Nitra.\nA differenza delle precedenti generazioni anche negli Stati Uniti verr\u00e0 commercializzata con la denominazione originale Discovery (le vecchie erano ribattezzate LR3 ed LR4). Al debutto la gamma motori \u00e8 composta dai nuovi propulsori benzina 2.0 litri Si4 \u201cIngenium\u201d turbo erogante 300 cavalli e il V6 3.0 Si6 Supercharged erogante 340 cavalli, i diesel sono i 2.0 litri \u201cIngenium\u201d singleturbo da 180 cavalli e twinturbo da 240 cavalli, 3.0 V6 twinturbo da 249 e 256 cavalli omologati tutti Euro 6. \nNel Regno Unito viene presentata nel dicembre 2017 anche la versione Commercial, omologata autocarro a due posti con vetri posteriori e laterali oscurati. La Discovery Commercial possiede un vano di carico lungo 1,63 metri, largo 0,93 metri e alto 1,41 metri con un volume di carico massimo pari a 1856 litri.\nNel giugno 2018 debutta in gamma il motore diesel 3.0 SDV6 biturbo erogante 306 cavalli e tutte le motorizzazioni vengono riomologate Euro 6D-Temp con i benzina che adottano di serie il filtro anti particolato.\nMeccanica.\nLa Discovery 5 introduce la piattaforma monoscocca in alluminio D7u a trazione integrale, l\u2019alluminio viene utilizzato anche nei pannelli delle portiere e nella scocca, complessivamente si ha avuto una perdita di peso fino a 480 kg rispetto al modello precedente. La carrozzeria dal disegno pi\u00f9 morbido e aerodinamico \u00e8 lunga 4,97 metri, il passo \u00e8 di 2,92 metri ed ha una larghezza di 2,22 metri. Il coefficiente aerodinamico \u00e8 pari a 0,33, pi\u00f9 basso del 17%. Tutti i Discovery 5 sono dotati di una trasmissione automatica ZF 8HP a 8 rapporti con un pacchetto opzionale per le ridotte che aggiunge una scatola di trasferimento a due velocit\u00e0 e l'opzione di un differenziale posteriore a bloccaggio attivo. Le molle elicoidali sono ora di serie sui modelli base, mentre le sospensioni pneumatiche sono disponibili come opzione. Viene introdotta anche la trazione Terrain Response 2 che monitora costantemente lo slittamento delle ruote, la velocit\u00e0 delle ruote, l'angolo di avvicinamento o di partenza e la compressione o il rimbalzo delle sospensioni per regolare il sistema antibloccaggio, la risposta dell'acceleratore, differenziali e sistemi di controllo della trazione. Il guidatore pu\u00f2 selezionare cinque modalit\u00e0 di guida (neve, erba, ghiaia, fango, sabbia o roccia) tramite una rotella sulla console centrale.\nNel 2017 viene sottoposta ai crash test EuroNCAP totalizzando il risultato di 5 stelle.\nDiscovery SVX.\nAl salone di Francoforte 2017 viene presentata la Discovery SVX, prototipo che era destinato alla produzione sviluppato dalla sezione Land Rover Special Vehicle Operations (SVO) dedicata ai modelli speciali della gamma; la SVX era nello specifico il modello da off-road equipaggiato con il motore 5,0 litri V8 Supercharged erogante 525 CV e 625 Nm di coppia ed aveva il differenziale centrale e posteriore bloccabile, il sistema Hydraulic Active Roll Control (H-ARC) che migliora l\u2019articolazione delle ruote in fuoristrada e controlla il rollio della vettura, sospensioni idrauliche, ammortizzatori a corsa lunga e nuove boccole, pneumatici 275/55 R20 Goodyear Wrangler all-terrain. Esteticamente possedeva cerchi in lega e paraurti specifici con scudi paracolpi maggiorati e verricello elettrico posteriore. Nel marzo 2019 viene annunciato che la SVX non entrer\u00e0 in produzione a causa di una ristrutturazione della gamma Jaguar Land Rover che ha portato alla cancellazione di alcuni modelli pianificati."}
{"id": "1299799", "revid": "767487", "url": "https://it.wikipedia.org/wiki?curid=1299799", "title": "Boog &amp; Elliot - A caccia di amici", "text": "Boog &amp; Elliot - A caccia di amici (\"Open Season\") \u00e8 un film d'animazione del 2006 diretto da Roger Allers e Jill Culton, \u00e8 anche il primo film della saga di Boog &amp; Elliot. Viene presentato nella sezione per ragazzi \"Alice nella citt\u00e0\" della Festa del Cinema di Roma 2006. Il film \u00e8 uscito nelle sale statunitensi il 29 settembre 2006 e in Italia il 7 dicembre 2006.\nTrama.\nBoog \u00e8 un simpatico e pigro orso grizzly che risiede nella piccola citt\u00e0 di Timberline, situata vicino a un'enorme foresta che \u00e8 territorio di caccia una volta all'anno; vive nel garage dell'abitazione di una ragazza di nome Beth, che \u00e8 la ranger della riserva di Timberline e accudisce l'orso come un animale domestico. Ogni giorno Boog e Beth intrattengono gli abitanti di Timberline con uno spettacolo nel quale Boog ruggisce e pedala sul palco su un monociclo.\nUn giorno, dopo lo spettacolo, Boog nota un cervo mulo, apparentemente morto e con un corno spezzato, legato sul cofano del furgoncino del cacciatore Shaw. Boog punzecchia il cervo, che si risveglia e implora l'orso di liberarlo dalle corde. Mosso a piet\u00e0, Boog recide con gli artigli le corde che legano il cervo al cofano. Il cacciatore per\u00f2 assiste alla liberazione del cervo catturato, e decide pertanto di tentare di uccidere sia il cervo che l'orso che lo ha liberato. Boog e Beth ritornano poi a casa.\nQuella notte Elliot, il cervo liberato, va a trovare Boog nel suo garage per ringraziarlo. Dopo aver messo a soqquadro l'abitazione di Boog, Elliot convince l'orso a recarsi in citt\u00e0, presso un negozio di alimentari, con l'intento di procurarsi delle merendine, ma i due finiscono per devastare il negozio. In quel frangente giunge una macchina della polizia: Elliot riesce a scappare, mentre Boog, completamente stordito dallo zucchero che ha assunto, viene catturato. Lo sceriffo Gordy, grande amico di Beth, riporta col furgone Boog alla casa di Beth e consiglia a quest'ultima di liberare il grizzly nella foresta. Affezionata a Boog, Beth dichiara che lo far\u00e0 solo dopo l'estate, una volta conclusa la stagione di caccia.\nIl giorno seguente, mentre Beth e Boog stanno per mettere in scena lo spettacolo, Elliot viene avvistato in citt\u00e0 da Shaw, che inizia ad inseguirlo. Il cervo tenta di nascondersi raggiungendo Boog dietro le quinte e i due iniziano un litigio; il pubblico, intravedendo la baruffa in controluce, pensa che Boog stia cercando di uccidere Elliot e fugge spaventato. Contemporaneamente, armato del suo fucile, Shaw tenta di uccidere i due animali. Nel caos generale della folla in fuga, con il cacciatore che cerca di inquadrare nel mirino i due animali, Beth colpisce Boog e Elliot per prima con proiettili anestetici. Ricordandosi le parole di Gordie, Beth fa caricare entrambi gli animali addormentati sull'elicottero e li trasporta sulle montagne, fuori dal territorio di caccia, dove li lascia ancora addormentati.\nIl mattino seguente Boog si risveglia e realizza che non si trova nel proprio garage, ma nella foresta. Appena nota Elliot, ritenendolo responsabile della situazione, minaccia di buttarlo gi\u00f9 da una rupe; nonostante il disprezzo per il cervo, si trattiene e si limita a sollevarlo e gettarlo all'indietro, facendolo conficcare nel terreno con l'unico corno rimasto. Dopo aver girato per ore a vuoto da solo, l'orso decide di fidarsi di Elliot, che gli ha detto di sapere come tornare a casa, e lo libera pertanto dall'incomoda posizione. I due partono insieme per tornare da Beth e, durante il percorso, incontrano molti animali del bosco, che si dimostrano tutti ostili con entrambi, in special modo con Boog, reo di avere un atteggiamento da cittadino, del tutto ignaro delle regole del bosco. Incrociano anche il vecchio branco di Elliot, e qui Boog scopre che il capo, il grosso cervo Ian, aveva cacciato Elliot per colpa della sua inutilit\u00e0 e perch\u00e9 era innamorato di Giselle, la cerbiatta compagna di Ian. La sera stessa i due riescono a non litigare per la prima volta e a conoscersi meglio.\nIl mattino seguente, ripreso il cammino, Boog incontra nuovamente gli animali che aveva visto il giorno prima, realizzando che stanno girando in tondo e che Elliot in realt\u00e0 non sa affatto dove stiano andando. Vengono poi raggiunti da Shaw, che li sta ancora cacciando. Mentre cercano di sfuggirgli, Boog sale sulla diga costruita da un gruppo di castori, la quale, sotto il peso del plantigrado, crolla e fa straripare il fiume, che travolge tutti gli animali presenti nei paraggi, oltre a Shaw e la sua auto. Dopo un rocambolesco inseguimento nel fiume, Boog, Elliot, Shaw e gli animali precipitano in una cascata, finendo proprio nel territorio di caccia.\nA questo punto Boog decide di rompere ogni legame con Elliot e di ritirare la promessa di farlo rimanere a vivere insieme a lui una volta tornati a casa. Dopo la lite, Boog si allontana furioso, mentre Elliot resta solo e triste, pensando all'errore commesso. Tutti gli altri animali si allontanano, in parte perch\u00e9 credono Elliot responsabile del disastro e in parte perch\u00e9, essendo finiti nel territorio di caccia, devono trovare velocemente un nascondiglio per non finire nel mirino dei cacciatori. Mentre si avvicina a Timberline, Boog trova una piccola casa, dove entra e si rifocilla. Si tratta per\u00f2 dell'abitazione di Shaw, il quale arriva subito dopo e, vedendo che qualcuno ha mangiato una merendina e ha usato il bagno senza tirare lo sciacquone, si accorge di non essere solo. Boog riesce a fuggire, ma appena arriva sulla strada viene quasi investito dai furgoncini dei cacciatori, che si recano nel bosco per il primo giorno della stagione di caccia. Subito dopo, Boog vede di fronte a s\u00e9 Timberline, ma comprende che, se tornasse a casa adesso, per colpa sua gli animali non avranno scampo e decide di raggiungerli.\nDopo aver fatto la pace, Boog e Elliot si apprestano a lasciare il bosco, venendo implorati dagli altri animali di aiutarli a nascondersi. Sul punto di andarsene, gli animali notano che i cacciatori sono gi\u00e0 arrivati e precludono la strada per Timberline. Gli animali stanno per arrendersi, ma Boog organizza una rivolta con l'aiuto di Elliot e degli altri animali, costringendo i cacciatori a tornare a casa a mani vuote il giorno seguente. Mentre gli animali festeggiano, Boog ingaggia uno scontro con Shaw. Per aiutare Boog, Elliot si fa lanciare da Ian su di lui per aiutarlo; Shaw colpisce Elliot, e Boog si avventa furentemente sul cacciatore e riesce a legargli braccia e gambe con il fucile. Per fortuna Elliot sta bene ed \u00e8 solo un po' intontito, ma ha perso anche l'altro corno.\nImprovvisamente atterra un elicottero, che costringe Elliot e gli altri animali a nascondersi. Dall'elicottero scende Beth, che intende riportare Boog a casa: inizialmente sembra che l'orso voglia andare con lei, ma, sul punto di salire sull'elicottero, si ferma. Dopo aver mostrato a Beth un sorriso sereno e felice, Boog si volta verso il bosco, facendo notare alla donna la presenza di Elliot e degli altri. Capendo che Boog vuole rimanere nella foresta con i suoi amici, Beth gli d\u00e0 un affettuoso addio e si allontana in elicottero, mentre lui si inoltra nel bosco in compagnia di Elliot.\nDurante i titoli di coda Shaw viene rapito da Bob e Bobbie, i padroni del cane Wurstellini, i quali lo hanno scambiato per il Bigfoot.\nSequel.\nNel 2009, \u00e8 uscito il seguito, \"Boog &amp; Elliot 2\", mentre nel 2011 \u00e8 uscito il terzo film \"Boog &amp; Elliot 3\" e nel 2016 \u00e8 uscito il quarto film \"Boog &amp; Elliot 4 - Il mistero della foresta\" (usciti solo per il mercato home video).\nColonna sonora.\nNell'edizione italiana del film \u00e8 stato aggiunto ai brani della colonna sonora anche \"Calma e sangue freddo\" del cantante Luca Dirisio."}
{"id": "1299800", "revid": "339392", "url": "https://it.wikipedia.org/wiki?curid=1299800", "title": "SIG-33", "text": ""}
{"id": "1299801", "revid": "486946", "url": "https://it.wikipedia.org/wiki?curid=1299801", "title": "Boog &amp; Elliott a caccia di amici", "text": ""}
{"id": "1299802", "revid": "177966", "url": "https://it.wikipedia.org/wiki?curid=1299802", "title": "Palazzo Verit\u00e0-Poeta", "text": ""}
{"id": "1299803", "revid": "486946", "url": "https://it.wikipedia.org/wiki?curid=1299803", "title": "Boog e Elliott a caccia di amici", "text": ""}
{"id": "1299806", "revid": "486946", "url": "https://it.wikipedia.org/wiki?curid=1299806", "title": "Boog e Elliot a caccia di amici", "text": ""}
{"id": "1299808", "revid": "339392", "url": "https://it.wikipedia.org/wiki?curid=1299808", "title": "SIG 33 (obice)", "text": ""}
{"id": "1299815", "revid": "26244", "url": "https://it.wikipedia.org/wiki?curid=1299815", "title": "Valdesio di Lione", "text": ""}
{"id": "1299816", "revid": "26244", "url": "https://it.wikipedia.org/wiki?curid=1299816", "title": "Valdesio", "text": ""}
{"id": "1299817", "revid": "287204", "url": "https://it.wikipedia.org/wiki?curid=1299817", "title": "Iland\u017ea", "text": "Iland\u017ea \u00e8 un villaggio della Serbia situato nella municipalit\u00e0 di Alibunar nel distretto del Banato Meridionale in provincia di Voivodina.\nToponimo.\nIn Serbia il villaggio \u00e8 conosciuto come \"Iland\u017ea (\u0418\u043b\u0430\u043d\u045f\u0430)\", in Ungheria come \"Ilonc\" e in Germania \u00e8 \"Ilandscha\".\nPopolazione.\nIl villaggio \u00e8 prevalentemente popolato dai Serbi e conta 1.727 abitanti (\"censimento del 2002\")."}
{"id": "1299818", "revid": "26244", "url": "https://it.wikipedia.org/wiki?curid=1299818", "title": "Pietro Valdesio", "text": ""}
{"id": "1299822", "revid": "599013", "url": "https://it.wikipedia.org/wiki?curid=1299822", "title": "Un mondo d'amore", "text": ""}
{"id": "1299823", "revid": "83531", "url": "https://it.wikipedia.org/wiki?curid=1299823", "title": "Paola Mastrocola", "text": "Biografia.\nNasce a Torino nel 1956, da madre piemontese e padre abruzzese. Frequenta il Liceo classico Massimo d'Azeglio. S\u2019iscrive alla Facolt\u00e0 di Lettere e nel 1980 si laurea con una tesi su \u201cIl petrarchismo nella poesia di Ungaretti\u201d.\nNel 1986 sposa il sociologo Luca Ricolfi. Nel 1988 nasce il figlio Andrea Tobia.\nCarriera.\nAnni Ottanta.\nTra il 1977 e il 1980 pubblica le prime poesie su riviste e inizia a scrivere testi teatrali per la Compagnia Teatro dell'Angolo, con cui collaborer\u00e0 fino al 1992. \nNel 1980 ottiene un posto come Lettrice di Letteratura Italiana in Svezia presso l\u2019Universit\u00e0 di Uppsala. Poco dopo, si licenzia e nel 1982 torna in Italia. Inizia a fare l\u2019insegnante, in licei privati e parificati. Intanto continua a scrivere poesie e commedie, e comincia a svolgere attivit\u00e0 di ricerca presso la Facolt\u00e0 di Lettere di Torino. Si occuper\u00e0 negli anni, in particolare, di Dante, Petrarca, Michelangelo, Ariosto, Tasso, Alfieri, Manzoni, Savinio, la poesia del Novecento.\nNel 1985 vince il Concorso per insegnare Italiano e Latino nei licei. Insegner\u00e0 al \"Liceo Classico Botta\" di Ivrea e, dal 1987 al 2015, al \"Liceo Scientifico Augusto Monti\" di Chieri.\nContinua a fare ricerca presso la Facolt\u00e0 di Lettere, occupandosi anche di poesia contemporanea e organizzando serate di poesia, spettacoli e letture teatrali. Lavora per sei anni all\u2019edizione delle \"\u201cRime e Lettere\u201d\" di Michelangelo Buonarroti, che uscir\u00e0 nella prestigiosa Collezione dei Classici italiani UTET nel 1991.\nAnni Novanta.\nNel 1991 escono i suoi primi due libri: la raccolta di poesie \"La fucina di quale Dio\" (Genesi Editrice) e un saggio sul \"Canzoniere\" di Petrarca, \"La forma vera\" (Fratelli Laterza).\nNel 1992 vince un Dottorato di ricerca triennale presso il Dipartimento di Scienze letterarie della Facolt\u00e0 di Lettere di Torino, e lavora a una tesi su \u201cLa tragedia italiana nel Cinquecento\u201d. Negli stessi anni, tra il 1994 e il 1995, scrive \"La gallina volante\", che invia senza esito a otto editori.\nNel 1996 ottiene un Post-dottorato biennale, per un progetto di ricerca su \u201cLa linea metafisica della poesia italiana\u201d.\nDal 1995 al 1998 tiene corsi di scrittura creativa, promossi dal Comune di Torino, in particolare sul tema dello \"scrivere di s\u00e9\".\nTra il 1996 e il 1999 pubblica due saggi sulla tragedia del Cinquecento: \"Nimica fortuna\" (Tirrenia Stampatori, 1996) e \"L\u2019idea del tragico\" (Rubbettino 1998).\nLa casa editrice SEI le commissiona, per le edizioni scolastiche, una riscrittura dei miti greci (\"Le frecce d\u2019oro,\" 1994) e una riscrittura delle \"Confessioni\" di Sant\u2019Agostino (\"E se divento grande,\" 1999).\nNel 1998 pubblica il suo secondo libro di poesie, \"Stupefatti\", per Caramanica Editore. La sua carriera professionale non avanza: perde il concorso per professore associato e, allo scadere del Post-dottorato, abbandona definitivamente gli studi letterari e ogni collaborazione con l\u2019Universit\u00e0; infine, invia il manoscritto della \"Gallina volante\" al \u201cPremio Italo Calvino per Inediti\u201d firmandolo con lo pseudonimo Enrica Tolmer e lo vince nel 1999. Luigi Brioschi legge il romanzo su consiglio di Marta Morazzoni, e lo pubblica nel 2000. Il romanzo ha un immediato successo.\nDal 2000.\nDal 2000 Paola Mastrocola, come dir\u00e0 lei stessa, diventa scrittrice. Guanda sar\u00e0 per dodici anni la sua casa editrice. Nel 2001 esce \"Palline di pane\", che entra nella cinquina del Premio Strega. \u00c8 la storia di una donna che, spinta dalla cerchia di amici progressisti, adotta una capra randagia.\nNel 2004 vince il Super Campiello con il romanzo \"Una barca nel bosco\", da allora lettura \"cult\" nelle scuole. Storia di Gaspare Torrente, figlio di un pescatore in un\u2019isola sperduta del sud Italia. Dotato di talento straordinario per il latino, va a vivere al nord per frequentare un liceo che sia all\u2019altezza delle sue aspirazioni. Trova invece la derisione dei compagni e la mediocrit\u00e0 degli insegnanti, nonch\u00e9 l\u2019insensatezza di un sistema che punta sempre pi\u00f9 verso il basso e ignora i migliori.\nNello stesso anno esce \"La scuola raccontata al mio cane\" dove l\u2019autrice, questa volta nella forma del pamphlet, prosegue la sua accusa nei confronti delle nuove riforme scolastiche. L\u2019accoppiata dei due libri, romanzo e pamphlet, suscita un acceso dibattito, e in molte scuole Mastrocola \u00e8 al centro di infiammate polemiche.\nL\u2019anno dopo scrive \"Che animale sei?\" (Guanda 2005), che inaugura il filone dei \u201cromanzi-favola\u201d, tra cui: \"E se covano i lupi\" (Guanda 2008), sequel di \"Che animale sei?\"; \"L\u2019esercito delle cose inutili\" (Einaudi 2015); \"L\u2019anno che non caddero le foglie\" (Guanda 2016).\nNel 2007 pubblica il romanzo \"Pi\u00f9 lontana della luna\", storia di una ragazza figlia di operai che negli anni \u201970, invece di aderire al movimento studentesco, prende il cavallo e va alla ricerca di un \u201camore da lontano\u201d, secondo l\u2019ideale medievale della poesia cavalleresca e provenzale. Seguono i romanzi brevi \"La narice del coniglio\" (Guanda 2009) e \"Facebook in the rain\" (Guanda 2012); la terza raccolta di poesie, \"La felicit\u00e0 del galleggiante\" (Guanda 2010, vincitore del premio Laudomia Bonanni) e il secondo pamphlet \"Togliamo il disturbo. Saggio sulla libert\u00e0 di non studiare\" (Guanda 2011), cui seguir\u00e0 l\u2019ultimo della trilogia sulla scuola: \"La passione ribelle\" (Laterza, 2015).\nNel 2013 esce per Einaudi il romanzo \"Non so niente di te\", storia di un ragazzo ventottenne di ottima famiglia, avviato a una brillante carriera di economista, che di colpo abbandona gli studi: finge per tre anni di fare un Dottorato a Standford e si rifugia invece nella campagna inglese a pascolare pecore, per poter studiare meglio, fuori dal clima competitivo e utilitarista dell\u2019universit\u00e0 di oggi.\nNel 2016 esce \"L\u2019amore prima di noi\" (Einaudi), una riscrittura narrativa dei miti greci sull\u2019amore. Nel 2018 pubblica il romanzo \"Leone\", la storia di un bambino: egli prega, e il suo naturale e spontaneo atto cambia la vita all\u2019interno della sua famiglia, della scuola e di un intero quartiere."}
{"id": "1299828", "revid": "767487", "url": "https://it.wikipedia.org/wiki?curid=1299828", "title": "Surf's Up - I re delle onde", "text": "Surf's Up - I re delle onde \u00e8 un film d'animazione statunitense del 2007 diretto da Ash Brannon e Chris Buck. Il film, che cita pellicole come \"Riding Giants\", \u00e8 stato in molte scene girato dal punto di vista della telecamera in stile falso documentario, dando la sensazione di trovarsi nel film. Non mancano inoltre i dialoghi dell'immaginaria troupe, di cui non viene mostrata nessuna parte del corpo, ma solo oggetti di scena come riflettori, ciak e microfoni.\nTrama.\nCody Maverick, pinguino diciassettenne, conduce una noiosa vita a Ghiacciano Terme, avendo come unico svago il surf. Il suo sogno \u00e8 quello di diventare come Zake \"Big Z\" Topanga, un famoso surfista che Cody ammira sin da quando era piccolo. La sua occasione si presenta quando il talent scout Mike Abramovitz si dirige a Ghiacciano Terme in cerca di concorrenti. Sebbene inizialmente riluttante, alla fine si lascia convincere e iscrive Cody al Big Z Memorial Surf Contest dove surfisti provenienti da ogni angolo del globo si sfidano in diverse competizioni per diventare cos\u00ec il campione. Durante il viaggio Cody fa amicizia con un altro surfista, Joe Ruspante, un pollo fin troppo calmo e tranquillo proveniente dal Sheboygan. Arrivati all'isola di Pingu, Cody trova gi\u00e0 delle avversit\u00e0 con il campione in carica, Tank Evans, che lo sfida in mare. Durante la competizione, Cody scivola dalla tavola finendo in mare. Viene recuperato da Lani, una bagnina che Cody aveva conosciuto prima al suo arrivo. Concludendo che il danno era serio, ella trasporta Cody nella giungla, dal suo amico Freaky. Freaky scopre che Cody \u00e8 stato punto da un riccio di mare velenoso e, dopo aver estratto l'aculeo, lo tiene con s\u00e9 per degli accertamenti.\nIl giorno seguente Freaky accompagna Cody sul sentiero per riportarlo alla spiaggia, ma torna indietro per ridargli la collana di Big Z. Per sdebitarsi, Cody decide di aiutare Freaky a creare una tavola da surf con un legno pregiato. Purtroppo durante il tragitto, il tronco sfugge di mano ai due pinguini che, inseguendolo, si ritrovano in una magnifica spiaggia. Esplorandola, Cody trova una baracca con delle tavole da surf appartenenti a Big Z e, guardando Freaky suonare l'ukulele, scopre che quest'ultimo \u00e8 Big Z in carne ed ossa. Vinto dalla tentazione, Cody ruba una delle tavole e si lancia in acqua per provarla, causando l'ira di Z, che recupera la tavola e lo costringe a farne una. Dopo un fallimento iniziale, Cody riesce nel suo intento e, dopo aver incontrato Lani nella giungla, scopre che quest'ultima \u00e8 la nipote di Big Z. Lani si unisce a Z e a Cody ed insieme trascorrono una giornata a cavallo delle proprie tavole. La sera, Z spiega a Cody la causa della sua scomparsa: sentendosi superato da Tank, Z decise, nella sua ultima competizione, di inscenare la propria morte e non farsi vedere pi\u00f9, per evitare di essere giudicato un perdente e deludere i fan.\nDeluso, Cody se ne va dalla spiaggia e si prepara per la gara finale. Durante la competizione, Cody ed il suo amico Joe passano in testa, suscitando il furore di Tank, che decide di sbarazzarsi dei due concorrenti. Cody, vedendo il suo amico in pericolo, distrae Tank spingendolo via dalla traiettoria, e dando la possibilit\u00e0 a Joe di vincere. Durante la lotta, Tank e Cody cadono dalla tavola. Quest'ultimo viene salvato da Big-Z che, vedendo il gesto di Cody, decide di tornare allo scoperto. Il film si conclude con un felice epilogo per tutti i personaggi: Tank si dispera per la perdita della gara, Joe passa le giornate allegramente in un'improvvisata vasca idromassaggio con i nativi dell'isola, Mike \u00e8 stato licenziato e cos\u00ec pu\u00f2 finalmente divertirsi con i suoi amici, tra Cody e Lani nasce del tenero in loro, e Z \u00e8 diventato il migliore amico di Cody.\nPersonaggi.\nNel film appaiono in versione \"pinguinizzata\" i surfisti Kelly Slater e Rob Machado in qualit\u00e0 di inviati per l'emittente SPEN. Il commentatore nella versione originale \u00e8 Sal Matakela, mentre nella versione italiana Pierluigi Pardo.\nColonna sonora.\nLa colonna sonora di \"Surf's Up - I re delle onde\" \u00e8 composta da 13 tracce musicali, composte da vari artisti tra cui:\nSequel.\nIl 17 gennaio 2017 \u00e8 uscito il sequel \"Surf's Up 2 - Uniti per vincere\" in home video con le voci dei campioni del wrestling John Cena, Triple H, The Undertaker, Vince McMahon e Paige."}
{"id": "1299832", "revid": "767487", "url": "https://it.wikipedia.org/wiki?curid=1299832", "title": "ProjeKct Three", "text": "ProjeKct Three \u00e8 stato un side project della band King Crimson.\nIl ProjeKct Three \u00e8 formato da Robert Fripp, Trey Gunn e Pat Mastelotto.\nIl 3 marzo 2003 il ProjeKct Three ha suonato al posto dei King Crimson al Birchmere a causa di un malessere di Adrian Belew. Durante il concerto, il gruppo interag\u00ec col pubblico in maniera molto diretta, con una serie di \"domande\" seguite dalle \"risposte\" del pubblico.\nQuesto \u00e8, insieme al tour in Texas nel Marzo del 1999, l'unica apparizione live del ProjeKct Three.\nUna registrazione di quel concerto \u00e8 stata pubblicata nel Febbraio 2007 attraverso il King Crimson Collectors' Club."}
{"id": "1299833", "revid": "767487", "url": "https://it.wikipedia.org/wiki?curid=1299833", "title": "Livre d'orgue", "text": "Il Livre d'orgue (sottotitolo: \"sept pi\u00e8ces pour orgue\") \u00e8 una composizione per organo di Olivier Messiaen. Scritto nel 1951, \u00e8 un esempio di serialismo totale.\nFu pubblicato a Parigi da Alphonse Leduc nel 1953."}
{"id": "1299834", "revid": "1318658", "url": "https://it.wikipedia.org/wiki?curid=1299834", "title": "Surf's Up (album The Beach Boys)", "text": "Surf's Up \u00e8 un album discografico dei Beach Boys pubblicato nel 1971.\nIl disco venne pubblicato nell'agosto del 1971 ricevendo buone attenzioni da parte di critica e pubblico. L'album surclass\u00f2 nelle vendite il precedente LP del gruppo, \"Sunflower\", raggiungendo la posizione numero 29 in classifica negli Stati Uniti (il loro primo album da Top 40 sin dai tempi di \"Wild Honey\") e la posizione numero 15 in Gran Bretagna.\nIl titolo dell'album \u00e8 ripreso dall'omonima canzone scritta da Brian Wilson e Van Dyke Parks per l'abortito progetto \"SMiLE\" nel 1966-67.\n\"Surf's Up\" \u00e8 stato ristampato in formato CD sia singolarmente sia abbinato a \"Sunflower\".\nIl disco.\nProduzione.\nVerso la fine del 1970, dopo il fallimento commerciale dell'album \"Sunflower\", i Beach Boys assunsero Jack Rieley come loro manager. Rieley, un DJ, aveva favorevolmente impressionato la band con delle credenziali fasulle (un presunto premio \"Peabody\" vinto come direttore a capo della divisione NBC di Porto Rico) e con le sue intenzioni di far riguadagnare al gruppo il rispetto dei critici e del pubblico statunitensi. La sua prima iniziativa fu quella di far incidere ai Beach Boys delle canzoni che contenessero nel testo dei riferimenti all'attualit\u00e0 e alle tematiche sociali dell'epoca, in modo da coinvolgere maggiormente il pubblico. Rieley insistette anche affinch\u00e9 la band nominasse ufficialmente Carl Wilson nuovo \"direttore musicale\" del gruppo come ringraziamento per il ruolo da lui svolto per tenere insieme la band, durante il \"periodo buio\" del leader Brian Wilson, sin dal 1967. Pi\u00f9 significativamente, chiese ai musicisti di terminare il brano \"Surf's Up\", pezzo incompiuto che aveva raggiunto una reputazione mitica presso i fan fin dalla cancellazione di \"Smile\" tre anni prima. Rieley organizz\u00f2 anche un'apparizione dei Beach Boys come gruppo ospite durante un concerto dei Grateful Dead nell'aprile 1971, sperando di rilanciare la reputazione del gruppo come band \"alternativa\", che era ormai in completo declino da anni.\nSecondo quanto dichiarato dallo stesso Rieley nel 1996, ai tempi la band era spaccata in due tronconi: i fratelli Wilson, pi\u00f9 artisticamente inclini, consumatori di droghe, e il pi\u00f9 pragmatico e commercialmente interessato triumvirato composto da Mike Love, Al Jardine, e Bruce Johnston. A suo parere, se il gruppo avesse fatto ritorno alle tematiche del periodo di massima creativit\u00e0 di met\u00e0 anni sessanta, la band si sarebbe ricompattata.\nRegistrazione.\nMemore del periodo di depressione associato alle sessioni per \"Smile\", inizialmente Brian Wilson si rifiut\u00f2 di rimettersi a lavorare su \"Surf's Up\", che era stato deciso sarebbe stata la title track del nuovo album. Quindi, Carl Wilson sovraincise una nuova parte vocale nella prima parte del brano sui vecchi nastri, che risalivano al 1966. Il secondo movimento della canzone venne creato da un nastro demo del 1966 dove Brian Wilson suonava in solitaria al pianoforte il brano, con l'aggiunta di sintetizzatori Moog e sovraincisioni strumentali varie.\nCon grande sorpresa degli altri membri del gruppo, Brian Wilson riapparve in studio verso la fine delle sessioni per il brano aiutando il fratello e l'ingegnere del suono Stephen Desper a completare la terza parte della canzone, combinando insieme un nastro demo di \"Child Is Father of the Man\" (altra outtake di \"Smile\") e un testo per le ultime strofe della sezione finale scritto presumibilmente da Rieley. La nuova traccia vocale registrata - cantata da Al Jardine sullo sfondo di un coro a opera di tutti i Beach Boys - fu poi accelerata da Desper nel tentativo di rendere l'atmosfera del pezzo pi\u00f9 simile a quella del 1966.\nL'album include anche \"'Til I Die\" una canzone alla quale Brian stava lavorando da circa un anno. Sebbene si dica che a Mike Love la canzone non piacesse per niente , in anni recenti egli lod\u00f2 ed esegu\u00ec il brano in concerto. Brian Wilson pass\u00f2 diverse settimane ad arrangiare la canzone, cercando di ricatturare le complesse armonie del periodo di \"Pet Sounds\".\n\"Long Promised Road\" e \"Feel Flows\" furono i primi significativi tentativi di composizioni autonome da parte di Carl Wilson; scritte e registrate quasi interamente da lui solo. \"Student Demonstration Time\" (essenzialmente il classico R&amp;B \"Riot In Cell Block numero 9\" rivisitato con l'aggiunta di un nuovo testo) e \"Don't Go Near the Water\" mostrano Love e Jardine nel tentativo di cimentarsi nel nuovo stile vocale della band. \"A Day in the Life of a Tree\" \u00e8 l'unica nuova composizione a firma Brian Wilson presente nel disco. Anche se spesso la canzone viene liquidata dai critici e dai fan come un brano minore usa e getta, furono eseguiti numerosi tentativi di registrazione da parte di Wilson che teneva particolarmente al pezzo, una stramba ode ecologista in onore a un albero morente (cantata dal punto di vista dell'albero stesso!). Curiosamente il cantato del brano venne affidato al manager della band Jack Rieley. Secondo Al Jardine, Rieley cant\u00f2 la canzone perch\u00e9 \"nessun altro volle cantarla in quanto era troppo deprimente.\" La nostalgica \"Disney Girls (1957)\" di Bruce Johnston venne definita un capolavoro da Brian Wilson ed \u00e8 stata in seguito reinterpretata da Art Garfunkel e Cass Elliot.\nI brani a firma Dennis Wilson \"4th of July\", \"Fallin' In Love\" (conosciuto anche come \"Lady\"), e \"Wouldn't It Be Nice To Live Again\" furono eliminati dalla versione finale dell'album poco tempo prima della pubblicazione. Nonostante il tono elegiaco di \"4th of July\" sarebbe stato una scelta appropriata per le tematiche dell'album, la canzone venne rimpiazzata da \"Take A Load Off Your Feet\" di Jardine. Per quanto riguarda \"Wouldn't It Be Nice To Live Again\", venne esclusa a causa di un bisticcio tra i fratelli Wilson. Dennis voleva che la canzone fosse la traccia finale del disco, subito dopo \"'Til I Die\", mentre Carl pensava che \"Surf's Up\" sarebbe stato meglio come pezzo conclusivo. Di conseguenza, Dennis decise di far togliere il suo brano dall'album. \"Fallin' In Love\" venne pubblicata a fine 1970 come B-side di un suo singolo da solista.\nCopertina.\nLa copertina dell'album \u00e8 un dipinto ispirato alla celebre scultura \"End of the Trail\" di James Earle Fraser (1876 \u2013 1953).\nPubblicazione.\n\"Surf's Up\" venne pubblicato nell'agosto 1971 ricevendo molta pi\u00f9 attenzione pubblica e mediatica rispetto agli ultimi lavori della band da diversi anni a quella parte. Il disco surclass\u00f2 nelle vendite il precedente \"Sunflower\", raggiungendo la posizione numero 29 nella classifica statunitense, e diventando il loro maggior successo in molti anni. \"Surf's Up\" fu il primo successo da Top 40 fin da \"Wild Honey\" e nel Regno Unito sal\u00ec fino alla posizione numero 15. Come \"Sunflower\", a livello internazionale, \"Surf's Up\" fu distribuito dall'etichetta Stateside Records della EMI.\nTracce.\nSingoli.\nDall'album furono estratti i seguenti singoli:"}
{"id": "1299836", "revid": "15756", "url": "https://it.wikipedia.org/wiki?curid=1299836", "title": "Sacco di Magdeburgo", "text": "Il sacco di Magdeburgo fu un episodio della fase svedese della guerra dei trent'anni e si riferisce all'assedio e al conseguente saccheggio della citt\u00e0 tedesca di Magdeburgo; l'assedio ebbe inizio nel mese di novembre del 1630, e la citt\u00e0 fu espugnata il 20 maggio 1631.\nCon lo sbarco degli svedesi nell'isola di Usedom, in Pomerania, il 6 giugno 1630, e con il conseguente scoppio delle ostilit\u00e0 tra la Svezia e l'Impero, la citt\u00e0 di Magdeburgo, unico alleato svedese in Germania, si trov\u00f2 in una difficile situazione. All'origine del passaggio dalla parte svedese della citt\u00e0 ci fu il piano del margravio Cristiano Guglielmo di Brandeburgo, il quale era stato amministratore dell'arcivescovado, ma, nel 1627, era stato deposto dal capitolo del duomo, che puntava al ripristino dei suoi incarichi, un tempo detenuti presso le alte sfere del potere ecclesiastico cittadino. Questi sper\u00f2 di rientrare in possesso del beneficio con l'aiuto degli svedesi. In seguito alle manovre ed istigazioni del suo cancelliere Stallmann, appoggiato dal clero evangelico, e dietro assicurazione che un notevole corpo di truppe svedesi era in movimento per venire a difendere la citt\u00e0, questa si decise il 1\u00ba agosto 1630 a stringere alleanza con Gustavo Adolfo.\nLa citt\u00e0, con i suoi rifornimenti, rappresentava una base ideale per gli svedesi per il controllo della regione del fiume Elba, e per questo motivo le truppe della Lega Cattolica si diressero verso la citt\u00e0 e iniziarono l'assedio, al comando del Conte di Pappenheim.\nNel mese di maggio del 1631 il conte di Tilly giunse con rinforzi cattolici, che permisero di assaltare la citt\u00e0 il 20 maggio. Grazie anche ad alcune posizioni gi\u00e0 conquistate nelle difese avversarie nei giorni precedenti, l'assalto ebbe successo, e le truppe cattoliche, circa 40.000, entrarono nella citt\u00e0; a questo punto tuttavia persero ogni controllo, e la sottoposero ad un violento saccheggio, che si stima sia costato la vita di 25.000 dei 30.000 abitanti della citt\u00e0.\nLe motivazioni del saccheggio e il fatto che sia o meno stato preordinato sono tuttora oggetto di discussione; tuttavia, alcune considerazioni hanno fatto propendere diversi storici per la tesi secondo la quale l'evento non fu ordinato, ma ebbe origine dal furore delle truppe cattoliche, divenute incontrollabili. A favore di questa versione dei fatti vi sarebbe la proposta di resa fatta da Tilly alla citt\u00e0 alcuni giorni prima dell'assalto, che sembrerebbe indicare la volont\u00e0 da parte del comandante cattolico di sfruttare la citt\u00e0 come propria base operativa; inoltre ad un comandante esperto come Tilly difficilmente sarebbero sfuggiti gli svantaggi, sia politici che militari, derivanti dalla distruzione di Magdeburgo. Ha trovato seguito anche la tesi secondo la quale a spingere Tilly a consentire il saccheggio alle truppe sia stata l'impossibilit\u00e0 di far fronte, diversamente, alle esigenze di rifornimento per il proprio esercito. Gli approvvigionamenti, infatti, venivano impediti a causa del boicottaggio esercitato dal Wallenstein sulle linee di rifornimento e sarebbe stata questa situazione a porre il Conte di Tilly di fronte all'esigenza di lasciare mano libera alla razzia della citt\u00e0 da parte del suo esercito. La distruzione della citt\u00e0, secondo alcuni storici, sarebbe stata dovuta allo scoppio di un incendio sulle cui cause non si \u00e8 fatta ancora chiarezza.\nDopo la distruzione di Magdeburgo, la propaganda svedese addit\u00f2 Tilly quale responsabile dell'incendio che aveva divorato la citt\u00e0 simbolo del protestantesimo, al fine di distogliere l'opinione generale dall'insuccesso delle forze svedesi, le quali si erano dimostrate incapaci di fornire soccorso alla citt\u00e0 assediata e di impedire il massacro.\nIl saccheggio ebbe conseguenze politiche rilevanti: convinse i titubanti stati di Sassonia e Brandeburgo ad unirsi alla causa svedese e facilit\u00f2 in ultima analisi l'invasione svedese della Germania; la presenza di una base fortificata tenuta dai cattolici nella valle dell'Elba avrebbe infatti potuto rappresentare un serio ostacolo per le truppe protestanti.\nDocumenti d'epoca.\nMagdeburgo \u00e8 preso e incenerito dagli Imperiali, del conte Gualdo Priorato Galeazzo, da: Historia di Ferdinando II imperatore 1672"}
{"id": "1299837", "revid": "834", "url": "https://it.wikipedia.org/wiki?curid=1299837", "title": "Surf's up", "text": ""}
{"id": "1299839", "revid": "38120", "url": "https://it.wikipedia.org/wiki?curid=1299839", "title": "Surf's up - I re delle onde", "text": ""}
{"id": "1299844", "revid": "90101", "url": "https://it.wikipedia.org/wiki?curid=1299844", "title": "Presbiter Johannes", "text": ""}
{"id": "1299847", "revid": "81195", "url": "https://it.wikipedia.org/wiki?curid=1299847", "title": "Scienze atmosferiche", "text": ""}
{"id": "1299850", "revid": "1005847", "url": "https://it.wikipedia.org/wiki?curid=1299850", "title": "Elezioni amministrative in Italia del 2003", "text": "Le elezioni amministrative in Italia del 2003 si sono tenute il 25 e 26 maggio (primo turno) e l'8 e 9 giugno (secondo turno).\nIn Friuli-Venezia Giulia le elezioni si sono tenute l'8 e 9 giugno (primo turno) e il 22 e 23 giugno (secondo turno).\nElezioni comunali.\nFriuli-Venezia Giulia.\nUdine.\nFonti: Candidati - Liste - Seggi\nElezioni provinciali.\nSono di seguito indicati i risultati ufficiosi, parzialmente diversi da quelli ufficiali divulgati, salvo che per le province siciliane, dallo stesso ministero dell'interno.\nToscana.\nProvincia di Massa-Carrara.\nFonti: Candidati - Liste\nLazio.\nProvincia di Roma.\nFonti: Candidati - Liste\nCampania.\nProvincia di Benevento.\nFonti: Candidati - Liste\nPuglia.\nProvincia di Foggia.\nFonti: Candidati - Liste\nSicilia.\nProvincia di Agrigento.\nFonti: Candidati - Liste\nProvincia di Caltanissetta.\nFonti: Primo turno, candidati - Liste - Secondo turno - Seggi\nProvincia di Catania.\nFonti: Candidati - Liste\nProvincia di Enna.\nFonti: Candidati - Liste\nProvincia di Messina.\nFonti: Candidati - Liste\nProvincia di Palermo.\nFonti: Candidati - Liste\nProvincia di Siracusa.\nFonti: Primo turno, candidati - Liste - Secondo turno - Seggi\nProvincia di Trapani.\nFonti: Primo turno, candidati - Liste - Secondo turno - Seggi"}
{"id": "1299858", "revid": "640277", "url": "https://it.wikipedia.org/wiki?curid=1299858", "title": "Sonate, op. 1 (Vivaldi)", "text": "Le 12 sonate per due violini e basso continuo sono una composizione di Antonio Vivaldi, di cui costituiscono l'op. 1.\nIl compositore le offr\u00ec all'editore veneziano Giuseppe Sala nel 1705. Furono pubblicate come \"Suonate da camera a tr\u00e8, due violini e violone \u00f2 cembalo\".\nLa sonata conclusiva \u00e8 un insieme di variazioni del famoso tema \"Follia\"."}
{"id": "1299863", "revid": "110157", "url": "https://it.wikipedia.org/wiki?curid=1299863", "title": "Verbandsliga 1919-1920", "text": "L'edizione 1919-20 della Verbandsliga vide la vittoria finale del .\nCapocannoniere del torneo furono Viktor Hierl\u00e4nder, Leonhard Seiderer (entrambi militanti nell'SpVgg F\u00fcrth) e Heinrich Tr\u00e4g (), con 4 reti."}
{"id": "1299868", "revid": "44939", "url": "https://it.wikipedia.org/wiki?curid=1299868", "title": "Alliinasi", "text": ""}
{"id": "1299882", "revid": "106908", "url": "https://it.wikipedia.org/wiki?curid=1299882", "title": "Jano\u0161ik", "text": "Jano\u0161ik (in serbo: \u0408\u0430\u043d\u043e\u0448\u0438\u043a, in slovacco: J\u00e1no\u0161\u00edk, in ungherese: \u00dajs\u00e1ndorfalva) \u00e8 un villaggio della Serbia situato nella municipalit\u00e0 di Alibunar nel distretto del Banato Meridionale, nella provincia di Voivodina.\nPopolazione.\nLa cittadina \u00e8 popolata prevalentemente dagli Slovacchi e conta 1.171 abitanti (\"censimento del 2002\")."}
{"id": "1299884", "revid": "110157", "url": "https://it.wikipedia.org/wiki?curid=1299884", "title": "Verbandsliga 1920-1921", "text": "L'edizione 1920-21 della Verbandsliga vide la vittoria finale del .\nCapocannoniere del torneo fu Luitpold Popp (), con 5 reti."}
{"id": "1299885", "revid": "339392", "url": "https://it.wikipedia.org/wiki?curid=1299885", "title": "Blau-Weiss Berlino", "text": ""}
{"id": "1299892", "revid": "125406356", "url": "https://it.wikipedia.org/wiki?curid=1299892", "title": "Taking Chances", "text": "Taking Chances \u00e8 il decimo album in inglese e ventitreesimo album in studio della cantante canadese C\u00e9line Dion, pubblicato dalla Columbia Records nel novembre 2007. \u00c8 stato il suo primo album in studio dal 2004, anno della pubblicazione di \"Miracle\". La Dion \u00e8 tornata sulla scena musicale dopo quasi cinque anni di esibizione del suo show-residency \"A New Day...,\" tenutosi a Las Vegas. Per lavorare al nuov album, C\u00e9line ha collaborato con vari produttori di genere rock, R&amp;B e pop, tra cui John Shanks; Linda Perry; gli ex membri degli Evanescence, Ben Moody e David Hodges; Kristian Lundin; Ne-Yo; Chuck Harmony; Tricky Stewart; David A. Stewart degli Eurythmics; Kara DioGuardi; Emanuel Kiriakou; Anders Bagge; Peer \u00c5str\u00f6m; Aldo Nova; Christopher Neil e Guy Roche. L'album ha raccolto recensioni contrastanti da parte della critica che not\u00f2 come \"non tutte le possibilit\u00e0 sono state prese dopo tutto\".\n\"Taking Chances\" ebbe un discreti successo commerciale, vendendo 3,1 milioni di copie in tutto il mondo solo nel 2007 e raggiunse le top ten di molti paesi, tra cui la prima posizione in Canada, Svizzera, Sud Africa e nella \"European Top 100 Albums\". L'album ha venduto 1,1 milioni di unit\u00e0 negli Stati Uniti e fu certificato disco di platino dalla RIAA. In Canada, dopo aver venduto oltre 400.000 copie, l'album fu certificato quattro volte disco di platino. Il primo singolo, \"Taking Chances\" \u00e8 stato pubblicato nel settembre 2007 e ha raggiunto il picco nella top ten in vari paesi europei e in Canada. Nel 2008, diverse canzoni sono state selezionate come secondo singolo: \"Eyes on Me\" nel Regno Unito, \"A World to Believe In\" in Giappone e \"Alone\" in Nord America. Quest'ultimo fu rilasciato come terzo e ultimo singolo nel Regno Unito. Il 14 febbraio 2008, la Dion intraprese una lunga tourn\u00e9e con il \"Taking Chances World Tour\", grazie al quale attravers\u00f2 tutti e cinque i continenti, diventando uno dei tour di maggior successo e d'incasso di tutti i tempi.\nAntefatti.\nIl 24 agosto 2007, il sito web ufficiale di C\u00e9line Dion annunci\u00f2 che la cantante era in procinto di pubblicare il suo nuovo album in lingua inglese, intitolato \"Taking Chances,\" la cui fu prevista per il 12 novembre 2007 in Europa e il 13 novembre 2007 in Nord America. L'uscita dell'album in Giappone fu prevista per il 7 novembre 2007 mentre per l'Australia e la Nuova Zelanda, la pubblicazione fu prevista per il 10 novembre 2007. C\u00e9line riguardo al suo nuovo lavoro disse: \"Penso che rappresenti un'evoluzione positiva nella mia carriera: mi sento forte, forse un po' pi\u00f9 forte di prima, e altrettanto appassionata di musica e di vita come lo sono sempre stata\". Il 2 settembre 2007, la copertina dell'album fu disponibile per i membri del TeamCeline. Tuttavia, sei giorni dopo, la Columbia Records apport\u00f2 delle piccole modifiche alla cover di \"Taking Chances\". Come primo singolo dell'album fu scelto la title-track, che usc\u00ec sulle radio il 10 settembre 2007, mentre il video di C\u00e9line che registrava la canzone in studio fu pubblicato sul sito di Amazon. Il 12 settembre 2007, la Columbia Records inform\u00f2 in un comunicato stampa che \"Taking Chances\" era stato scritto da Kara DioGuardi e David A. Stewart e prodotto dal vincitore del \"Grammy Award,\" John Shanks, e che l'album sarebbe stato seguito dal \"Taking Chances World Tour\" nel 2008 e nel 2009. Il video musicale per il primo singolo fu girato il 17 settembre 2007 in diversi luoghi di Las Vegas e diretto da Paul Boyd. Il video divenne disponibile per i membri del TeamCeline il 16 ottobre 2007 e in seguito fu proiettato in televisione.\nContenuti.\nL'album \u00e8 stato registrato principalmente per un periodo di tre settimane nel luglio 2007 presso i Palm Studios di Las Vegas. C\u00e9line collabor\u00f2 con un gruppo di noti cantautori e produttori tra cui: Linda Perry, David A. Stewart degli Eurythmics, Ben Moody, Ne-Yo, John Shanks, Kara DioGuardi, Kristian Lundin, Anders Bagge, Peer \u00c5str\u00f6m, Aldo Nova, Tricky Stewart e Christopher Neil. Una delle canzoni preferite della Dion nell'album \u00e8 \"That's Just the Woman in Me\" scritta da Kimberley Rew, ex membro di Katrina and the Waves. Il brano fu offerto alla cantante quindici anni prima, ma non fu mai pubblicato fino a quando non inizi\u00f2 la produzione di un album che potesse adattarsi ad una nuova fase del suo sviluppo artistico. La Dion disse al riguardo: \"con il passare del tempo e con pi\u00f9 esperienze nella vita, \u00e8 pi\u00f9 facile entrare in contatto con i nostri sentimenti pi\u00f9 intimi ... per sapere di pi\u00f9 su ci\u00f2 che vogliamo veramente, su come ci sentiamo veramente\". All'interno dell'album sono presenti anche delle cover di canzoni di altri artisti come la stessa \"Taking Chances\" dei Platinum Weird, \"Alone\" degli Heart, \"New Dawn\" di Linda Perry e \"Right Next to the Righ\"t di Tim Christensen.\nSingoli.\nIl primo singolo dell'album \"Taking Chances\" \u00e8 stato presentato per la prima volta il 10 settembre 2007 ed \u00e8 stato inviato alle stazioni radio di tutto il mondo nello stesso giorno. Il singolo digitale \u00e8 stato pubblicato il 17 settembre 2007 mentre il formato CD fu reso disponibile in alcuni paesi selezionati, alla fine di ottobre e all'inizio di novembre 2007. Il videoclip diretto da Paul Boyd fu girato a met\u00e0 settembre 2007 a Las Vegas e fu presentato per la prima volta il 17 ottobre 2007. \"Taking Chances\" divenne un successo in Europa, raggiungendo le top ten di Danimarca, Italia, Svizzera e Francia, e le top 40 in Austria, Norvegia, Germania, Belgio Vallonia, Irlanda e Regno Unito. Nel Nord America, il singolo raggiunse la posizione numero nove nella \"Billboard Canadian Hot 100\" e la numero cinquantaquattro nella \"Billboard Hot 100\" degli Stati Uniti. \"Taking Chances\" raggiunse anche la prima posizione della \"Hot Dance Club\" \"Songs\" e nella \"Canadian Adult Contemporary Chart\". Il singolo ha venduto oltre 20.000 download digitali in Canada, ricevendo il disco d'oro e 500.000 copie digitali negli Stati Uniti.\nNel Regno Unito, \"Eyes on Me\" fu pubblicato come secondo singolo promozionale. Il singolo digitale fu pubblicato il 4 gennaio 2008 mentre il formato CD fu pubblicato il 7 gennaio 2008. La canzone raggiunse la posizione numero 113 nella \"UK Singles Chart\". Il video musicale di \"Eyes on Me,\" il quale contiene alcuni filmati del \"Taking Chances World Tour,\" fu pubblicato il 5 maggio 2008.\nIn Giappone, \"A World to Believe In\" \u00e8 stato selezionato come seconda singolo per promuovere l'album. Tuttavia, \u00e8 stato ri-registrato come un duetto anglo-giapponese con Yuna Ito, intitolato \"\u3042 \u306a \u305f \u304c \u3044 \u308b \u9650 \u308a: A World to Believe In\". La canzone fu trasmessa per la prima volta in radio il 1\u00ba dicembre 2007 e il video musicale fu disponibile due giorni dopo. Il video fu girato a Las Vegas nell'ottobre del 2007 durante la registrazione della canzone di entrambe le artiste. Il CD singolo \u00e8 stato pubblicato il 16 gennaio 2008 e ha raggiunto l'ottava posizione nella classifica giapponese \"Oricon\".\nCome videoclip del secondo singolo nordamericano, \"Alone,\" pubblicato il 15 marzo 2008, sono state utilizzate le riprese dello speciale televisivo \"That's Just the Woman in Me,\" dedicato al nuovo album di C\u00e9line Dion. Il singolo promozionale fu inviato alle stazioni radio in Canada e negli Stati Uniti all'inizio di aprile 2008. Questa cover della canzone di successo degli Heart \u00e8 stata prodotta da Ben Moody. \"Alone\" fu scelto anche come terzo e ultimo singolo nel Regno Unito e pubblicato digitalmente il 5 maggio 2008. La canzone raggiunse la posizione numero cinquantasette della \"Canadian Hot 100\", la numero ottantacinque della \"UK Singles Chart\" e la numero ventiquattro della Bubbling Under Hot 100.\n\"My Love\", scritto e prodotto da Linda Perry, \u00e8 stato anche incluso nell'album successivo della Dion, \"\" e pubblicato come singolo promozionale del greatest hits nel settembre 2008.\nPromozione.\nC\u00e9line Dion visit\u00f2 il Regno Unito alla fine di ottobre 2007 e inizi\u00f2 a promuovere l'album esibendosi a \"The X Factor\" il 27 ottobre 2007, con \"Taking Chances\". Pi\u00f9 tardi, cant\u00f2 \"Alone\" e \"Taking Chances\" in alcune trasmissioni del sabato sera del 3 novembre 2007. La Dion registr\u00f2 anche uno speciale televisivo di \"An Audience with Celine Dion\", trasmesso il 22 dicembre 2007, dove esegu\u00ec \"Taking Chances, Eyes on Me, Alone\" e alcuni dei suoi precedenti successi tra cui: \"My Heart Will Go On, Think Twice\", un medley di \"It's All Coming Back to Me Now/Because You Loved Me/To Love You More\", \"I Drove All Night, River Deep - Mountain High\" e \"The Prayer\" in duetto con Andrea Bocelli. Successivamente, la Dion visit\u00f2 la Francia e cant\u00f2 \"Taking Chances\" e due dei suoi successi in lingua francese con i concorrenti di \"Star Academy\" il 2 novembre 2007. La cantante registr\u00f2 anche le performance di \"Taking Chances\" per altri due programmi televisivi francesi, \"Hit Machine\" e \"Vivement Dimanche\", trasmessi rispettivamente il 1\u00ba dicembre 2007 e il 9 dicembre 2007. Il 4 novembre 2007, la Dion vol\u00f2 a Monaco dove ricevette il Legend Award ai \"World Music Award\" e dove si esib\u00ec con la sua \"Taking Chances.\" Questa esibizione fu trasmessa in televisione il 22 novembre 2007. Il 7 novembre 2007, la Dion visit\u00f2 anche l'Italia, venendo ospitata a \"Domenica In\" dove si esib\u00ec in \"Taking Chances\" e \"I Knew I Loved You;\" la puntata fu trasmessa quattro giorni dopo. Il 10 novembre 2007, C\u00e9line arriv\u00f2 in Germania dove cant\u00f2 \"Taking Chances\" a \"Wetten, Dass ..?\".\nLa promozione negli Stati Uniti inizi\u00f2 il 12 novembre 2007, quando \"The Oprah Winfrey Show\", dedicato alla Dion, fu trasmesso in televisione. C\u00e9line registr\u00f2 la puntata prima della sua visita nel Regno Unito e si esib\u00ec in \"Taking Chances, Alone\" e anche in molti suoi precedenti successi quali: \"My Heart Will Go On, Because You Loved Me, A New Day Has Come\" e \"I Drove All Night\". Il 14 novembre 2007, la Dion cant\u00f2 tre brani a \"Today\", tra cui \"Taking Chances, Alone\" e \"I Drove All Night\". Lo stesso giorno, a \"The Ellen DeGeneres Show,\" C\u00e9line Dion si esib\u00ec con \"Taking Chances\" e \"Because You Loved Me\". La cantante inoltre si esib\u00ec anche agli \"American Music Award\" il 18 novembre 2007 e ad \"All My Children\" il 21 novembre 2007 con \"Taking Chances\". Il 23 novembre 2007, C\u00e9line cant\u00f2 \"Taking Chances, Alone\" e \"Because You Loved Me\" a \"The Early Show\" mentre a \"The View\" cant\u00f2 \"Taking Chances\" e \"Alone\". Il 27 novembre 2007, C\u00e9line Dion cant\u00f2 \"Taking Chances\" e \"My Heart Will Go On\" alla finale di \"Dancing with the Stars\". Il giorno successivo, fu eseguito dalla cantante \"Taking Chances, Alone\" e \"The Christmas Song\" all\"'Annual NYC Tree Lighting Ceremony\". Il 21 dicembre 2007, due spettacoli furono registrati durante uno degli ultimi show di \"A New Day...;\" i concerti furono trasmessi su \"Larry King Live\", dove la Dion cant\u00f2 \"Taking Chances\" e \"The Christmas Song\".Alla fine di gennaio 2008, C\u00e9line Dion torn\u00f2 in Francia. Il 25 gennaio apparse alla finale di \"Star Academy\" e cant\u00f2 \"Alone\" e due dei suoi successi in lingua francese con i concorrenti. Il giorno successivo, esegu\u00ec \"Taking Chances\" agli \"NRJ Music Award\", dove ricevette il NRJ Award of Honor. Prima della sua seconda visita in Francia, la Dion regitr\u00f2 lo speciale televisivo \"That's Just the Woman in Me\" per gli Stati Uniti e il Canada, trasmesso il 15 febbraio 2008. In quel contesto cant\u00f2 \"Taking Chances, Alone, Eyes on Me\" in versione remix con will.i.am, \"That's Just the Woman in Me\" e \"Something\" con Joe Walsh alla chitarra, \"The Power of Love, River Deep - Mountain High\" e \"The Prayer\" in duetto con Josh Groban. Quest'ultima traccia fu rilasciata come download digitale il 12 febbraio 2008.\nIl 14 febbraio 2008, C\u00e9line Dion inizi\u00f2 il suo tour mondiale per promuovere \"Taking Chances\" e visit\u00f2 l'Africa, l'Asia, l'Australia, l'Europa e il Nord America, concludendo la tourn\u00e9e il 26 febbraio 2009. Il tour incass\u00f2 oltre 279 milioni di dollari diventando il terzo tour di maggiore incasso di tutti i tempi da parte di un'artista femminile, solo dietro al \"Sticky &amp; Sweet Tour\" e \"The\" \"MDNA Tour\" di Madonna. Il tour \u00e8 stato presentato nel documentario ' pubblicato su DVD e Blu-ray nell'aprile 2010. Il concerto \u00e8 stato distribuito in DVD e CD contemporaneamente come ' e \".\"\nRecensioni da parte della critica.\nCon una valutazione basata su un punteggio complessivo di 53/100 da \"Metacritic\", \"Taking Chances\" ricevette recensioni di varia natura da parte della critica musicale. Stephen Thomas Erlewine di \"AllMusic\" gli assegn\u00f2 tre stelle, definendolo \"un album al passo con i tempi: pu\u00f2 vantare un certo lusso, che in piccole dosi pu\u00f2 essere invitante, specialmente quei pezzi blues-rock, ma \u00e8 qualcosa di particolarmente costoso e non altrettanto succulento. \"Billboard\" scrisse: \"Come una botta emotiva, \"Taking\" \"Chances\" dovrebbe far tacere i critici che insistono nel definire la voce della Dion come fredda e asettica\". Bill Lamb di \"About.com\" diede all'album tre stelle su cinque, commentando: \"Ascoltare 16 canzoni una dietro l'altra pu\u00f2 mettere alla prova anche il pi\u00f9 zelante dei fan di C\u00e9line. 14 di queste canzoni soffrono, in varie gradazioni, di tendenze alla banalit\u00e0 o sembrano mancare di ispirazione. Non si pu\u00f2 negare che siano racchiuse da due meravigliose canzoni che, purtroppo, danno solo un'idea di come \"Taking Chances\" avrebbe potuto diventare.\" Sarah Rodhman di \"The Boston Globe\" scrisse: \"Quanti rischi effettivamente presi? Non molti, ma vale la pena godersi i vocalizzi precisi della Dion e queste canzoni orecchiabili.\"\n\"Entertainment Weekly\" scrisse: \"Fantastico come la Dion riesca a imitare chiunque da Shakira a Sam Phillips... ma la sua brutta imitazione di Janis Joplin \u00e8 rischiare un po' troppo.\" Sal Cinquemani di \"Slant Magazine\" scrisse che \"l'impegnativo disco di 16 tracce ha la pretesa di mostrare la regina della \"adult contemporary music\" in versione Las Vegas, assumersi dei rischi modernizzando il suo caldo \"sound\" tutto power ballad con molte chitarre e collaboratori in voga\". \"Amazon.com\" scrisse: \"In fin dei conti \"Taking Chances\" \u00e8 forse la pubblicazione non in francese pi\u00f9 forte di C\u00e9line dal 2002 con \"A New Day Has Come\"; nessuno sviscera il testo di una canzone con pi\u00f9 cura o con pi\u00f9 caratterizzazione.\" \"NOW\" comment\u00f2 che \"l'album ignora tranquillamente lo scorrere del tempo. Con la sua produzione all'acqua di rose e comuni arrangiamenti pop, sarebbe potuto essere uscito nel 1996\". Edna Gundersen di \"USA Today\" scrisse: \"Con \"Taking Chances\" la diva sembra che stia scaldando i muscoli, artisticamente parlando, ma in stile yoga, non in stile aerobica, e che stia cercando di eludere le aspettative\". Ashante Infantry del \"Toronto Star\" comment\u00f2: \"Con ovviamente le radio in mente, la Dion ha sostituito i fidati collaboratori di sempre con i maghi delle hit del momento: Ne-Yo, Linda Perry e Ben Moody, che ha co-scritto l'inno all'autostima \"This Time\" che parla di una donna vittima di violenza che trova la libert\u00e0. Il risultato \u00e8 un \"sound\" rock pi\u00f9 spiccato che non allontaner\u00e0 i vecchi fan, ma che al contrario potrebbe attirarne di nuovi.\"\nSuccesso commerciale.\nIn Canada, \"Taking Chances\" entr\u00f2 in classifica alla numero uno con 80.000 copie vendute, superando il record della stessa Dion per il pi\u00f9 grande debutto del 2007 (il suo album in lingua francese \"D'elles\" vendette 72.000 unit\u00e0 nella prima settimana di maggio 2007). Raccogliere due delle vendite pi\u00f9 alte in Canada per due album diversi in un anno diede alla Dion un risultato senza precedenti nella storia della Nielsen SoundScan. Nella seconda settimana, \"Taking Chances\" rimase in cima alla classifica, vendendo 44.000 copie. La settimana successiva, C\u00e9line scese alla numero due e rimase in questa posizione per quattro settimane consecutive vendendo rispettivamente 39.000, 45.000, 37.000 e 43.000 copie. L'album torn\u00f2 in cima alla classifica per l'ultima settimana del 2007, vendendo altre 13.000 copie. Grazie a questo successo commerciale, \"Taking Chances\" divenne il terzo album pi\u00f9 venduto in Canada nel 2007 secondo Nielsen SoundScan, con vendite di 301.000 copie. L'album trascorse altre due settimane nella top ten in Canada. A luglio 2008, fu certificato quattro volte disco di platino dalla CRIA per aver venduto oltre 400.000 copie. \"Taking Chances\" \u00e8 diventato anche l'album numero uno nella classifica di fine anno del 2008 in Canada.\nNegli Stati Uniti, \"Taking Chances\" debutt\u00f2 in terza posizione vendendo 215.000 copie. Pi\u00f9 tardi, l'album scese alla numero otto e vi rimase per due settimane con vendite rispettivamente di 128.000 e 93.000 copie. Nelle successive quattro settimane, l'album rimase nella top 20 della \"Billboard 200\", vendendo rispettivamente 84.000 (dodicesima posizione), 92.000 (quindicesima posizione), 134.000 (diciottesima posizione) e 50.000 copie (ventesima posizione). \"Taking Chances\" \u00e8 stato certificato disco di platino dalla RIAA nel febbraio 2008 per aver venduto 1,1 milioni di copie a partire da maggio 2010.\nL'album ha raggiunto la prima posizione anche in Svizzera, in Sud Africa e nella \"European Top 100 Albums\", e ha raggiunto le top ten in altri paesi. L'album \u00e8 stato certificato disco d'oro, disco di platino e multi platino in vari paesi 'Europa e non. Secondo l'IFPI, \"Taking Chances\" ha venduto 3,1 milioni di copie in tutto il mondo solo nel 2007.\nRiconoscimenti.\nNel 2008, C\u00e9line Dion vince il \"World Music Award\" per l'Artista canadese dell'anno che ha venduto di pi\u00f9 nel mondo. Ai \"Juno Award\" del 2008, la cantante \u00e8 nominata in sei categorie, tra cui: Album dell'anno (\"D'elles,\" \"Taking Chances\"), Miglior album pop (\"Taking Chances\"), Album francofono dell'Anno (\"D'elles\") Artista dell'Anno e Fan Choice Award. Ai \"Juno Award\" del 2009, C\u00e8line Dion \u00e8 nominata in tre categorie, tra cui: Singolo dell'Anno (\"Taking Chances\"), DVD Musicale dell'Anno (\"Live In Las Vegas- A New Day...\") e Fan Choice Award.\nTracce.\n\"Taking Chances\" (Deluxe Edition CD/DVD).\nL'edizione deluxe include il CD con le 16 tracce, un libretto con i testi di canzoni e un DVD contenente un'anteprima del DVD di \"Live in Las Vegas:\" \"A New Day...\"\n\"Taking Chances\" (Limited Edition Special Package).\nL'edizione box-set da collezione \u00e8 simile all'edizione deluxe, con l'aggiunta di 16 foto e una bottiglietta della fragranza \"Celine Dion Parfums Enchanting\".\n\"Taking Chances\" (Wal-Mart Exclusive 2 - Pack).\nIn questa edizione limitata dell'album \u00e8 incluso un DVD bonus, contenente le sessioni di registrazione di sei tracce ed \u00e8 disponibile solo nei negozi Walmart degli Stati Uniti."}
{"id": "1299894", "revid": "125939519", "url": "https://it.wikipedia.org/wiki?curid=1299894", "title": "Daniele Di Donato", "text": "Con 413 presenze, spalmate tra il 1996 e il 2014, \u00e8 attualmente il terzo giocatore con pi\u00f9 presenze di sempre in Serie B.\nCarriera.\nGiocatore.\nInizi.\nCresciuto nel Torino, ha debuttato da professionista nella stagione 1997-1998, giocando 8 partite di campionato e segnando una rete il 6 aprile (la prima in carriera) in Torino-Padova (1-2). L'esordio era avvenuto la settimana precedente, il 29 marzo in Pescara-Torino (0-0).\nNel 1997 passa al Castel di Sangro dove non fa in tempo a giocare nessuna partita in quanto viene acquistato dal con cui colleziona 21 presenze ed una rete nella stagione 1997-1998 in Serie C1.\nDal 1998 al 2000 gioca per due stagioni alla sempre in Serie C1, collezionando 31 presenze in entrambe le stagioni, e segnando una rete (l'unica con la squadra romana) il 7 marzo 1999 in -Lodigiani (2-3).\nPalermo.\nNel 2000 passa al Palermo, con cui \u00e8 titolare per quattro stagioni; con la maglia n\u00b0 8 sulle spalle, del Palermo \u00e8 stato anche capitano.\nNella stagione 2000-2001 colleziona 32 presenze nel campionato di Serie C1, ottenendo la promozione in Serie B, e 4 partite nella Coppa Italia di Serie C.\nNella stagione 2001-2002 gioca 30 partite in campionato realizzando la prima rete in maglia rosanero il 3 marzo 2002 in Palermo- (4-2), partita valevole per la 26\u00aa giornata di campionato.\nNella stagione 2002-2003 scende in campo per 32 volte in campionato. Il 1\u00ba gennaio 2003 viene a mancare la moglie venticinquenne, Roberta Foglia, che da un mese lo aveva reso padre di Luca. Cinque giorni dopo il Palermo gioc\u00f2 al Renzo Barbera contro la con il lutto al braccio e prima del fischio di inizio fu osservato un minuto di silenzio proprio per questo evento che riusc\u00ec ad avvicinare due tifoserie come quelle di Catania e Palermo da sempre ostili. Il calciatore si \u00e8 risposato il 26 giugno 2013 con Anna.\nNella stagione 2003-2004 gioca 39 partite di campionato segnando 3 reti in quella che \u00e8 stata l'annata pi\u00f9 prolifica della sua carriera. L'ultima partita giocata con la maglia rosanero \u00e8 stata quella del 12 giugno 2004, ultima giornata di campionato, in cui il Palermo, battendo il Bari per 3-0 allo Stadio Renzo Barbera, ottiene la promozione in Serie A.\nSiena e Arezzo.\nNella stagione 2004-2005 non resta coi siciliani in Serie A, ma l'11 agosto 2004 si trasferisce al in prestito con diritto di riscatto della met\u00e0 del cartellino. Con i toscani esordisce in massima serie il 12 settembre 2004. Chiude il suo primo campionato in Serie A con 23 presenze.\nDopo una sola stagione coi bianconeri, nel 2005 passa all', altra squadra toscana militante in Serie B, con cui colleziona 39 presenze ed un gol nel campionato 2005-2006 e 38 presenze nel campionato 2006-2007.\nAscoli e Cittadella.\nNell'agosto del 2007 passa all', sempre in Serie B. Il 7 settembre 2010, in Ascoli-AlbinoLeffe (2-0), raggiunge la centesima presenza in campionato con la squadra bianconera e la duecentesima il 9 marzo 2013 in Ascoli- (1-2). Con il club marchigiano compie due salvezze nelle stagioni 2010-2011 e 2011-2012: la prima con mister Fabrizio Castori, la seconda con Massimo Silva.\nIl 30 giugno 2013, dopo la retrocessione, rimane svincolato e il 22 luglio seguente parte per il ritiro a Coverciano dei calciatori svincolati sotto l'egida dell'Associazione Italiana Calciatori.\nIl 17 settembre 2013 firma per il Cittadella, squadra di Serie B. Debutta il 21 settembre nella sfida contro la Juve Stabia persa per 2-0 dalla formazione padovana. Lascia il calcio giocato al termine della stagione, chiusa dai veneti con una sofferta salvezza.\nIn carriera ha totalizzato complessivamente 23 presenze in Serie A e 413 presenze e 8 reti in Serie B, risultando attualmente il terzo in assoluto per presenze in cadetteria alle spalle di Gigi Cagni e Juri Tamburini.\nAllenatore.\nDopo aver guidato per due stagioni le giovanili del (prima la formazione Under-17 e poi quella Berretti), il 13 dicembre 2017 diventa il nuovo tecnico della .\nL'11 giugno 2018 sostituisce Vincenzo Italiano sulla panchina dell'. Dopo aver conquistato una storica promozione in Serie C con il club veneto, il 1\u00ba luglio 2019 diventa il nuovo allenatore dell', facendo cos\u00ec ritorno nella citt\u00e0 toscana dopo la precedente esperienza da calciatore.\nIl 30 agosto 2020 diventa il nuovo allenatore del Trapani. ma successivamente, dopo aver diretto un solo allenamento causa problemi finanziari e sanitari del club, a pochi giorni dall'inizio del campionato, il 22 settembre viene esonerato dal nuovo presidente Gianluca Pellino. Il 30 settembre viene richiamato dal presidente Pellino ma si dimette dopo appena 3 giorni per evidenti difficolt\u00e0 organizzative.\nIl 3 novembre 2020 subentra all'esonerato Giuseppe Galderisi sulla panchina della Vis Pesaro, in Serie C.\nL'11 agosto 2021 diventa il nuovo tecnico del .\nStatistiche.\nPresenze e reti nei club.\n\"Statistiche aggiornate al 15 febbraio 2014.\"\nStatistiche da allenatore.\n\"Statistiche aggiornate 22 febbraio 2020.\""}
{"id": "1299895", "revid": "131358", "url": "https://it.wikipedia.org/wiki?curid=1299895", "title": "DSC Arminia Bielefeld", "text": ""}
{"id": "1299896", "revid": "110157", "url": "https://it.wikipedia.org/wiki?curid=1299896", "title": "Verbandsliga 1921-1922", "text": "L'edizione 1921-22 della Verbandsliga vide la vittoria finale dell', che, dietro la raccomandazione del \"Deutscher Fu\u00dfball-Bund\", rinunci\u00f2 al titolo.\nCapocannoniere del torneo fu Hans Semmler (FC Wacker Monaco), con 3 reti (in una sola partita)."}
{"id": "1299899", "revid": "125108135", "url": "https://it.wikipedia.org/wiki?curid=1299899", "title": "Una barca nel bosco", "text": "Una barca nel bosco \u00e8 un romanzo di Paola Mastrocola pubblicato nel 2003 dalla casa editrice Guanda.\nIl romanzo si \u00e8 aggiudicato nel 2004 il Premio Campiello e il Premio Alassio Centolibri - Un Autore per l'Europa.\nTrama.\nI giorni delle scarpe\nGaspare arriv\u00f2 a Torino dall'isola \n. Il primo giorno di scuola lo passa guardando le scarpe degli altri perch\u00e9 anche i suoi compagni osservano le sue ridendo, dato che indossa delle calzature piuttosto singolari ed antiquate (marroni scuro e rigide, e quindi non alla moda). Durante questo primo periodo di sconforto, di circa una settimana, dice di annoiarsi e ricorda il padre lontano sull'isola, che lavora per farlo studiare.\nLa sera dei sei bicchieri\nZia Elsa mostra alla sorella, la madre di Gaspare, tutti e sei i bicchieri che usavano durante la loro infanzia. Tutti e tre brindano per il loro arrivo, ma Gaspare sembra infastidito dai calici in tavola. Il ragazzo rivive un flashback del primo giorno di arrivo a Torino nel quale nota le differenze tra la citt\u00e0 e l'isola.\nZollette\nGaspare, una sera, si ricorda che l'indomani ci sarebbe stata la festa dell'accoglienza, per la quale ognuno \u00e8 incaricato di portare qualcosa. Il giorno dopo il ragazzo si dimentica di portare delle zollette di zucchero, ma ormai \u00e8 troppo tardi, per cui la madre gli consegna un pacco di zucchero sciolto. A scuola nessuno gli chiede niente, ma inizia a riscontrare i primi problemi di socializzazione. \nLatino agile flessibile\nGaspare \u00e8 bravissimo in latino ed \u00e8 pi\u00f9 preparato rispetto ai suoi compagni, dato che con la professoressa Madame Pilou aveva gi\u00e0 affrontato con impegno lo studio della lingua. Cos\u00ec, stufo di eseguire esercizi ripetitivi e noiosi, chiede al professor De Gente quando avrebbero affrontato una versione. Il professore, sorpreso, gli risponde che \u00e8 ancora presto: forse alla fine dell'anno ne avrebbero affrontata qualcuna.\nMadame Pilou\nGaspare ricorda l'arrivo di Madame Pilou sull'isola. Madame Pilou, visto l'impegno e la bravura di Gaspare, una sera si presenta a casa sua e chiede ai genitori di farlo studiare in un liceo. Cos\u00ec, lui, un anno dopo si ritrova a Torino.\nPaul Verlaine\nGaspare si prepara per la prima interrogazione di francese, per la quale si offrir\u00e0 volontario. Si prepara su Paul Verlaine, facendo una ricerca perfetta, ma, al momento dell'interrogazione, la professoressa Cerutti, soprannominata Cerbiatti, gli fa due domande di base, ma il giovane non apre bocca. Qui, la Cerbiatti gli consiglia di frequentare un corso di recupero. \nCopioni\nData la bravura in latino di Gaspare, ogni mattina, cinque minuti prima che suoni la campanella \u00e8 costretto a far copiare i compiti ai suoi compagni, soprattutto al Masonti, ma \u00e8 ovviamente contrariato.\nDialogo con il minotauro\nDopo aver tradotto da Ovidio un brano sul destino di Teseo, Gaspare si sente come il protagonista che andava ad affrontare il Minotauro, impersonato dalla preside. Il ragazzo, arrabbiato, fa notare che gli insegnanti arrivano sempre in ritardo per la lezione di cinque-dieci minuti, presentando proprio una tabella con tutti i minuti sommati di ritardo. La preside gli risponde dicendo che gli insegnanti lavorano anche quando non sono in classe, cos\u00ec il protagonista ritira la sua \"protesta\". Tornato a casa va con sua madre a comprare delle scarpe Nike in pelle bianca, ma ormai sono passate di moda e non \"vanno bene\" ai compagni di classe. \nIl sogno dei topi stoccafissi\nDa quando \u00e8 a Torino, Gaspare ha degli incubi: sogna di essere seduto nell'unico banco della classe, e di vedere tutti i suoi compagni simili a topi appesi, dicendo di averli puniti. \nL'ora di ascolto\nIl protagonista viene convocato dalla preside, che gli suggerisce di frequentare l'OA, vale a dire l'Ora di Ascolto, per imparare a socializzare con i compagni. Si reca cos\u00ec dalla psicologa Lo Gatto stringendo con lei una salda amicizia. All'inizio parla solo la psicologa, mentre lui ascolta; piano piano, anche il ragazzo inizia a dire qualcosa. Per\u00f2, quando la Lo Gatto gli chiede che regalo vorrebbe per Natale, lui non risponde. Sentendo parlare nei giorni successivi due suoi compagni di classe che annunciano l'arrivo della cintura di pesce, Gaspare decide che sar\u00e0 quello il suo regalo di Natale assieme ad un videogioco: \"cos\u00ec magari faccio amicizia\", afferma il ragazzo. Ma la madre gli dice che non ci sono abbastanza soldi, per cui non trova neanche il coraggio di chiederle la cintura di pesce. Gaspare ricorda la sua amica d'infanzia Giorgia, con la quale era solito giocare.\nGli occhi del vino\n\u00c8 Natale. Zia Elsa si ammala, e cos\u00ec Gaspare e la madre non possono tornare all'isola. Il giorno di Natale la zia \u00e8 quasi guarita e cucina centinaia di agnolotti. A pranzo, le due sorelle raccontano al giovane che i loro mariti \"pucciavano\"(cio\u00e8 \"intingevano\"\")\" gli agnolotti nel vino e che, nel reiterare l'azione di intingere, alla fine si formava, nel vino, un occhio d'olio. Gaspare, a questo pensiero, vomita.\nLa cintura di pesce\nGaspare torna a Torino dopo un'estate passata all'isola e dopo aver rivisto la sua amica Giorgia. Qui, finalmente acquista il coraggio, grazie alla Lo Gatto, di chiedere alla madre una cintura di pesce, ma questa respinge la richiesta. Dopo aver chiesto un po' fra compagni durante l'intervallo, gli viene suggerito di andare da Mauffy and John's, ma non la trova, cos\u00ec si rassegna. Una mattina, mentre si prepara al buio la colazione, trova la cintura avvolta sulla scodella, con Zia Elsa che lo guarda sorridente. Purtroppo ormai \u00e8 tardi, nella sua classe tutti hanno quella cintura e cos\u00ec non pu\u00f2 acquisire \"punti\" di socializzazione.\nIl re delle frasi\nGaspare cerca di diventare, all'interno della classe, una figura un po' pi\u00f9 importante; magari pensa come \"re delle frasi\". Informa il Masonti che in cinque minuti non tutti riescono a copiare tutte le frasi, cos\u00ec si organizzano nel fotocopiare la pagina del quaderno di Gaspare, distribuendo i fogli ai compagni. Il tutto va avanti per due settimane, ma un giorno Caritone incolla male la fotocopia, il professor De Gente se ne accorge e chiama la preside. Questa chiede di chi sia la colpa: Gaspare si alza, seguito dal Masonti. La preside li rimprovera, ma i compagni, al rientro, li accolgono con un applauso: Gaspare finalmente \u00e8 riuscito a socializzare.\nLezioni di branco \nFino a quel momento, durante l'intervallo Gaspare rimaneva attaccato ad un termosifone, perch\u00e9, non avendo nessun amico, non sapeva con chi stare. Sul termosifone opposto vi era un altro ragazzo, Furio, che lo osserva in continuazione. Ma Gaspare, non pareva degnarlo nemmeno di uno sguardo. Dopo il caso del compito di latino copiato, Gaspare gironzola con il Masonti, che gli fa da insegnante di gergo giovanile, il linguaggio da usare col resto del branco: i compagni di classe amici di Masonti. Riesce ad invitare la Frullari, ragazza che piace a Gaspare, ma non conclude niente. Caritone, per scusarsi con Gaspare per la faccenda delle fotocopie gli insegna a \"cammellare\", un modo strano di camminare. Al ritorno da scuola la madre lo vede e lo rimprovera.\nLa ragazza viola\nGaspare rinuncia di ritornare per Natale e Capodanno all'isola, solo per andare alla sua prima festa con i compagni. Una festa organizzata da un certo Paolo Bono nella sua villa con piscina. Ci va con il suo amico Masonti, ma nella confusione si dividono. Gaspare si ubriaca e nel bagno, una ragazza con la maglia viola, ubriaca anche lei, lo bacia, ma lui le vomita addosso. Torna a casa verso le sette di mattina.\nOasi perduta\nGrazie al cinque, preso volontariamente in scienze, Castagno Marco lo invita al maneggio dell'oasi perduta. Tutti salgono a cavallo, ma Gaspare no, non ci sa andare. Dopo, tutti vanno dal Bela, (Belardi Filippo), a giocare ai videogiochi.\nSquilli, teschi e parolacce\nFinalmente Gaspare chiede al suo idolo, il Seba, se vuole venire con lui in birreria: quello gli risponde con un ghigno, che interpreta come un s\u00ec. All'appuntamento Il Seba non si presenta, cos\u00ec Gaspare si ubriaca e va a casa a vomitare. Decide di comprarsi un telefono cellulare, anche se non quello pi\u00f9 in voga. La madre ovviamente \u00e8 contraria al suo continuo \"messaggiare,\" ma lo lascia fare. Un giorno lo sente mentre dice parolacce al telefono con Salpinge. La madre un giorno, scoppia in lacrime, quando vede come \u00e8 ridotto il diario, che nuovo, era di un color blu cielo, ora \u00e8 nero con, disegnato al centro, un teschio bianco. Ma il culmine della sua socializzazione avviene quando, da un voto scarso in francese, dice alla Cerbiatti \"Grazie, strega!\", tuttavia questa non lo manda dalla preside. Al ritorno tutti i suoi compagni e gli studenti di altre sezioni lo accolgono con applausi e striscioni. Flashback del giorno della partenza per Torino.\nLa ragazza francese\nDurante l'ora di francese, la Cerbiatti annuncia che si faranno degli scambi culturali.: Gaspare dovr\u00e0 ospitare per un mese, ad aprile, una certa Corinne Dessalle. \u00c8 contento che ci sia ancora molto tempo prima di conoscere la ragazza, perch\u00e9 in questo modo potr\u00e0 immaginarsela come vuole e il pensiero che verr\u00e0 ospitata da loro durer\u00e0 pi\u00f9 a lungo: questo lo rende felice. \nIsola\nFine dell'anno. Gaspare ha in pagella dei voti pi\u00f9 bassi rispetto all'anno precedente.\nMirandola Marcella \u00e8 la \"secchiona\" della classe con la media dell'otto. Il Cartonzi ha la media del 6. Il Masonti, Marco Castagno e Il Seba hanno tre debiti. Gi\u00f9 all'isola, Gaspare e la madre non raccontano nulla di vero sulla scuola. Mentono sui voti, sull'atteggiamento, sui compagni. Gaspare spera di rivedere Giorgia, ma purtroppo non la incontra; cos\u00ec decide di andare al lago, con la barca di suo padre.\nFelix ovvero la mia prima email\nGaspare, privo di computer, si reca periodicamente a casa del compagno di classe Federico Cartonzi, per poter comunicare vie e-mail con Corinne. Si descrive in modo diverso da come \u00e8 in realt\u00e0: di nome Felix, pi\u00f9 alto, biondo, famiglia di origine francese, madre che d\u00e0 ripetizioni di latino, padre ingegnere sempre in giro per il mondo.\nI tubi del riscaldamento\nGaspare vorrebbe cambiare totalmente la casa: mettere una moquette, cambiare i tappeti, sistemare i muri, nascondere i tubi del riscaldamento e quant'altro, ma la madre lo ferma subito. Allora va a passeggiare lungo il Po con il suo amico, che si riveler\u00e0 il suo miglior amico, Furio. Quest'ultimo gli promette che gli verr\u00e0 in mente un'idea.\nAlberi\nGrazie ad una pubblicit\u00e0 di Natale, a Gaspare venne in mente l'idea di coprire i tubi del riscaldamento con delle piante. Qui, inizia a comprare una Stella di Natale nel negozio accanto alla gastronomia della madre, credendo che la sua piccolezza bastasse per almeno un tubo, ma, ricredendosi, compra un Pioppo.\nBocce\nGaspare, per non prendere il massimo dei voti durante le verifiche di latino, inizia ad interessarsi di \"bocce\", guardando le \"bocce\", come le definisce lui, di una sua compagna: Margherita Quadrotto. L'amicizia con Furio diventa rose e fiori, infatti con lui pu\u00f2 confidarsi su quello che fa nel retrobottega, dove traduce in latino fino a notte tarda.\nLatinisti e peluccai\nA Furio venne in mente l'idea di costruire una fabbrica di peluches, allenandosi a costruirne dozzine. Anche Gaspare ha un sogno: quello di diventare un latinista, ma non lo dice a Furio, almeno per ora. A scuola finalmente arriva la foto di Corinne: Gaspare \u00e8 ora ufficialmente innamorato.\nI doni di Furio\nPer l'arrivo di Corinne, Furio e Gaspare devono pensare a risolvere i problemi delle bugie sul suo aspetto che le ha comunicato nell'e-mail. Furio dice che per l'altezza e le origini della famiglia pu\u00f2 dire che ha scherzato; ma per il biondo dei capelli, Furio versa in testa a Gaspare una sostanza che usa per i peluches, cos\u00ec i capelli di Gaspare diventano di un giallo polenta.\nCorinne!\nIl giorno in cui arriva Corinne, Gaspare deve subito spiegare che il suo nome non \u00e8 Felix, ma Gaspare. Quando arrivarono a casa, Corinne sembra maleducata, a tal punto che non saluta nemmeno la madre e la zia del ragazzo. Cos\u00ec questi si rifugia nel suo retrobottega. \nOceani\nFine liceo. Gaspare ha la sua prima macchina, acquistata dal panettiere dato che il figlio \u00e8 andato a militare. Cos\u00ec Gaspare fa un viaggio: va a vedere l'Oceano atlantico, in un luogo ad ovest della Francia. Tornato, si incontra con Furio nel solito bar dove gli viene annunciato che il suo amico andr\u00e0 a studiare a Berkeley. Gaspare sembra scioccato; cos\u00ec, per ripicca, dice che andr\u00e0 a studiare latino.\nMi sono inalberato\nGaspare si \u00e8 informato e documentato su come far vivere al massimo le piante, cos\u00ec trasforma casa sua in una foresta vera e propria. Furio, non ancora partito per l'universit\u00e0, lo vede a passeggio con una pianta in braccio. Cos\u00ec i due vanno a casa di Gaspare, e l\u00ec Furio resta meravigliato della casa, cos\u00ec piena di piante.\nStudenti Brevi\nGaspare si iscrive a Scienze della comunicazione, non a latino, perch\u00e9 non vuole deludere i propri genitori. Decide di seguire una laurea breve. Si consulta con il Dottor Grigori, assistente del Professore di Comunicazione Scritta, questo gli d\u00e0 consigli, gli spiega meglio quello che succede all'universit\u00e0. Gaspare lo informa che vorrebbe laurearsi su Rutilio Namaziano. Gaspare riceve dei complimenti dal Professor Batticolla, dicendogli di farsi rivedere. Cos\u00ec Gaspare si presenta all'appuntamento ma non riesce a dire tutto ci\u00f2 che voleva. Flashback su Giorgia.\nRutilio e il consiglio di Svitiglio\nGaspare decide assolutamente di fare la tesi su Rutilio Namaziano con il Professor Batticolla. Un allievo di quest'ultimo gli dice che l'unico modo per parlare con il professore \u00e8 \"beccarlo\" in ascensore. Calcola che avr\u00e0 dai 90 ai 220 secondi. Cos\u00ec Gaspare si fa trovare in ascensore con il professore, gli spiega tutto e questo gli risponde positivamente.\nApi\nGaspare cambia facolt\u00e0 pur di fare la tesi su Rutilio Namaziano con il Professor Batticolla, cos\u00ec si iscrive a giurisprudenza. La madre di Gaspare \u00e8 molto contenta della scelta, addirittura euforica. Inizia cos\u00ec a preparare la tesi, ma ci mette molto tempo, perch\u00e9 deve comunque occuparsi delle piante. Purtroppo la tesi non viene apprezzata dal professore, cos\u00ec deve rifarla da capo: finalmente si laurea, con il massimo dei voti. Ora Gaspare si sente un vecchio allievo del Batticolla, quindi diventa un'\"ape\", come gli altri vecchi allievi.\nSenza schiuma\nPassano due anni: ora Gaspare gestisce come proprietario un bar. Una sera, un uomo tutto incappucciato per la pioggia a dirotto si siede al bar ed ordina un cappuccino senza schiuma: \u00e8 Furio che lo aspetta fino alla chiusura per parlare.\nPiroghe\nSempre la stessa sera del ritorno di Furio, Gaspare gli racconta tutti gli avvenimenti del tempo passato insieme.\nLatitudini Australi\nGaspare, dopo la laurea, cerca un lavoro in uno studio legale di alto rango, e per questo tenta un concorso, ma non viene preso: Furio gli chiede il perch\u00e9. Gaspare irritato risponde solo che non lo ha vinto e di smetterla con quella domanda. \nParavento nero\nGaspare racconta a Furio che sua madre \u00e8 stata a lungo in ospedale e che lui andava ogni giorno a trovarla finch\u00e9 un giorno, arrivando in ritardo di dieci minuti, la trov\u00f2 morta dietro un paravento nero. \nLa camera del pioppo\nGaspare spiega a Furio che ha dovuto sfondare i muri in casa per farci stare le piante. Per il pioppo ha dovuto creare una stanza apposta per lui, dove, per mezzo di una carrucola, il pioppo poteva oscillare e prendere aria.\nPicnic\nSei mesi dopo l'ultima volta che Gaspare e Furio si erano visti, quest'ultimo propone di andare a fare un picnic: loro due, pi\u00f9 la sorella, che fino a quel momento Gaspare non conosceva. Qui Furio propone di fondare un'azienda dove avrebbero progettato delle case con dentro le piante e i peluche. \nBosco Mondo\nGaspare accetta di rivoluzionare casa propria, adattandola completamente all'esigenza delle piante: si ritrovano a casa di Furio per fare il progetto. Finito questo, gli operai fanno il lavoro e gli costruiscono la casa. A questo punto tutto il vicinato conosce la stranezza di quella casa, la voce si sparge e a poco a poco vengono addirittura dei turisti per vistarla e a chiedere consigli sulle piante e a domandargli i motivi della sua impresa.\nMa tu... Finalmente Gaspare trova il coraggio di dire tutto al padre: dalle bugie raccontate al tempo del liceo, al non aver venduto la sua barca, Anche la Camilla fa lo stesso all'universit\u00e0, con Furio. Ma il lettore scopre che il padre \u00e8 morto nei primi anni in cui Gaspare era al liceo, lasciandolo a bocca aperta. Lui \u00e8 morto e suo figlio non pu\u00f2 pi\u00f9 ritornare indietro, diversamente dai suoi alberi che sono cresciuti con lui.\nTipologia di narrazione.\nInizio\nL'inizio \u00e8 \"in medias res\", perch\u00e9 porta il lettore nel pieno della riflessione del protagonista Gaspare Torrente, il quale dice che gli pesa stare di mattina a casa, al buio, a fare colazione, lavarsi al freddo, mettersi su il latte nel pentolino, e stare attento a non farlo colare sul fuoco.\nFine\nIl testo finisce con una confessione di Gaspare al padre, dove dice tutto ci\u00f2 che non gli ha mai detto quando avrebbe potuto. Gli racconta dei problemi a scuola, dei voti in latino, dell'universit\u00e0 e di tutto il resto. Poi gli dice che sapeva che non voleva che lui facesse il pescatore, ma gli dice anche che \u00e8 giusto che i figli di pescatori facciano i pescatori, che i figli di avvocati facciano gli avvocati. Gli dice che lui parlava troppo con il mare, che non sapeva niente del mondo, e che quindi non poteva capire visto che era estraneo a certi aspetti cruciali come il condizionamento della moda o delle ragazze.\nCronologia.\nDella storia\nLa cronologia della storia si estende dal primo anno di liceo, ad alcuni anni dopo l'universit\u00e0: dai 13 anni ai suoi 25 anni, in tutto 12 anni.\nDel racconto\nPer quanto riguarda il tempo del racconto, \u00e8 presente qualsiasi tipo di variazione della durata: oltre a pause e scene, vi sono sommari ed ellissi, per quanto riguarda agli ultimi anni di liceo e anni dopo la laurea (ellissi), per quanto riguarda agli anni dell'universit\u00e0 (sommario).\nDistanza.\nLa distanza del testo narrativo del libro \"Una barca nel bosco\", \u00e8 assolutamente minima, perch\u00e9 l'autrice cerca di far coincidere i tempi in cui il lettore legge il testo con i tempi in cui le vicende si svolgono usando maggiormente il passato prossimo e il presente.\nSistema dei personaggi.\nModalit\u00e0 di presentazione\nPresentazione prevalentemente indiretta. Per quanto riguarda Corinne ed il racconto finale con il padre, la presentazione \u00e8 invece diretta.\nCaratteristiche\nGaspare \u00e8 una persona fragile, esile, timida che si lascia condizionare, docile. Ma anche che vive nel proprio mondo, almeno quando \u00e8 solo. Pare una persona devota al Cristianesimo, dato che in qualche punto del testo Gaspare prega Dio o Ges\u00f9. La sua famiglia \u00e8, come situazione economica, povera. Il padre fa, infatti, il pescatore, quando invece le famiglie dei suoi compagni di liceo sono tutte ricche con padri che lavorano all'estero. Per quanto riguarda l'aspetto di Gaspare non abbiamo molte informazioni, solo che \u00e8 moro e non molto alto.\nLui si sposer\u00e0 con la sorella di Furio, Gemma (la ragazza non \u00e8 la vera sorella di Furio, ma ne \u00e8 la sorella adottiva).\nTipologia\nTutti i personaggi sono dinamici, tranne il padre.\nRuoli e funzioni\nGaspare svolge il ruolo del protagonista, mentre Furio quello del co-protagonista. Nel primo anno di liceo, i suoi compagni di classe, ricoprono il ruolo di antagonisti, o, per la maggior parte del romanzo, di comparse. Invece nel secondo anno si instaura un rapporto amichevole, anche se basato sull'andamento fisico e sulla qualit\u00e0 del saper vestire alla moda dello stesso Gaspare. I personaggi secondari di questo testo sono: la mamma, Madame Pilou, zia Elsa e il pap\u00e0 di Gaspare. Comparse sono: I professori, i parenti di Gaspare, il professore Batticolla e i suoi aiutanti, l'aiutante barista e la sorella di Furio. Gli emittenti sono i genitori di Gaspare. Il destinatario invece \u00e8 il protagonista stesso, Gaspare.\nLuoghi.\nIl racconto \u00e8 ambientato nella citt\u00e0 di Torino, dove abita Gaspare e la sua famiglia, tranne il padre, che si trova in un'isola di cui al lettore non viene mai rivelato il nome. La scuola influisce sul comportamento dinamico di Gaspare; infatti inizia a guardare al proprio aspetto, a cambiare il modo di comunicare, a sottovalutare lo studio. Torino, o meglio, il liceo, lo cambia totalmente. Si comporta in modo diverso, solo per farsi accettare dai compagni, per essere visto e per avere almeno un po' di felicit\u00e0 durante i 5 anni di liceo. Il suo cambiamento \u00e8 dovuto al fatto che vuole farsi, nella nuova scuola, dei nuovi amici. Per quanto riguarda i luoghi interni, anche questi influiscono sullo stile di vita di Gaspare; infatti gli alberi che si adattano alla casa di Gaspare, anzi, la casa che si adatta agli alberi, o, come la chiamano loro, Furio e Gaspare, \"Bosco Mondo\" cambia il vivere di Gaspare. \"Al posto del tetto abbiamo messo una cupola in plexiglas. Tutto secondo i disegni di Furio ingegnere ... naturalmente. Una cupola trasparente che si apre e si richiude a comando. Quando vuoi che entri l'aria o la pioggia apri, altrimenti chiudi. [...] Poi abbiamo sfondato gran parte dei pavimenti e putrellato quel che restava. Le pareti le abbiamo impregnate di un materiale traspirante e antimuffa, e in alcuni punti rinforzate con tralicci e giunture in metallo. Abbiamo costruito pozzi profondi per l'acqua, e fosse capienti per interrare gli alberi. Ci vuole molto spazio per un albero. [...] Il difficile \u00e8 progettare gli spazi. Ma per fortuna Furio ha questa capacit\u00e0 ingegneristico-architettonica: lui vede uno spazio vuoto e si disegna in testa come riempirlo. [...] Si trattava di prevedere ampie zone a prato, alternandole a zone lastricate. Bisognava anche trovare il punto esatto dove ospitare, per ogni stanza, l'esemplare arboreo pi\u00f9 importante e impegnativo. Progettare zone in ombra, che per\u00f2, non siano angoli negletti della casa; e zone assolate per piante che necessitano di un forte fonte di calore. Disegnare giardini interni, con tanto di rocce, fonti d'acqua, scarpate. Infine scegliere i materiali pi\u00f9 idonei per le varie pavimentazioni. Senza parlare dei sistemi idraulici, aeranti, concimanti; i condizionatori, i nebulizzatori, i deumidificatori; le illuminazioni e le temperature a tempo; senza contare l'aspetto puramente estetico, ad esempio la schermatura di visuali poco gradite nonch\u00e9, al contrario, l'apertura di varchi su panorami ameni. [...] Al pioppo abbiamo dato la posizione di massima centralit\u00e0: \u00e8 piantato al pianterreno, in un buco profondissimo che attraversava tutte le cantine, e arriva fin quasi a toccare la cupola di pexiglas; intorno ha il vuoto: gli abbiamo scavato in giro i pavimenti di due piani, soffitto compreso, in modo che lui adesso percorre la casa nel totale della sua altezza, e a ogni piano abbiamo lasciato, intorno al buco, una piccola balaustra in pietra, cos\u00ec che ci sia agevole guardarlo da vicino e, nel caso avesse qualche male, curarlo in ogni punto della sua altezza spaventosa.\" Il curare ogni giorno le sue piante, l'inventare metodi di irrigazione o ventilazione o di oscillazione per le piante, il pazientare giorno per giorno la loro crescita, cambia il vivere di Gaspare.\nNarratore e focalizzazione.\nIl narratore \u00e8 interno, dato che il libro \u00e8 scritto in prima persona. Infatti l'autrice veste i panni del protagonista."}
{"id": "1299905", "revid": "110157", "url": "https://it.wikipedia.org/wiki?curid=1299905", "title": "Museo etnografico val Trebbia", "text": "Il Museo Etnografico Val Trebbia \u00e8 situato in localit\u00e0 Callegari di Cassolo frazione di Bobbio, in val Trebbia, in Provincia di Piacenza. Nato per volont\u00e0 della famiglia Magistrati e in particolare di Dino Magistrati, raccoglie gli oggetti della collezione di famiglia, comprendente attrezzi agricoli, utensili, arredi legati alla vita contadina.\nCollocazione.\nLa localit\u00e0 \"I Callegari\" presso la frazione Cassolo \u00e8 costruita in posizione arroccata e arretrata rispetto al fiume Trebbia, molto ripida sul primo pendio della montagna. Il paesaggio \u00e8 dominato dal Monte Penice e dalla Pietra Parcellara.\nLa raccolta \u00e8 alloggiata in una proto-cascina, risalente all'XI secolo, costruita in pietre squadrate, che nella parte pi\u00f9 antica sono unite da \"terra rossa\" senza la calce come legante e ricoperta in \"ciap\", le pietre piatte delle vecchie coperture. La stratificazione \u00e8 complessa, comprende una casa padronale, una originaria casa-torre a cui nel tempo sono state aggiunti parti con locali su pi\u00f9 livelli e da costruzioni accessorie come stalle, portici, fienili, forno, legnaie. Le sale espositive, ricavate negli spazi della cascina occupano 400 metri quadrati, mentre altri spazi sono destinati a servizi, deposito e ospitalit\u00e0.\nCollezione.\nGli oggetti sono raccolti ed esposti con l'intento di testimoniare uno spaccato della vita contadina in un villaggio per un numero complessivo di circa 2000. Nelle stanze sono ricostruiti gli ambienti dove si svolgeva la vita quotidiana: la cucina, la camera da letto, la stanza del telaio, la falegnameria, la cantina, con oggetti, strumenti e arredi risalenti dal '600 fino al primo dopo guerra. L'esposizione continua all'esterno tra cortiletti, passaggi coperti, scalette, corte interna, stallini, che collegavano la parte abitata all'aia, alla stalla e agli spazi ortivi.\nLa scelta museale pone l'accento sulla narrazione della vita contadina, offrendo alle nuove generazioni la ricostruzione di un insieme organico che permette di capire lo svolgersi quotidiano dei lavori, delle funzioni e dei riti, prediligendo pi\u00f9 la funzionalit\u00e0 degli ambienti che la collezione numerica degli oggetti. Il Museo Etnografico Val Trebbia vuole offrire l'occasione al visitatore di potersi accostare agli usi, costumi e tradizioni tipici di un'economia rurale presente in Val Trebbia fino agli inizi degli anni settanta. L'Associazione Culturale FOCOPI -per Statuto- si pone l'obbiettivo, senza scopo di lucro, \"della valorizzazione dei beni culturali quali testimonianza di civilt\u00e0, siano essi artistici, naturali, storici etnografici\".\nSale.\nLa gestione del Museo \u00e8 garantita dalla delegazione locale dell'associazione culturale no profit FOCOPI di Bergamo.\nOltre l'esposizione il museo organizza attivit\u00e0 sul territorio: "}
{"id": "1299909", "revid": "110157", "url": "https://it.wikipedia.org/wiki?curid=1299909", "title": "La scuola raccontata al mio cane", "text": "La scuola raccontata al mio cane \u00e8 un saggio scritto da Paola Mastrocola pubblicato dalla casa editrice Guanda nel 2004.\nL'autrice in tutto il suo libro spiega al suo cane \"Perry Bau\" come \u00e8 cambiato il mondo della scuola negli ultimi anni dal suo punto di vista: riforme assurde, progetti vari al posto di lezioni normali e altre situazioni nuove e difficili da accettare da un insegnante di letteratura \"all'antica\" come lei."}
{"id": "1299911", "revid": "1543377", "url": "https://it.wikipedia.org/wiki?curid=1299911", "title": "Lokve (Serbia)", "text": "Lokve (Serbo: \u041b\u043e\u043a\u0432\u0435, Rumeno: \"Locve\" o \"S\u00e2nmihai\", Ungherese: \"V\u00e9gszentmih\u00e1ly\") \u00e8 un villaggio della Serbia situato nella municipalit\u00e0 di Alibunar nel distretto del Banato Meridionale, nella provincia di Voivodina.\nPopolazione.\nLa popolazione della cittadina \u00e8 prevalentemente composta da Rumeni e conta 2.002 abitanti (\"censimento del 2002\")."}
{"id": "1299914", "revid": "599013", "url": "https://it.wikipedia.org/wiki?curid=1299914", "title": "Vittorio Micolucci", "text": "Carriera.\nCresce nel Giulianova, squadra della sua citt\u00e0, e debutta nel campionato di Serie C1 con sei presenze all'et\u00e0 di 16 anni. Viene notato subito da alcuni osservatori dell'Udinese e durante il mercato invernale della stagione 1999-2000 viene tesserato dal club friulano. Nella stagione 2000-2001 debutta in Serie A. Torna in Abruzzo nella stagione 2001-2002, dove veste la maglia del Pescara per tre stagioni, centrando nella stagione 2002-2003 anche la promozione in Serie B, alla quale contribuisce segnando anche un gol. Nel 2004 passa a titolo definitivo al Bari, in Serie B dove gioca da titolare, giocando in tre anni 89 partite. Dal 2007 al 2011 veste la maglia dell'Ascoli in Serie B giocando 128 partite, condite da un gol.\nDopo lo scandalo del calcioscommesse che lo costringe a restare fuori dal calcio giocato per due anni, il 16 febbraio 2013 passa a titolo definitivo al , squadra della sua citt\u00e0 che in seguito al fallimento si ritrova a giocare il campionato di Eccellenza Abruzzo. Esordisce il giorno successivo, il 17 febbraio 2013 in trasferta contro lo Sporting Ortona (terminata 1-0) ma il suo arrivo viene aspramente criticato dai tifosi giuliesi. Per la stagione successiva rimane nell'eccellenza abruzzese e milita nelle file del San Nicol\u00f2, con cui vince il campionato ottenendo la promozione in Serie D.\nCalcioscommesse.\nIl 1\u00ba giugno 2011 viene fermato dalla squadra mobile di Cremona nell'ambito di un'inchiesta su scommesse illegali nel calcio, basate sulla sospetta manipolazione dei risultati delle partite del campionato di Serie B e di Lega Pro, che coinvolge, tra gli altri, l'ex giocatore della Lazio e della Nazionale Beppe Signori, il capitano dell'Atalanta Cristiano Doni e l'ex calciatore ed attuale commentatore televisivo Stefano Bettarini.\nIl 3 agosto, durante il processo sportivo, ha ammesso le proprie colpe ed ha deciso di patteggiare, quindi \u00e8 stato punito con 14 mesi di squalifica.\nIl 31 maggio 2012 patteggiando viene squalificato per ulteriori 4 mesi, per un totale di 1 e 6 mesi di squalifica.\nNelle sue seguenti rivelazioni punta il dito contro Andrea Ranocchia e Antonio Conte, rispettivamente suo compagno e allenatore ai tempi del , per le presunte combine di Treviso-Bari e Salernitana-Bari il primo e Salernitana-Bari e Piacenza-Bari il secondo (2008-2009).\nSecondo un'informatica del Servizio Centrale Operativo della polizia, tra Micolucci e l'altro pentito Carlo Gervasoni ci furono 36 contatti.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva."}
{"id": "1299919", "revid": "767487", "url": "https://it.wikipedia.org/wiki?curid=1299919", "title": "Tot\u00f2 cerca pace", "text": "Tot\u00f2 cerca pace \u00e8 un film del 1954 diretto da Mario Mattoli. \u00c8 l'ultimo film in cui Tot\u00f2 ed Isa Barzizza recitano insieme.\nTrama.\nFirenze. Due vedovi, lei fiorentina, lui di Napoli ma trapiantato a Firenze da pi\u00f9 di vent'anni e con un'attivit\u00e0 avviata, decidono di sposarsi. Ritornati a Firenze dopo il viaggio di nozze, diventano bersaglio dei loro nipoti i quali, preoccupati per la destinazione futura degli averi dei due, cercano di metterli l'uno contro l'altro. La coppia, scoperte le trame dei parenti, finger\u00e0 d'essere morta per poterne smascherare l'interesse venale."}
{"id": "1299922", "revid": "125687698", "url": "https://it.wikipedia.org/wiki?curid=1299922", "title": "Scott Foley", "text": "Biografia.\nMaggiore di tre figli, a causa del lavoro paterno come banchiere a livello internazionale, ha passato la sua infanzia vivendo prima in Australia e in seguito in Giappone. \u00c8 di origini nord-europee, in parte inglesi, tedesche, irlandesi e scozzesi.\nNoto soprattutto per aver interpretato dal 1998 al 2002 il ruolo di Noel Crane nella serie tv \"Felicity\", nel 1998 ha partecipato ad alcuni episodi di \"Dawson's Creek\", mentre nel 2000 \u00e8 stato nel cast del film horror \"Scream 3\".\nHa interpretato Sean Kelly, fidanzato di Elliot Reid, in \"Scrubs - Medici ai primi ferri\", dal 2006 \u00e8 uno degli interpreti della serie televisiva \"The Unit\".\nNel 2004 ha partecipato come guest star alla dodicesima puntata della prima stagione della serie televisiva statunitense \"Dr. House - Medical Division\" intitolata \"Una vita per un'altra vita\", interpretando un campione di baseball vittima di avvelenamento da cadmio. Nel 2010 ha iniziato a partecipare come guest star nella serie statunitense \"Grey's Anatomy\", successivamente entra nel cast di un'altra serie creata da Shonda Rhimes: \"Scandal\".\nDopo aver diretto alcuni episodi di serie televisive a cui ha partecipato, nel 2014 debutta alla regia con il lungometraggio \"Let's Kill Ward's Wife\", commedia nera di cui \u00e8 anche sceneggiatore, produttore e interprete (assieme al collega Donald Faison, con cui ha recitato in \"Scrubs - Medici ai primi ferri\".)\nNel 2019 interpreta il ruolo di Will Chase, protagonista nella serie \"Whiskey Cavalier\" assieme a Lauren Cohan.\nVita privata.\nDal 2000 al 2004 \u00e8 stato sposato con l'attrice Jennifer Garner, conosciuta sul set di \"Felicity\", dove lei \u00e8 apparsa come guest star. Nel 2007 sposa l'attrice Marika Domi\u0144czyk, in una cerimonia privata alle Hawaii. La coppia ha tre figli, Malina, Keller e Konrad. \nDoppiatori italiani.\nNelle versioni in italiano dei suoi lavori, Scott Foley \u00e8 stato doppiato da: "}
{"id": "1299923", "revid": "287204", "url": "https://it.wikipedia.org/wiki?curid=1299923", "title": "La gallina volante", "text": "La gallina volante \u00e8 un romanzo scritto dall'autrice Paola Mastrocola pubblicato dalla casa editrice Guanda nel 2000.\nIl romanzo ha ricevuto i seguenti riconoscimenti:\nTrama.\nParte prima, Primo quadrimestre\nCarla ha quarantadue anni, di professione \u00e8 insegnante di lettere in un liceo, \u00e8 sposata con Mario, insegnante di matematica con la passione per i computer (anche se quando lavora al computer sembra essere sempre triste), e ha due figli, Lucia e Marcello, rispettivamente di quattordici e dodici anni.\nCarla e la sua famiglia vivono in campagna, dove lei pu\u00f2 dedicarsi a una singolare passione che considera un secondo lavoro: l'allevamento delle galline. Possiede infatti ben ventiquattro galline in un pollaio, per il quale chiede spesso consigli al vicino di casa, l'esperto contadino Isidoro, un anziano signore vedovo da anni che si sveglia all'alba e va a dormire al tramonto e durante la giornata lavora instancabilmente.\nIl sogno di Carla \u00e8 quello di verificare la teoria che anche le galline, in quanto uccelli dotati di ali, potrebbero volare. Questa idea gliel'ha fatta venire anni prima il suo primo fidanzato, Michele, che da bambino viveva in una fattoria e un giorno le ha detto: \u00abSai che le galline volano?\u00bb. Nel tentativo di far volare una delle sue galline, Carla costruisce numerosi marchingegni, e ha scelto come miglior candidata al volo la gallina nera Corvetta (le galline hanno quasi tutte un nome). Carla prova persino a presentare le sue idee a un esperto, il professor Van Arnheim, a un congresso sull'allevamento dei polli, che per tutta risposta le dice di leggere il suo prossimo articolo.\nA scuola, dove non racconta a nessuno della sua passione, Carla si trova a volte in difficolt\u00e0 con le tecniche di insegnamento moderne, ma cerca comunque, il pi\u00f9 delle volte con scarso successo, di trasmettere entusiasmo e passione ai suoi allievi. L'unico amico tra i docenti \u00e8 il professor Canaria, che insegna scienze, si lamenta sempre dei colleghi (che di lui dicono che ce l'ha col mondo), dice di essere sociobiologo e cerca di dimostrare la decadenza della scuola con grafici e formule.\nTra i suoi allievi, Carla rimane colpita da una ragazza in particolare, Carla Tannivella detta 'Tanni', estrosa e brava a comporre temi. Tra le due sorge un'intesa che rimane inizialmente nascosta, ma poi diventa esplicita e si trasforma in una vera amicizia. Carla invita Tanni a casa sua e le mostra il suo pollaio. Tanni aiuta Carla con ingegnosi progetti e infine le confessa di vivere in una situazione familiare e personale molto critica: la madre \u00e8 scomparsa da mesi, lei deve occuparsi del fratellino pi\u00f9 piccolo, il padre \u00e8 un commerciante di vini spesso ubriaco (anche se assolutamente non violento) che va spesso in Francia per lavoro anche se non sa il francese e sembra ormai avere rinunciato a rintracciare la moglie scomparsa, e le sue compagne di classe la prendono spesso in giro perch\u00e9 non \u00e8 fidanzata e non segue le loro mode.\nParte seconda, Secondo quadrimestre\nSono trascorse le vacanze natalizie. Carla continua a costruire macchine per il volo delle galline e sogna di presentare una gallina volante a un concorso. Tanni non torna subito a scuola, ma scrive alla professoressa delle lettere, che le fa avere lasciandole nel pollaio.\nA un certo punto Carla e Tanni fanno un viaggio in treno insieme per andare a riprendere una gallina che Carla aveva iscritto al \"Concorso Gallina Campione\". Carla vorrebbe regalare a Tanni un libro per l'estate, e pensa al \"Wilhelm Meister\" di Goethe, un testo a cui \u00e8 molto affezionata, ma all'ultimo momento decide di regalarle la gallina. Tanni la tiene poco tempo per poi restituirgliela, sostenendo che per lei quel regalo \u00e8 troppo, ma poi racconta la verit\u00e0: non pu\u00f2 tenere la gallina perch\u00e9 lascer\u00e0 la scuola per trasferirsi con Alex, un amico del padre divorziato e con figli, a Cesena, dove diventer\u00e0 calciatrice di una squadra femminile locale. La notizia lascia Carla amareggiata e tra lei e Tanni c'\u00e8 quasi un litigio, ma Tanni prima di andarsene le regala un libro, che per una curiosa coincidenza \u00e8 proprio il \"Wilhelm Meister\"; Carla ne rimane molto colpita.\nQui Isidoro vende le sue quattro mucche (che erano l'orgoglio dei suoi vicini perch\u00e9 era l'unico che possedeva ancora delle mucche in zona), e Carla si rattrista perch\u00e9 le pare che il contadino senta l'approssimarsi della morte. A fine giugno Carla riceve una telefonata: la sua gallina ha vinto il concorso. Nello stesso momento il segretario Barba (detto cos\u00ec per la barba sempre lunga e sfatta) le consegna una lettera dicendole che \u00e8 stata \"beccata\" per partecipare alla commissione degli esami di maturit\u00e0 (mentre l'anno precedente era riuscita a rimanerne fuori). Carla non potr\u00e0 quindi partecipare alla premiazione, e la diverte che il segretario abbia usato proprio quel verbo senza sapere nulla della storia delle galline.\nStruttura.\nIl libro \u00e8 strutturato come segue:\nIl romanzo \u00e8 redatto in prima persona. I dialoghi sono solitamente brevi, inframmezzati dai pensieri, spesso ironici, di Carla."}
{"id": "1299925", "revid": "287204", "url": "https://it.wikipedia.org/wiki?curid=1299925", "title": "Palline di pane", "text": "Palline di pane \u00e8 un romanzo di Paola Mastrocola pubblicato nel 2001 dalla casa editrice Guanda. Grazie a questo romanzo, nel 2001 l'autrice risult\u00f2 finalista al Premio Strega (vinto da Domenico Starnone)."}
{"id": "1299929", "revid": "124886892", "url": "https://it.wikipedia.org/wiki?curid=1299929", "title": "Che animale sei? Storia di una pennuta", "text": "Che animale sei? Storia di una pennuta \u00e8 un romanzo di Paola Mastrocola pubblicato nel 2005 dalla casa editrice Guanda.\nRiassunto.\nUna piccola anatra nasce la sera della Vigilia di Natale a bordo di un camion che procede ad alta velocit\u00e0 in quanto il suo conducente rischia di arrivare in ritardo al cenone; ad un certo punto il mezzo sbanda in una curva, l'anatra rotola gi\u00f9 e finisce dentro ad una pantofola gettata vicino a un bidone della spazzatura, dove si rifugia e si riscalda ed in cui passa i suoi primi giorni, credendo che la pantofola sia sua madre e trattandola come tale. Senza un vero genitore a cui fare riferimento, la piccola deve cavarsela da sola ed inizia un avventuroso viaggio alla scoperta di s\u00e9 stessa e di quanto la circonda. Non sapendo cosa effettivamente lei sia in quanto nessuno ha potuto insegnarglielo, inizialmente creder\u00e0 di essere una pantofola, poi un castoro (avendo incontrato George, un giovane castoro grazie al quale \u00e8 entrata a far parte di un gruppo di castori-ingegneri) e poi un pipistrello (avendo fatto parte per un periodo di una comunit\u00e0 di pipistrelli-politici). In seguito la protagonista incontra una bambina adottata che le consiglia di farsi adottare a sua volta ed un gentile signore che \u00e8 un amministratore di condomini, e le consiglia, di farsi adottare, suonando alla porta di una famiglia in uno di tali condomini: riesce cos\u00ec riusc\u00ec a farsi adottare da un fenicottero e una gru, marito e moglie. Per farle capire cosa lei sia, i genitori adottivi decidono di mandarla a scuola, nella classe della maestra Tolmer, dove gli alunni le fanno finalmente scoprire a che specie appartiene. \nA questo punto i genitori iniziano a cercare di costringerla ad indossare dei vestiti eleganti, a frequentare il mondo degli anatri, un enorme circolo di tennis (sport nella quale la protagonista diventa piuttosto brava), e soprattutto a trovarsi un fidanzato, cosa che le accade quando conosce Franco, un bel papero biondo che la chiama Principessa, abbreviato in Princi. Con il tempo, complice un tradimento da parte di Franco, i due si lasciano. Alla fine l'anatra incontra un Lupo Solitario, di professione scrittore, che sapr\u00e0 curare la ferita del suo cuore e della sua anima, facendola tornare veramente felice.."}
{"id": "1299931", "revid": "84540", "url": "https://it.wikipedia.org/wiki?curid=1299931", "title": "Bosco di Cornacchiaia", "text": ""}
{"id": "1299932", "revid": "205250", "url": "https://it.wikipedia.org/wiki?curid=1299932", "title": "Gerhard Sessler", "text": "Ha ricevuto una formazione in fisica alle Universit\u00e0 di Friburgo in Brisgovia, di Monaco di Baviera e di G\u00f6ttingen. Si \u00e8 diplomato all'universit\u00e0 di G\u00f6ttingen nel 1957, e nel 1959 ha svolto un dottorato alla stessa universit\u00e0.\nHa lavorato ai Bell Labs., a Murray Hill (Stati Uniti), tra il 1959 ed il 1975. Dal 1975 \u00e8 professore di elettroacustica all'universit\u00e0 Darmstadt."}
{"id": "1299933", "revid": "1543377", "url": "https://it.wikipedia.org/wiki?curid=1299933", "title": "Arsilda, regina di Ponto", "text": "Arsilda, regina di Ponto (RV 700) \u00e8 un dramma per musica in tre atti del compositore Antonio Vivaldi su libretto di Domenico Lalli.\nTerza opera di Vivaldi, ebbe la sua prima messa in scena al Teatro Sant'Angelo di Venezia il 27 o il 28 ottobre del 1716. Come asserito dal \"Pallade Veneto\", una rivista veneziana dell'epoca, l'opera ebbe molto successo e fu portata in scena senza difficolt\u00e0, dopo essere stata vistata dal censore, l'inquisitore generale della Repubblica di Venezia Tommaso Maria Gennari. Dopo la rappresentazione veneziana, il lavoro fu ripreso e rappresentato alla corte di Kassel e probabilmente anche a Dresda. Inoltre varie copie di parecchie arie del dramma sono state ritrovate, talvolta tradotte e/o riadattate, a Praga e a Cracovia. Dedicatario dell'opera fu il Conte Giacomo Brivio di Brochles.\nGestazione.\nQuesto lavoro si colloca nella prima fase dell'attivit\u00e0 operistica del Prete Rosso, in un momento nella storia dell'opera veneziana dove si stava concludendo un'epoca in cui compositori come Carlo Francesco Pollarolo, Antonio Lotti e Francesco Gasparini, che dominavano la vita musicale della citt\u00e0, rappresentavano i loro lavori riferendosi al vecchio modello del dramma del secolo precedente, che aveva fatto la fortuna di Venezia. Ma nel 1713 avvenne una svolta, Gasparini torn\u00f2 a Roma, il tradizionale Teatro San Cassiano fu chiuso e Vivaldi era in procinto di debuttare nei teatri veneziani. Egli cerc\u00f2 quindi tra il 1714 e 1715 di stabilire la sua reputazione e la sua autorit\u00e0, sia di compositore che di impresario, nei teatri veneziani (soprattutto al Sant'Angelo), impresa ardua in una citt\u00e0 aristocraticamente conservativa, dove i teatri erano sotto il controllo di patrizi. A prova di ci\u00f2 nell'autunno del 1715 fu stipulato un contratto tra i proprietari del Sant'Angelo e l'impresario Pietro Denzio: questo pose fine alla crescente influenza di Vivaldi su questo palcoscenico. Fu quindi relegato al pi\u00f9 piccolo Teatro San Mois\u00e8, ma torn\u00f2 al Sant'Angelo nell'autunno del 1716, dove fu data appunto \"Arsilda Regina di Ponto\". Nel frattempo l'ex cantante Pietro Ramponi succedette a Denzio nella carica d'impresario, per\u00f2 nonostante questo anche il Prete Rosso risulta apparire come impresario ufficiale durante questa stagione allo stesso teatro.\nNonostante \"Arsilda, regina di Ponto\" sia stata messa in scena nell'ottobre del 1716, il dramma era gi\u00e0 pronto un anno prima, ma fu soggetto a un lungo e laborioso lavoro di tagli, revisioni e riadattamenti, sia nella musica che nel testo, al fine di evitare possibili censure.\nTrama.\nAntefatto.\nDopo la morte del marito, la vecchia Regina di Cilicia, Antipatra, regna assieme al cognato Cisardo fino a che i suoi due figli gemelli, Tamese e Lisea, non raggiungono la maggiore et\u00e0. Per sedare una rivolta Tamese si reca verso i confini del regno assieme a Barzane, il giovane Re di Lidia e fidanzato segreto di sua sorella. Vengono ospitati presso il Re di Ponto, dove s'innamorano entrambi di sua figlia Arsilda; questo causa la rottura della loro amicizia. Arsilda sceglie Tamese come promesso sposo e Barzane giura vendetta, per\u00f2 nel viaggio di ritorno verso casa Tamese naufraga. Poich\u00e9 al trono di Cilicia \u00e8 possibile solo la successione maschile, Antipatra, credondolo morto, costringe la figlia Lisea a fingere di essere suo fratello gemello. Quindi dopo la morte della madre Lisea le succede al trono.\nAtto I.\nSiamo nel palazzo reale di Ama, capitale di Cilicia, dove Lisea, mascherata da Tamase, annuncia alla folla festante il proprio fidanzamento con la principessa di Ponto Arsilda. Tuttavia lo zio Cisardo invita tutti nel portare attenzione, in quanto \u00e8 giunta notizia che un nemico \u00e8 entrato in citt\u00e0 al fine di rapire la promessa sposa.\nNel suo appartamento privato il \"finto Tamase\" rifiuta ad Arsilda per l'ennesima volta di redimere la promessa di matrimonio, la quale ne rimane profondamente ferita. Entra poi Nicandro, il quale giura fedelt\u00e0 all'amico \"Tamese\" e promette di combattere contro il nemico infiltrato. Quando Lisea rimane finalmente sola, pu\u00f2 dunque confidare la sua disperazione all'amica Mirinda; ambedue si scambiano confidenze e riflessioni sull'amore. Nel frattempo l'ostile intruso, che in realt\u00e0 non \u00e8 altro che Barzane, venuto a conoscenza del ritorno di \"Tamese\" decide di portare a compimento il suo passato giuramento di vendetta, ossia di uccidere l'ex amico. Ma il vero Tamase non \u00e8 morto nel naufragio, bens\u00ec si \u00e8 salvato e ora \u00e8 nei parchi nella reggia mascherato da giardiniere: egli \u00e8 profondamente amareggiato in quanto crede che la sorella gli abbia volutamente usurpato il trono. Appena Barzane scova Arsilda, le tende un'\u00ecmboscata, ma ella viene prontalmente salvata da Tamese, il quale per\u00f2 non le rivela la sua vera identit\u00e0. Arsilda si sente subito attratta dall'ignoto salvatore, mentre Barzane viene catturato. Poco dopo Lisea, che era occupata in una cerimonia di beatificazione in un tempio, viene informata dell'arresto dallo zio.\nAtto II.\nSempre mascherata da Tamese, Lisea si reca da Barzane che ora si trova in prigione e lo rimprovera con veemenza di aver tradito la sua amante segreta (ossia lei stessa); Questa accusa confonde alquanto Barzane.\nArsilda presenta a Lisea il suo soccorritore, il quale non intende rivelare il suo nome la sua provenienza; le risposte evasive di Tamese fanno insospettire la sorella, la quale crede che egli sia proprio il fratello creduto morto; invece Arsilda, che si sente attratta sentimentalmente da lui, pensa che il \"finto giardiniere\" sia un suo ammiratore giunto da Ponto. Lisea, intuendo questa \"attrazione\", riesce a differire la celebrazione del matrimonio.\nIn onore della dea Diana viene tenuta una caccia. Lisea, che s'inganna sempre pi\u00f9 dinanzi agli occhi di Arsilda, decide di tornare da Barzane al quale rivela che la sua amante segreta \u00e8 ancora viva e che sta nascosta nel palazzo. Inoltre gli riferisce che sta soffrendo moltissimo e consegna a lui una chiave con la quale potr\u00e0 raggiungerla. Barzane chiede dunque al \"finto Tamase\" di perdonarlo per aver tradito la sorella. Nel frattempo il vero Tamese sta consolando Arsilda, la quale \u00e8 un po' confusa. Cisardo che ha avuto modo di origliare la conversazione, \u00e8 inferocito per l'inganno della nipote.\nAtto III.\nLisea (non pi\u00f9 mascherata da Tamese) attende nelle catacombe del palazzo l'arrivo di Barzane.\nAppena giunto, Barzane le chiede perdono e le promette di chiedere al \"fratello\" di sposarla. Lisea, a causa della sua gioia, non riesce a trovare uno sbocco a questa complessa situazione.\nMirinda confessa a Tamese la propria casta attrazione verso di lui e subito dopo Cisardo, capito chi \u00e8 il vero Tamase, tenta di dissuadere il \"finto giardiniere\" di usurpare al trono. Di nascosto Lisea confessa allo zio Cisardo di esser stata costretta ad effettuare lo scambio di ruoli per ragioni di stato e di aver scoperto successivamente che il fratello era ancora vivo.\nPoco dopo Barzane chiede al Lisea (nuovamente travestita da Tamese) la mano della sorella. Cisardo spiega al popolo la confusa situazione e Lisea cede al fratello il trono. L'opera si conclude con il duplice matrimonio Tamese-Arsilda e Barzane-Lisea."}
{"id": "1299934", "revid": "275619", "url": "https://it.wikipedia.org/wiki?curid=1299934", "title": "Kushina Uzumaki", "text": ""}
{"id": "1299935", "revid": "72396", "url": "https://it.wikipedia.org/wiki?curid=1299935", "title": "Felce dell'aria", "text": ""}
{"id": "1299942", "revid": "339392", "url": "https://it.wikipedia.org/wiki?curid=1299942", "title": "Palazzo della Torre", "text": ""}
{"id": "1299943", "revid": "287204", "url": "https://it.wikipedia.org/wiki?curid=1299943", "title": "Girardinus", "text": "Girardinus \u00e8 un genere che comprende 7 specie di pesci d'acqua d'acqua dolce della famiglia Poeciliidae (sottofamiglia Poeciliinae).\nEtimologia.\nIl nome scientifico \u00e8 un chiaro omaggio al naturalista Charles Girard, assistente dell'ittiologo svizzero Louis Agassiz.\nDistribuzione e habitat.\nQueste specie sono endemiche di Cuba, dove abitano stagni, laghetti, ruscelli e fiumi con acque ben ossigenate.\nDescrizione.\nI \"Girardinus\" sono pesci dal corpo minuto, con bocca piccola, profilo dorsale poco pronunciato (il ventre \u00e8 invece visibilmente convesso, soprattutto nelle femmine), lungo peduncolo caudale, pinne corte e trasparenti. I maschi hanno un lungo gonopodio. La livrea, diversa da specie a specie, presenta comunque un fondo beige semitrasparente comune.\nLe dimensioni sono contenute, e variano dai 4,5\u00a0cm di \"Girardinus cubensis\" agli oltre 9\u00a0cm di \"Girardinus denticulatus\": tuttavia occorre considerare che, in ogni specie, il maschio \u00e8 pi\u00f9 piccolo della femmina.\nRiproduzione.\nCome nelle altre poecilie, la femmina \u00e8 continuamente assillata dai maschi che la rincorrono per accoppiarsi, grazie anche al loro lungo gonopodio. Sono pesci ovovivipari: una volta fecondate le femmine incubano le uova internamente per circa 25 giorni, partorendo 20-40 avannotti gi\u00e0 autosufficienti.\nAlimentazione.\nLe specie del genere hanno dieta onnivora: si nutrono di alghe, diatomee, piante acquatiche e larve d'insetto.\nAcquariofilia.\nAlcune specie sono diffuse commercialmente (\"Girardinus metallicus\") mentre le altre sono allevate prevalentemente da appassionati."}
{"id": "1299944", "revid": "1363894", "url": "https://it.wikipedia.org/wiki?curid=1299944", "title": "Jonathan Roberts", "text": "\u00c8 il creatore dei personaggi Timon e Pumbaa, nonch\u00e9 sceneggiatore di vari film Disney, tra i quali \"Il re leone\" e \"Il gobbo di Notre Dame\".\nBiografia.\nNato a Boston studi\u00f2 letteratura inglese alla Brown University e prima di iniziare la sua carriera segu\u00ec un corso ad Harvard riguardante la pubblicazione di libri e riviste. Tra i libri che ha scritto ci sono \"\", \"How to California\" e \"The Official Preppy Handbook\" che divenne un bestseller del \"New York Times\".\nPer la televisione ha scritto e prodotto l'episodio pilota per la serie \"Fast Times\", basata sul film \"Fuori di testa\", ed \u00e8 stato co-produttore per le serie \"Head of the Class\" e \"Beverly Hills 90210\".\nSul grande schermo fa il suo esordio nel 1985 con la commedia romantica \"Sacco a pelo a tre piazze\" e nello stesso anno scrive \"Se ti mordo... sei mio\" in cui partecipa Jim Carrey ancora all'inizio della carriera. Inizia a collaborare con la Disney nel 1994 quando si occupa della sceneggiatura per \"Il re leone\" e due anni dopo partecipa alla scrittura della sceneggiatura per i film \"James e la pesca gigante\" e \"Il gobbo di Notre Dame\". Partecipa ad altri due film, \"Jack Frost\" nel 1998 e \"Monsters &amp; Co.\" nel 2001, in cui si occupa ancora una volta della sceneggiatura."}
{"id": "1299948", "revid": "729019", "url": "https://it.wikipedia.org/wiki?curid=1299948", "title": "Battaglia di Friburgo", "text": "La battaglia di Friburgo, anche nota come battaglia dei tre giorni, ebbe luogo nel Baden-W\u00fcrttemberg, il 3, 5 e 9 agosto del 1644, durante la fase francese della Guerra dei trent'anni. Vide coinvolti l'esercito francese, al comando di Luigi II di Borbone-Cond\u00e9 e del Visconte di Turenne, e quello cattolico, bavarese, al comando di Franz von Mercy.\nI francesi tentavano di riconquistare le posizioni perdute lungo il fiume Reno, dove il barone von Mercy aveva catturato la fortezza di Friburgo il 28 luglio. Lo scontro avvenne presso la citt\u00e0 e si risolse in una serie di assalti frontali portati dai francesi in tre giorni distinti contro le postazioni trincerate delle truppe bavaresi; alla fine i cattolici furono scacciati dalle loro difese e costretti a ritirarsi, ma a un prezzo molto alto per gli attaccanti; la battaglia si rivel\u00f2 infatti tra le pi\u00f9 sanguinose dell'intera guerra, con circa 8.000 perdite tra gli attaccanti e 7.500 circa tra i difensori."}
{"id": "1299952", "revid": "125641787", "url": "https://it.wikipedia.org/wiki?curid=1299952", "title": "Saviano", "text": "Saviano \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nCome tutti i comuni del nolano faceva parte della Terra di Lavoro, soppressa nel 1927 negli anni del fascismo.\nStoria.\nNasce per incorporazione di Sirico e Sant'Erasmo in Saviano nel 1867.\nPer quanto riguarda il toponimo, varie sono le tesi sull'origine: alcuni sostengono che \"Saviano\" derivi da \"\"praedium sabinianum\", fondo rustico appartenente ad una \"gens Sabinia\"; oppure da \"praedium sabianum\"\" appartenente invece alla \"gens Sabia\", una famiglia originaria di Saba, insediatasi sul territorio nel I secolo d.C.; infine, altri studiosi fanno derivare il nome del comune campano dal monte Somma, che si chiamava \"Savino\".\nCultura.\nScuole.\nL'Istituto Statale d'Istruzione Superiore di Saviano, \u00e8 nato nel 2001/2002 dalla fusione, avvenuta nell'ambito del Piano Nazionale di Dimensionamento, tra la succursale dell'Istituto U. Nobile di Nola - sede di Saviano e la sede staccata dell'Istituto Theti - sede di Palma Campania. Nell'anno 2013/14 a seguito di un ulteriore dimensionamento, la sede di Palma Campania \u00e8 stata accorpata ad altra scuola, mentre all'IPCT di Saviano \u00e8 stata associato l'IPIA \"G. Ferraris\" di Marigliano.\nInfrastrutture e trasporti.\nIl comune \u00e8 attraversato dalla linea Napoli-Baiano della Circumvesuviana.\nSport.\nNel comune hanno sede la societ\u00e0 di calcio a 5 A.D.S. Saviano Citt\u00e0 del Carnevale, la societ\u00e0 di calcio A.S.C. D. Saviano 1960 militante in eccellenza, la societ\u00e0 di pallacanestro Tigers Saviano, la societ\u00e0 di pallavolo A.S.D Volley Saviano, la societ\u00e0 podistica ASD Running Saviano e la societ\u00e0 di tiro con l'arco ASD Arcieri Vesuviani."}
{"id": "1299953", "revid": "253269", "url": "https://it.wikipedia.org/wiki?curid=1299953", "title": "Jeremy Sheffield", "text": "Biografia.\nPrima di diventare attore ha studiato danza alla Royal Ballet a Covent Garden. Come ballerino \u00e8 apparso nel videoclip dei Queen \"I Want to Break Free\". La carriera di ballerino \u00e8 terminata all'et\u00e0 di ventisette anni, dopo la rottura di un dito del piede e la lacerazione dei legamenti. Nel 1997 appare nel videoclip del celebre brano \"Torn\" di Natalie Imbruglia, che - visto il successo del brano - viene trasmesso continuamente dai vari network musicali, regalandogli molta visibilit\u00e0; nello stesso anno partecipa infatti al film \"Anna Karenina\" con Sophie Marceau e Sean Bean. Partecipa alle serie tv \"Holby City\" e \"Kate &amp; Emma - Indagini per due\", ma anche ai film \"Creep - Il chirurgo\" con Franka Potente e \"The Wedding Date - L'amore ha il suo prezzo\" con Debra Messing e Dermot Mulroney. \u00c8 stato anche protagonista di un famoso spot per la Renault Clio. Apertamente gay, dal 2012 interpreta il ruolo di Patrick Blake nella soap opera britannica \"Hollyoaks\"."}
{"id": "1299956", "revid": "339392", "url": "https://it.wikipedia.org/wiki?curid=1299956", "title": "SV Blau-Wei\u00df Berlin", "text": ""}
{"id": "1299958", "revid": "339392", "url": "https://it.wikipedia.org/wiki?curid=1299958", "title": "Blau-Weiss 90 Berlin", "text": ""}
{"id": "1299959", "revid": "767487", "url": "https://it.wikipedia.org/wiki?curid=1299959", "title": "Scrapped Princess", "text": " \u00e8 una serie animata giapponese basata su una serie di 13 light novel scritti di ed illustrati dal famoso disegnatore di d\u014djinshi , conosciuto anche come .\nLa versione animata \u00e8 stata prodotta nel 2003 dallo studio Bones. Il character design \u00e8 ad opera di , famoso per il suo lavoro su Cowboy Bebop. \"Scrapped Princess\" si distingue per la sua alta qualit\u00e0 in fatto di animazione, per la sua colonna sonora, composta da , e per i suoi temi, che spaziano da un iniziale ambiente high fantasy ad elementi post apolattici e fantascientifici attraverso l'applicazione della terza legge di Clarke.\nL'atmosfera presenta un sottofondo malinconico, anche se molte situazioni e protagonisti tendono ad essere talvolta frivoli. Dalla serie TV \u00e8 stato tratto un manga disegnato da e composto da 3 volumi.\nTrama.\n\"Scrapped Princess\" ha luogo in un mondo fantastico e si impernia sulla vita di Pacifica Casull, una ragazza quindicenne in origine principessa secondogenita del regno di Linevan e poi abbandonata alla nascita a causa della 5111\u00aa profezia di Grendel, che aveva predetto che la bambina sarebbe stato il \"veleno mortale che avrebbe distrutto il mondo\" prima del tramonto del giorno del suo sedicesimo compleanno. Scaraventata gi\u00f9 da una rupe, tuttavia, la bambina riusc\u00ec a salvarsi miracolosamente e fu adottata dalla famiglia Casull. Per 15 anni trascorse una vita serena e felice, fino a quando non venne scoperto che la , come da tutti veniva chiamata, era ancora in vita.\nTemendo per Pacifica, i suoi fratelli adottivi Shannon, un abile spadaccino, e Raquel, una potente maga, decisero di partire insieme a lei per girare il mondo in modo da non dare ai loro nemici la possibilit\u00e0 di rintracciarli facilmente. Durante il viaggio il gruppo dovr\u00e0 affrontare innumerevoli insidie e tranelli per proteggere sia la vita della ragazza sia quella delle persone che le stanno intorno. Con il progredire della serie la verit\u00e0 sulla profezia di Grendel comincer\u00e0 a venire lentamente alla luce e Pacifica sar\u00e0 costretta ad affrontare il suo destino, trovandosi nel mezzo di una terribile battaglia durata migliaia di anni tra esseri immortali considerati gli dei del mondo conosciuto.\nCollocazione temporale.\nDurante il tredicesimo episodio viene affermato che il livello tecnologico degli esseri umani \u00e8 stato riportato a quello del Medioevo, ovvero quello di 6000 anni prima. Prendendo approssimativamente come date d'inizio e fine del Medioevo il 500 ed il 1500 d.C. si pu\u00f2 dedurre che la serie ha luogo circa tra gli anni 7000 e 7500.\nLa Guerra della Genesi, combattuta 5000 anni prima degli eventi narrati, ha avuto quindi luogo tra il 2000 ed il 2500.\nNomi ed armi.\nMolti dei nomi di citt\u00e0 e persone all'interno della serie riflettono quelli di diversi oggetti legati al mondo delle armi da fuoco.\nDi seguito alcuni esempi:\nMusiche.\nLa colonna sonora \u00e8 ad opera di ed \u00e8 composta da 19 tracce.\nLight novel.\nLa serie di light novel \u00e8 composta da tredici volumi principali pi\u00f9 cinque supplementari."}
{"id": "1299960", "revid": "547992", "url": "https://it.wikipedia.org/wiki?curid=1299960", "title": "Sonia Grey", "text": "Biografia.\nGli esordi.\nCominci\u00f2 la sua carriera nel 1988 quando prese parte alla trasmissione \"Dibattito!\" di Gianni Ippoliti su Italia 1; la fama arriva due anni dopo, quando Antonio Ricci la sceglie nel ruolo di prima infermiera sexy a \"Striscia la notizia\", ruolo ricoperto successivamente da Angela Cavagna.\nDopo l'esperienza nel telegiornale satirico di Canale 5 partecipa a vari programmi comici sempre sulle reti Fininvest tra cui \"Sabato al circo\" condotto dal duo Gigi e Andrea, e \"Yogurt - Fermenti attivi\", che verr\u00e0 in seguito replicato su Happy Channel, e partecipa come showgirl a numerosi programmi tra cui \"Il gioco dei 9\", \"Il TG delle vacanze\", \"Televiggi\u00f9\" e \"Dido menica\".\nNegli anni duemila ha conseguito la laurea in Scienze della comunicazione, informazione e marketing presso l'Universit\u00e0 LUMSA di Roma, per poi seguire un corso di programmazione neuro linguistica (PNL).\nLa carriera di attrice.\nDopo un piccolo ruolo all'interno del film \"Abbronzatissimi\" del 1991, nel 1993 partecipa alle prime due stagioni della sit-com \"Nonno Felice\", al fianco di Gino Bramieri, nel ruolo della cassiera di fiducia del bar frequentato dal nonno. Nel dicembre del 1995 dichiara di voler intraprendere una carriera come attrice drammatica, e decide di modificare la sua immagine e assumere il nome d'arte di Maria Michela Mari. Nel 1997 \u00e8 protagonista del film \"Una donna in fuga\", con Gina Lollobrigida. Nel 1998 \u00e8 la protagonista della fiction \"Angelo nero\", con Gabriel Garko, che \u00e8 andata in onda su Canale 5 e Telecinco, con il titolo \"El Angelo Nigro\", in prima serata. Dopo questa esperienza partecipa al film TV \"Villa Ada\" di Pier Francesco Pingitore, e successivamente diventa co-protagonista nelle prime due stagioni de \"Il bello delle donne\", nel ruolo della fioraia Palma.\nIl ritorno in televisione nei programmi Rai.\nTorna sulle scene televisive italiane con il primo pseudonimo Sonia Grey, nel giugno del 2002, dopo essere diventata mamma, in concomitanza con i Mondiali di Calcio 2002, conducendo insieme a Giampiero Galeazzi e Marco Mazzocchi il programma calcistico \"Notti mondiali\" su Rai 1 e, sempre in quell'estate, si occupa di una rubrica di spettacolo assieme a Cristiano Malgioglio all'interno del contenitore mattutino di Rai 1 \"Unomattina estate\" condotto da Sarah Felberbaum e Paolo Giani. L'anno dopo viene scelta da Michele Guard\u00ec per entrare nel cast di \"Mezzogiorno in famiglia\" dove tiene una rubrica di cucina accanto a uno chef internazionale, Luigi Sforzellini.\nConseguentemente a questo incarico che ha riscosso un notevole successo viene pubblicato anche un libro, \"Cucina in famiglia\". L'estate successiva torna a \"Unomattina Estate\", questa volta nel ruolo di conduttrice, affiancando Franco Di Mare. Da quel momento sar\u00e0 conduttrice di \"Unomattina\" per altre 4 edizioni. Poi sempre su Rai 1 conduce \"In forma con Sonia\", e dal 2005 \u00e8 alla conduzione di \"Sabato &amp; Domenica... la tv che fa bene alla salute\", con Franco Di Mare e il Dr. Fabrizio Duranti.\nNel 2009-2010 il programma ha cambiato titolo in \"Unomattina Weekend\". Nella stagione 2010-2011 \u00e8 la padrona di casa di \"Domenica in\" su Rai 1 assieme a Lorella Cuccarini e Massimo Giletti. All'interno del programma Sonia Grey conduce il segmento \"Domenica in... Amori\". Sempre nel 2011 riveste il ruolo di giurata all'interno del programma di Rai 1 \"Ciak... si canta!\" e conduce in prima serata \"Una Voce per Padre Pio\" e \"Una notte per Caruso\" entrambi in onda su Rai 1. Dal 2012 realizza e conduce la web tv \"Nonsolobenessere.tv\".\nSuccessivamente realizza e conduce centinaia di puntate sul benessere per TGCOM24 \u201cPillole di benessere\u201d.\nFilmografia.\ncome Sonia Grey\ncome Maria Michela Mari"}
{"id": "1299962", "revid": "1573940", "url": "https://it.wikipedia.org/wiki?curid=1299962", "title": "Personaggi di Scrapped Princess", "text": "Questa \u00e8 una lista di personaggi che appaiono nella serie di light novel \"Scrapped Princess\", trasposta in seguito in forma di anime dallo studio Bones.\nScrapped Princess.\nPacifica Casull.\nLa Scrapped Princess del titolo, \u00e8 la secondogenita della casata reale dei Linevan. Secondo la 5111\u00aa profezia di , la ragazza sarebbe stato . Per evitare che la profezia si avverrasse, il padre, impaurito, ordin\u00f2 di ucciderla gettandola gi\u00f9 da una rupe. La bambina riusc\u00ec per\u00f2 a salvarsi miracolosamente e fu trovata ed adottata dalla famiglia Casull, con cui pass\u00f2 il resto della vita.\nIn quanto Providence Breaker, Pacifica \u00e8 completamente immune dalla Providence dei Peacemaker e pu\u00f2 al contrario annullarne gli effetti sugli esseri umani che ha vicino. L'origine dei poteri di Pacifica \u00e8 da ricercarsi nel passato: al termine Guerra della Genesi, Browning ed i rimanenti esseri umani, ormai consci della propria sconfitta, progettarono un piano per distruggere tutto il sistema della Providence creando dei geni programmati che impiantarono nei propri discendenti. I geni, trasmessi di generazione in generazione, si sarebbero attivati solo 5000 anni dopo, creando il Providence Breaker, Pacifica, ed i suoi Guardian.\nPacifica assomiglia fisicamente sia a sua madre che a Cellia Mauser, la profetessa che ebbe un ruolo chiave durante la Guerra delle Genesi. Nonostante tutte le vicende a cui deve andare incontro, Pacifica non perde mai la propria innocenza, vitalit\u00e0 e voglia di vivere, cosa che spesso mette in dubbio coloro che le danno la caccia sulla validit\u00e0 della profezia. Conscia della sofferenza che la sua esistenza causa, la ragazza continua a darsene la colpa e viene spesso schiacciata dalla durezza del suo destino, anche se alla fine sembra accettarlo. Ama litigare con Shannon e ha una passione smodata per le uova.\nProtettori (Guardian).\nShannon Casull.\nFratello di Raquel e Pacifica, \u00e8 l'unico figlio maschio della famiglia. Fin da piccolo venne istruito all'arte della spada dal padre. Tiene molto a Pacifica, anche se tende a negarlo spesso e volentieri. Considera tutto un problema, perfino tagliare i capelli alla sorella. All'oscuro se la sorella fosse o no il veleno mortale che avrebbe distrutto il mondo, Shannon decise di proteggerla fino a quando la profezia di Grendel non si sarebbe rivelata veritiera, nel qual caso l'avrebbe uccisa egli stesso.\nAnche se nella serie animata non sembra possedere alcuna potere magico, nella storia originale il suo potenziale magico \u00e8 molto pi\u00f9 alto di quello di una normale persona (anche se quasi inesistente se paragonato a quello di Raquel). Tuttavia, poich\u00e9 manca di controllo, tende ad affidarsi spesso e volentieri alla sorella per i compiti che involvono la magia.\n\u00c8 il primo umano dopo la Guerra delle Genesi a diventare un D-knight all'interno del Dust Bin, stipulando un temporaneo contratto con l'ultimo Dragoon ancora in funzione, Zefiris. Nel gruppo \u00e8 la persona che pi\u00f9 svolge le mansioni di casalinga, cucinando, lavando e facendo la spesa, oltre a tenere i bilanci delle entrate e delle uscite di soldi. Odia i funghi.\nRaquel Casull.\n \u00e8 la figlia maggiore della Famiglia Casull, sorella di Shannon e Pacifica. Bench\u00e9 non sia portata per i lavori manuali, il suo potenziale magico \u00e8 estremamente alto. \u00c8 sorella gemella di Shannon, ma ama comunque essere chiamata sorella maggiore. \u00c8 una fan di Soopy-kun, la mascotte del negozio di dolci di Taurus. \nHa una passione quasi ossessiva per la magia. Il suo potenziale le \u00e8 stato trasmesso dalla madre, con la quale si esercitava quando ancora non esperta. Grazie alla sua attitudine per le arti magiche, progredendo nei suoi studi riusc\u00ec ad imparare ad usare la magia \"Thor\", in grado di distruggere un oggetto a livello molecolare, e a modificarla per renderla in grado di operare sulla materia a livello della sua struttura base.\nHa un carattere gentile e spensierato e tende a dire quello che pensa senza usare mezzi termini. Si comporta da sorella maggiore nei confronti dei suoi fratelli, rimproverandoli quando necessario. Tenta sempre di mettere fuori gioco coloro che minacciano la vita di Pacifica invece di ucciderli, ma non esiterebbe a farlo in caso di necessit\u00e0. \u00c8 estremamente suscettibile all'alcol e tende ad ubriacarsi molto facilmente. Quando \u00e8 ubriaca \u00e8 solita architettare piani per conquistare il mondo.\nSemi-protettori.\nLeopold Scorpse.\nFiglio maggiore del signore del territorio di Tasco, \u00e8 un cavaliere in erba che aiuta il gruppo di Pacifica in pi\u00f9 occasioni. Viene chiamato da tutti .\nIl suo sogno \u00e8 quello di entrare a far parte degli , ragion per cui si imbarca in viaggio senza met\u00e0 per imparare il vero significato della cavalleria. Riconosce la superiorit\u00e0 di Shannon nell'arte dello scherma e lo rispetta per questo. Dopo aver incontrato il leggendario cavaliere Doyle Barrett comincia a chiedersi quale sia il vero significato di giustizia, accantonando temporaneamente il suo sogno di diventare cavaliere.\nSi innamora a prima vista di Pacifica senza sapere la sua vera identit\u00e0 e le propone di sposarlo. Con la sua promessa di matrimonio si unisce brevemente al gruppo in viaggio. Porta sempre con s\u00e9 il costume di un drago verde, un regalo fattogli dal gestore del negozio di dolci di Taurus per il lavoro svolto. La benda che porta in testa \u00e8 stata fatta da Pacifica.\nWinia Chester.\n \u00e8 la nipote del proprietario dell'hotel di Taurus in cui soggiorna il gruppo di Pacifica.\nRimasta orfana in tenera et\u00e0, venne rifiutata da tutti i parenti tranne il nonno. A causa della sua diversa etnicit\u00e0 da bambina sub\u00ec diverse volte bullismo. Questa esperienza la rese chiusa ed introversa, facendole vedere tutto con occhio critico.\nNonostante la sua decisione di non affezionarsi a nessun viandante che soggiornava all'hotel del nonno, la ragazza instaur\u00f2 una profonda amicizia con Pacifica. \u00c8 interessata sentimentalmente a Chris, che incontr\u00f2 durante la sua missione per eliminare Pacifica. Nella versione animata il proprietario dell'hotel non \u00e8 suo nonno ma suo zio.\nKidaf Gillot.\n \u00e8 un assassino che all'inizio tenta di uccidere Pacifica per riscuotere la tassa che pende sulla sua testa. Come arma usa delle minuscole macchine volanti chiamate o che controlla tramite una tastiera che emette ultrasuoni.\nLe macchine, costruite durante il periodo della Guerra della Genesi, contengono al loro interno un veleno mortale in grado di uccidere istantaneamente al contatto diretto e avvelenare gravemente se iniettato in minima parte. I Bug possono essere usati anche per cercare delle persone comparse, sfruttando la loro rete di informazioni, o anche per creare dei muri. Le sue abilit\u00e0 di sicario gli hanno valso il soprannome .\nBerkens Tanoglio.\n \u00e8 un persecutore degli eretici della chiesa di Mauser. A differenza dei suoi colleghi, invece di inseguire sogni di potere, tende ad essere molto comprensivo nei confronti di coloro con un diverso credo religioso ed evita spesso e volentieri di fare rapporto sulla posizione degli eretici per evitare che vengano giustiziati.\n\u00c8 convinto che il mondo non abbia bisogno di divinit\u00e0 come Mauser e Browning ma \u00e8 altres\u00ec rassegnato al fatto che le persone abbiano bisogno di credere in qualcosa. \u00c8 a conoscenza della vera identit\u00e0 di Pacifica, ma nonostante ci\u00f2 non tenta in alcun modo di ucciderla o fermarla nel suo viaggio.\nY\u016bma Casull.\nMembro pi\u00f9 anziano della famiglia Casull, fu il padre di Shannon, Raquel e Pacifica. In passato apparteneva alla legione straniera del regno di Linevan chiamata , famosa per la sua forza. Trasmise tutte le sue conoscenze a Shannon, a cui insegn\u00f2 anche l'arte dello scherma. Mor\u00ec quando Pacifica aveva 14 anni.\nCarol Casull.\n fu la moglie di Y\u016bma e la madre di Shannon, Raquel e Pacifica. In passato apparteneva all'ordine di maghi del regno di Linevan, famoso per la sua forza. Trasmise gran parte delle sue conoscenze magiche a Raquel ed insegn\u00f2 i rudimenti della magia a Shannon. Mor\u00ec di morte naturale quando Pacifica aveva 4 anni.\nDragoon.\nAzethmi.\nDopo aver preso parte al piano per la creazione del Providence Breaker, fu distrutta al termine della Guerra della Genesi. Durante l'incidente Rapid Dragon fu il Dragoon a capo delle macchine che avevano mantenuto il controllo, e anche dopo l'aggiornamento Improved Dragoon si comport\u00f2 come una sorella maggiore verso i suoi simili.\nBerlinetta.\nIl Dragoon con il pi\u00f9 alto potenziale offensivo, ma anche quello con il minor tempo di operabilit\u00e0 possibile. La sua interfaccia fu personalizzata per farle avere i capelli rossi e corti.\nCockscot.\nCombatt\u00e9 e per\u00ec durante una battaglia contro i Peacemaker per assicurarsi la riuscita del piano di creazione del Providence Breaker.\nD\u00e9gel.\nLa sua interfaccia fu personalizzata per farle avere una pelle bianca come il latte con occhi e capelli corvini. Le sue sembianze le valsero il soprannome di .\nEligor.\nIl Dragoon con il pi\u00f9 alto potere difensivo ma il meno abile a localizzare i nemici a distanza.\nFossetta.\nDalla personalit\u00e0 molto introversa, mostrava raramente i suoi sentimenti. Dopo aver preso parte al piano per la creazione del Providence Breaker, venne gravemente danneggiata durante l'entrata nel Dust Bin. I danni furono troppo ingenti per essere riparati e la macchina fin\u00ec con l'andare fuori uso.\nGloria.\nDal carattere socievole, Gloria era un Dragoon allegro ed energetico.\nDopo aver preso parte al piano di creazione del Providence Breaker fu danneggiata gravemente durante l'entrata nel Dust Bin.\nL'intelligenza artificiale, dopo aver subito gravi danni, non riusc\u00ec pi\u00f9 a mantenere una forma propria e cominci\u00f2 ad assorbire il codice genetico degli animali ad essa vicino, prendendone la forma. Dopo aver copiato le sembianze di una rana si stabil\u00ec in un lago e venne scambiata per uno spirito protettore. In queste sembianze incontr\u00f2 per caso Pacifica, dalla quale venne messa infine a riposo con la frase .\nDopo la liberazione del mondo sigillato venne discusso all'istituto Browning se rimetterla in sesto o meno. Durante la Guerra della Genesi il suo D-knight, Vanu, richiese l'implementazione di nuove interfacce come un vestito da coniglietta o un chima jeogori.\nHymnal.\nLa sua interfaccia fu modificata per farle avere un viso grazioso e dei vestiti neri e austeri. Le sue sembianze le valsero il soprannome .\nIzumi.\nDal carattere semplice ed esuberante come quello di un bambino, era il Dragoon con la pi\u00f9 alta velocit\u00e0 di movimento e quello in grado di spostarsi pi\u00f9 lontano tramite salto spaziale.\nDopo essere sopravvissuta alla Guerra della Genesi cominci\u00f2 a svolgere il ruolo di membro dell'Organizzazione Browning fuori dal Dust Bin. Fu presente all'incoronazione del principe Forsis come ambasciatrice dell'Organizzazione.\nJai-alai.\nPartecip\u00f2 al piano di creazione del Providence Breaker combattendo contro i Peacemaker. Era l'unico modello di Dragoon che permetteva la presenza di due D-knight al proprio interno contemporaneamente.\nEra l'esemplare con il pi\u00f9 alto potenziale offensivo in termini di bombardamento, in grado di caricare il doppio dei proiettili ad immagine riflessa degli altri suoi simili.\nKalmia.\nLa sua interfaccia fu modificata per farla apparire pi\u00f9 piccola di statura.\nLindwurm.\nUn Dragoon gentile e obbediente. Glen fu il suo secondo pilota, in quanto il primo sembra essersi suicidato.\nM\u00e9g\u00e8re.\nDal carattere impertinente e bisbetico, \u00e8 l'unico Dragoon che viene sposato dal proprio D-knight.\nNatalie.\nDal carattere impassibile e serio, un Dragoon freddo che farebbe di tutto per raggiungere il proprio obiettivo.\nDopo aver preso parte al piano di creazione del Providence Breaker fu danneggiata gravemente durante l'entrata nel Dust Bin. Non riuscendo a mantenere integre tutte le funzioni della macchina, l'intelligenza artificiale decise di fondersi al sistema di controllo di una fortezza mobile dell'Organizzazione Browning, un , per riuscire a sopravvivere.\nCos\u00ec facendo perse molte delle sue funzioni originarie, ma riusc\u00ec anche ad eliminare il divieto assoluto di poter attaccare e controllare le menti degli esseri umani. Non riuscendo a controllare la macchina da sola, tuttavia, l'intelligenza artificiale decise di disabilitare temporaneamente le proprie funzioni per evitare di essere individuata e distrutta dai Peacemaker.\nSfruttando l'arrivo di Seness sul Vanguard, Natalie decise di mostrarsi ed istruire la principessa sull'uso della fortezza in modo da poterla controllare con il suo aiuto. In seguito le diede istruzioni su come costruire un modello semplificato di Dragoon, il Gigas, per riuscire a combattere armi alla pari con i Peacemaker. Dopo la liberazione del mondo sigillato venne discusso all'istituto Browning se rimetterla in sesto o meno.\n\u014cran.\nUn Dragoon dal carattere solare e felice. Specializzata nella difesa, eccelleva nel supporto delle altre unit\u00e0. Dopo essere sopravvissuta alla Guerra della Genesi cominci\u00f2 a svolgere il ruolo di membro dell'Organizzazione Browning fuori dal Dust Bin.\nEntrata a far parte della squadra di ricostruzione dopo la liberazione del mondo sigillato, riesce a far riavviare il sistema Mauser e ristabilisce la magia.\nParakeet.\nIl Dragoon con l'et\u00e0 pi\u00f9 alta. Dopo essere sopravvissuta alla Guerra della Genesi cominci\u00f2 a svolgere il ruolo di membro dell'Organizzazione Browning fuori dal Dust Bin. Fu presente all'incoronazione del principe Forsis come ambasciatrice dell'Organizzazione. La sua interfaccia fu cambiata per farle avere delle trecce di capelli verdi lunghe fino alle gambe.\nQuercus.\nUn Dragoon dal carattere forte ma anche sensibile e gentile. La sua interfaccia fu cambiata per fargli avere una figura pi\u00f9 alta e slanciata.\nRubbish.\nDal carattere sarcastico e belligerante, l'unico Dragoon con un D-knight del suo stesso sesso. Partecip\u00f2 al piano di creazione del Providence Breaker combattendo contro i Peacemaker.\nSaieris.\nUn Dragoon dal carattere gentile ed introverso. Nonostante non prese parte al piano di creazione del Providence Breaker fin\u00ec con il restare imprigionata nel Dust Bin. A causa dei danni subiti, tuttavia, non riusc\u00ec a funzionare correttamente e fin\u00ec con lo svanire. Dopo la liberazione del mondo sigillato venne discusso all'istituto Browning se rimetterla in sesto o meno.\nTerejia.\nUn Dragoon dal carattere passivo e gentile che restava facilmente ferita dal comportamento altrui.\nLa macchina meno adatta al combattimento, ma quella che riusciva a conseguire il maggior livello di sincronizzazione con il proprio D-knight. Partecip\u00f2 al piano di creazione del Providence Breaker combattendo contro i Peacemaker.\nUnice.\nDal grande senso di responsabilit\u00e0, un Dragoon che a volte risultava essere troppo serio.\nVivre.\nUn Dragoon gentile ed estremamente devota al proprio D-knight. Amante dei vestiti color turchese, venne soprannominata . \u00c8 l'unico Dragoon che ha come D-knight un bambino.\nWelch.\nUn Dragoon amante degli animali e dal carattere allegro, gioviale e curioso. Dopo essere sopravvissuta alla Guerra della Genesi cominci\u00f2 a svolgere il ruolo di membro dell'Organizzazione Browning fuori dal Dust Bin. Fu presente all'incoronazione del principe Forsis come ambasciatrice dell'Organizzazione.\nXiwangmu.\nDall'aspetto maturo, un Dragoon estremamente gentile con un viso simile a quello di una madre. Dopo aver preso parte al piano di creazione del Providence Breaker fu danneggiata gravemente durante l'entrata nel Dust Bin. I danni furono troppo ingenti per permetterle di lavorare normalmente. Dopo la liberazione del mondo sigillato venne discusso all'istituto Browning se rimetterla in sesto o meno. Era il Dragoon pi\u00f9 abile a localizzare a distanza i nemici.\nYe Lai Xiang.\nUn Dragoon dal carattere calmo ed ironico. Era la macchina in grado di modificare il maggior numero di oggetti contemporaneamente tramite l'abilit\u00e0 di intervento sulla forma, anche se l'output massimo era basso rispetto al resto dei suoi esemplari.\nZefiris.\nIl Dragoon con il ruolo pi\u00f9 prominente nella serie. Inizialmente obbediente e sensibile, sentendosi responsabile per la morte di Becknum, il suo precedente D-knight, Zefiris assunse col tempo un atteggiamento freddo e quasi meccanico. Anche dopo l'incontro con Shannon e Pacifica il Dragoon mantiene il suo comportamento rigido, anche se sembra ingentilirsi leggermente.\nL'ultimo dei 200 Dragoon costruiti, entr\u00f2 in funzione subito dopo l'incidente Rapid Dragon. Per questo motivo differenzia dalle altre macchine, in quanto fu fin dall'inizio un Improved Dragoon. Dopo aver preso parte al piano di creazione del Providence Breaker perse il proprio D-knight e riusc\u00ec a penetrare nel Dust Bin senza ricevere danni irreparabili.\nLa macchina perse tuttavia il proprio equilibrio e continu\u00f2 a funzionare in uno stato vicino all'auto-collasso, tentando continuamente di aumentare le proprie prestazioni tramite aggiornamenti da lei stessa creati. Dopo l'incontro con Shannon riusc\u00ec a recuperare la maggior parte delle sue funzioni, riuscendo a contrastare efficacemente i Peacemaker. Zefiris \u00e8 l'unico Dragoon che possiede l'abilit\u00e0, unica nel suo genere, di potersi coordinare con i , versioni semplificate dei normali Dragoon, per poter aumentare gli effetti dell'abilit\u00e0 di intervento sulla forma.\nDopo aver largamente contribuito alla liberazione del mondo sigillato la macchina venne riparata e l'interfaccia modificata per farle avere 20 anni.\nUnit\u00e0 speciali.\nChristopher Armalite.\n, soprannominato , \u00e8 un giovane membro del gruppo speciale ed uno dei migliori combattenti ed assassini dell'esercito. Per combattere usa un'alabarda ripiegabile che pu\u00f2 essere trasportata ovunque. Allevato con il concetto che le armi con una buona maneggevolezza sono superiori, il ragazzo ha con il tempo imparato a sopprimere qualsiasi sua emozione per seguire al meglio gli ordini ricevuti. Dopo aver incontrato Winia e visto con quanta tenacia Shannon difendeva la vita di Pacifica mettendosi contro tutto il mondo, Chris sembra ricredersi sulla sua missione e comincia a mostrare di pi\u00f9 i suoi sentimenti. Dopo essere stato adottato dalla baronessa il suo nome diventa .\nPhaphal Armalite.\nMembro delle unit\u00e0 speciali, appartiene alla stessa unit\u00e0 di Christopher Armalite. Come arma usa dei coltelli a tre lame. \u00c8 una ragazza allegra e vivace, cosa che la fa sembrare quasi inadatta al suo lavoro di assassina.\nJillveste Bailaha.\nMembro del gruppo speciale , possiede abilit\u00e0 precognitive che le permettono di prevedere con un buon grado di precisione il futuro prossimo. Adottata dalla Baronessa Bailaha, sulla carta \u00e8 la sorella maggiore di Christopher.\nPeacemaker.\nGalil Civilian.\n \u00e8 il quarto Peacemaker, compagno di CZ. \u00c8 il primo dei quattro a venire in contatto con il gruppo di Pacifica e colui che identifica la ragazza come la Principessa Abbandonata. Viene distrutto da Shannon durante la sua prima fusione con Zefiris. La sua forma da battaglia \u00e8 di colore bianco.\nSteyr Civilian.\n \u00e8 la terza Peacemaker, compagna di Socom. \u00c8 il membro pi\u00f9 feroce e crudele del gruppo e prova un forte disgusto nei confronti degli esseri umani, che ritiene stupidi ed insignificanti. Riesce ad entrare in contatto e a manipolare un essere umano per attivare la funzione di reset del Dust Bin, che permette ai Peacemaker di eliminare il 90% della popolazione per evitare che gli esseri umani si evolvano troppo. Viene distrutta da un'azione congiunta dei tre Gigas durante la battaglia nella capitale del regno. La sua forma da battaglia \u00e8 di colore rosso.\nCZ Artillery.\n \u00e8 la seconda Peacemaker, compagna di Galil. \u00c8 uno dei due Peacemaker di tipo Artillery, seconda solo a Socom in potere distruttivo. Proprio a causa della sua forza viene solitamente mantenuta nella sua forma compressa. Confermata l'esistenza della Principessa Abbandonata, Galil comincia a decomprimerla per avere un aiuto in battaglia, ma non riesce a terminare l'operazione in quanto distrutto da Shannon. Trovandosi in uno stato intermedio tra la sua forma completa e quella compressa, CZ prende le sembianze di una bambina di 10 anni. In questa forma il Peacemaker non ha nessun ricordo della sua vera identit\u00e0, ma possiede comunque poteri sufficienti a tenere lontano un Dragoon come Zefiris.\nViene trovata in seguito da Steyr, che ne completa la decompressione. Avendo passato molto tempo con il gruppo di Shannon, CZ sembra aver acquisito dei sentimenti che la rendono pi\u00f9 umana rispetto agli altri Peacemaker. Questo non le impedisce tuttavia di non provare nessun rimorso o senso di colpa nel tentare di uccidere Pacifica. Viene espulsa dal Dust Bin quando il potere del Providence Breaker viene attivato. Trasformatasi nella sua forma di esecuzione punitiva divina di prima classe, viene distrutta da Shannon. La sua forma da battaglia \u00e8 di colore blu.\nSocom Artillery.\n \u00e8 il primo Peacemaker, compagno di Steyr. \u00c8 uno dei due Peacemaker di tipo Artillery e quello con il pi\u00f9 alto potere distruttivo. Fra i quattro, Socom sembra essere il Peacemaker con meno emozioni umane. Viene espulso dal Dust Bin quando il potere del Providence Breaker viene attivato. Trasformatosi nella sua forma di esecuzione punitiva divina di prima classe, viene distrutto da un'azione combinata dei tre Gigas. La sua forma da battaglia \u00e8 di colore bianco.\nImpero di Giat.\nSenes Lulu Giat.\nSoprannominata la , \u00e8 la terza principessa dell'Impero di Giat ed il responsabile di , l'unit\u00e0 di crisi. Temuta fin dalla tenera et\u00e0, Seness fece amicizia con , un'allora cameriera del palazzo imperiale, che port\u00f2 con s\u00e9 quando se ne and\u00f2. Durante uno dei suoi viaggi trov\u00f2 un , una fortezza mobile dei tempi antichi. Qui incontr\u00f2 Natalie, un Dragoon dal quale venne a sapere la vera storia del mondo e che l'aiut\u00f2 a rimettere in funzione la macchina.\nDivinit\u00e0.\nCelia Mauser.\nUna profetessa che partecip\u00f2 alla Guerra della Genesi. , tramite il \"P-system\", era in grado di predire le azioni dei nemici con grande precisione. Venne contattata dalla razza aliena che stava invadendo la Terra, la quale le propose di tradire il proprio popolo per evitare ulteriori spargimenti di sangue. Celia accett\u00f2 la loro proposta nella speranza di salvare la vita ai propri parenti, che ironicamente alla fine perdettero la vita proprio per dare una speranza di libert\u00e0 all'umanit\u00e0. Dopo la creazione del \"Dust Bin\" vennero date a Celia funzioni di amministratrice del sistema e la donna cominci\u00f2 ad essere considerata una divinit\u00e0 benigna, controparte di Lord Browning. \u00c8 fisicamente identica a Pacifica.\nLord Browning.\nDivinit\u00e0 del male vista come controparte di Mauser, in realt\u00e0 fu la persona che guid\u00f2 gli umani durante la Guerra della Genesi. Tradito da Celia, Browning non pot\u00e9 far altro che contribuire alla creazione del Providence Breaker per poi morire in battaglia. Dopo la creazione del \"Dust Bin\" venne fatto credere che in realt\u00e0 Browning si fosse schierato contro gli esseri umani per poterli distruggere, mentre la realt\u00e0 era l'esatto opposto."}
{"id": "1299964", "revid": "1444886", "url": "https://it.wikipedia.org/wiki?curid=1299964", "title": "Acciai Speciali Terni", "text": "Acciai Speciali Terni SpA (nota anche come AST) \u00e8 una societ\u00e0 italiana operante nel settore della metallurgia, siderurgia, informatica e ingegneria. Fondata nel 1884 mantenne fino al 1922 il nome di Societ\u00e0 degli altiforni, fonderie e acciaierie di Terni. Altre denominazioni successive: Terni societ\u00e0 per l'industria e l'elettricit\u00e0 spa (1922 - 1984) e Terni acciai speciali (1984 - 2001).\nDal 1994 al 31 gennaio 2022 l'AST \u00e8 controllata dalla ThyssenKrupp AG e quindi la denominazione \u00e8 divenuta ThyssenKrupp Acciai Speciali Terni (TKAST).\nCon base a Terni e attraverso societ\u00e0 controllate e partecipate in Italia e all'estero, \u00e8 specializzata nella lavorazione e distribuzione di acciai (inox, basso legati e al carbonio) destinati principalmente ai settori alimentari, edili, casalinghi, elettrodomestici, energetici e all'industrie di base, siderurgiche e meccaniche.\nStoria.\nDalla fondazione alla prima guerra mondiale.\nLa necessit\u00e0 di disporre di un'industria siderurgica nazionale si avvert\u00ec appena dopo l'Unit\u00e0 d'Italia e divenne ancora pi\u00f9 pressante durante il primo gabinetto Cairoli, quando l'ammiraglio Benedetto Brin present\u00f2 un progetto di legge per la costruzione di un centro siderurgico che potesse fornire l'acciaio necessario alle corazze delle navi da guerra. Nel 1883 una seconda Commissione d'indagine sullo stato delle industrie del ferro in Italia, dopo quella istituita durante il primo governo Depretis, promossa dal Ministro della Marina, ammiraglio Ferdinando Acton e presieduta dall'ammiraglio Benedetto Brin, scelse Terni come sede ideale per la costruzione di un impianto siderurgico di livello nazionale. La decisione della Commissione fu dettata da tre vantaggi che la citt\u00e0 umbra offriva rispetto ad altri siti: l'esistenza di impianti non disprezzabili, come la Fabbrica d'Armi, una fabbrica per manufatti di ferro e una fonderia di ghisa, che produceva un quarto dei tubi di ghisa per acquedotti costruiti in Italia; la notevole disponibilit\u00e0 di risorse idriche, stimate nell'ordine di almeno cavalli e la posizione strategica di Terni, lontana dalle coste e, pertanto, protetta da eventuali attacchi dal mare.\nIn pi\u00f9, parte del pacchetto azionario della Fonderia di ghisa era nelle mani della Societ\u00e0 Veneta Costruzioni Pubbliche, di cui era titolare Vincenzo Stefano Breda, amico personale dell'ammiraglio Brin.\nIl 10 marzo 1884 fu redatto l'atto fondativo della Societ\u00e0 degli Alti Forni e Fonderie di Terni (SAFFAT), con le garanzie dello Stato e i capitali di alcuni grossi istituti di credito, quali la Banca Generale, il Credito Mobiliare e la Banca Nazionale nel Regno d'Italia. La costruzione dello stabilimento inizi\u00f2 poco dopo con il supporto delle maestranze dell'acciaieria francese Schneider e con lo smantellamento e il trasferimento delle ferriere di Mongiana. Il completamento fu raggiunto dopo due anni e mostr\u00f2 un complesso di rilievo internazionale.\nL'azienda era a capitale privato, ma legata allo Stato italiano da finanziamenti e commesse. Grazie a questo appoggio nel 1889 la produzione di acciaio della Societ\u00e0 costituiva la met\u00e0 di quella nazionale. Nel maggio dello stesso anno, con decreto ministeriale, la \"Societ\u00e0 Altiforni\" divenne esercente le miniere di lignite di Spoleto, esercizio che mantenne fino alla loro chiusura nel 1961.\nDue convertitori Bessemer, cinque forni Martin-Siemens e cinque laminatoi potevano sfornare sia acciaio comune, acciai speciali per corazze, cannoni e proiettili. L'energia elettrica necessaria era prodotta da un sistema idrodinamico costituito da una condotta forzata di poco pi\u00f9 di 6 chilometri, che portava l'acqua del Velino all'interno dell'area industriale dopo un dislivello di 200 metri. Il vanto dello stabilimento fu il grande maglio da 108 tonnellate con un sottoincudine da tonnellate fuso in un unico blocco, esempio unico per la metallurgia del tempo.\nInizialmente il Breda aveva previsto che la SAFFAT facesse parte di un sistema integrato di produzione di acciaio e ghisa su scala nazionale, ma le difficolt\u00e0 economiche derivate dalle ingenti spese per l'impiantistica, sovradimensionata rispetto al volume reale delle commesse, portarono la societ\u00e0 sull'orlo del fallimento, che fu evitato grazie ai ripiani delle banche, degli ordinativi statali e dello scorporo degli acciai comuni dirottati sull'Acciaieria Tardy &amp; Benech di Savona, rilevata nel 1891. La liquidazione del Credito Mobiliare e della Banca Generale fra il 1893 e il 1894 indusse la Banca d'Italia ad intervenire in cambio di un completo riassetto societario, che si realizz\u00f2 dopo che la SAFFAT fu ammessa alle quotazioni di borsa nel 1898. Entrarono, oltre ad alcuni speculatori, gli industriali Attilio Odero e Giuseppe Orlando, appoggiati dalla Banca Commerciale Italiana e dal Credito Italiano. All'epoca, lo stabilimento ternano produceva una media di tonnellate annue di acciaio, contro una capacit\u00e0 produttiva di tonnellate.\nGrazie alla sua solidit\u00e0 industriale la SAFFAT si espanse fuori dell'Umbria, impadronendosi delle principali concorrenti. Innanzitutto assorb\u00ec le Ferriere Italiane, l'impresa siderurgica toscana che era stata finanziata dalla Banca Generale e poi dal Credito Italiano. Poi prese il controllo dell'Elba, un'acciaieria di Portoferraio, anch'essa finanziata dal Credito Italiano.\nNel 1905 la Terni partecip\u00f2 alla costituzione di due importanti industrie italiane. Da un lato fu uno dei soci fondatori della Vickers-Terni (la futura OTO Melara) della Spezia, per la produzione di artiglieria. Dall'altro partecip\u00f2 alla costituzione dell'Ilva, nata per costruire lo stabilimento siderurgico di Bagnoli e poi divenuta il colosso siderurgico nazionale.\nNel 1907 la crisi economica mondiale ebbe particolari ripercussioni sulla siderurgia. In Italia solo la Terni era solida, grazie alle commesse pubbliche. Le sue controllate Elba e Ilva furono invece investite dalla crisi di sovrapproduzione.\nFra le due guerre: il modello polisettoriale.\nAlla fine della prima guerra mondiale gli ordinativi statali crollarono, mettendo la SAFFAT di fronte allo spettro del collasso finanziario, nonostante fosse stata presa l'iniziativa di costruire un nuovo laminatoio per lamierino magnetico. L'intervento della Banca Commerciale Italiana che assunse il controllo della Terni e, soprattutto, la competenza manageriale di Arturo Bocciardo, fiduciario della stessa banca, furono decisivi. A partire dal 1922, quando la SAFFAT mut\u00f2 il nome in \"Terni Societ\u00e0 per l'Industria e l'Elettricit\u00e0\", pi\u00f9 semplicemente chiamata Terni, acquist\u00f2 la Societ\u00e0 Industriale per il Carburo di Calcio, Acetilene e Gas, con stabilimento sempre a Terni, con un apprezzabile patrimonio idroelettrico capace di sviluppare poco pi\u00f9 di kW e con una piccola azienda partecipata, la Societ\u00e0 Italiana per l'Ammoniaca Sintetica (SIAS). La componente siderurgica, tuttavia, rimase preponderante ed assorb\u00ec gran parte degli investimenti sull'impiantistica, fra cui 4 nuovi laminatoi per tondini di ferro, bande stagnate, lamiere sottili, ed un forno elettrico.\nNel 1927 la fusione della Vickers-Terni con i cantieri Odero port\u00f2 alla creazione della \"Odero-Terni\" e nel 1929 con l'inserimento dei Cantieri Orlando si ebbe la nascita della Odero-Terni-Orlando (OTO), che controllava le attivit\u00e0 cantieristiche dell'alto Tirreno e il cantiere Ansaldo-San Giorgio, mentre l'acquisizione del complesso idroelettrico Nera-Velino, strappata alle comunit\u00e0 locali in cambio di fornitura di energia elettrica, permise alla Terni di acquisire il pi\u00f9 grande bacino idroelettrico d'Europa, con una potenza di kW nel 1931.\nLa storia della Terni \u00e8 legata a quella della Valnerina anche in relazione alla presenza della tranvia Terni-Ferentillo, promossa e realizzata nel 1901-1909 ad opera della \"Societ\u00e0 Imprese Elettriche\" in Italia e della \"Societ\u00e0 per Carburo di Calcio,\" che nel 1922 fu ceduta anch'essa alla \"Terni\". La STET, societ\u00e0 esercente della tranvia, acquis\u00ec contestualmente anche il raccordo ferroviario fra la stazione e lo stabilimento di Terni razionalizzando cos\u00ec i traffici viaggiatori e merci. L'intero impianto fu chiuso nel 1960.\nGli anni 1931-1932, particolarmente critici per l'equilibrio del sistema bancario italiano, che risentiva solo allora della grande depressione del 1929, furono decisivi per le sorti della \"Terni\", che erano state fino ad allora legate ai finanziamenti statali e bancari. Quando la Banca Commerciale Italiana fu salvata attraverso l'acquisizione da parte dell'IRI, anche le societ\u00e0 controllate, fra cui la Terni, entrarono a far parte del gruppo statale.\nMussolini e Alberto Beneduce, presidente dell'IRI, riconoscendo nella Terni un'importante componente dell'industria strategica nazionale, appoggiarono la soluzione di inserirla nella Finsider, insieme all'Ilva e alle acciaierie dell'Ansaldo. Le attivit\u00e0 cantieristiche navali, che avevano fatto la storia della societ\u00e0, furono scorporate ed inserite, insieme ai cantieri Ansaldo-San Giorgio nella societ\u00e0 Cantieri Navali del Tirreno e Riuniti, mentre la siderurgia, insieme alla componente elettrica e chimica, continuarono ad essere il perno produttivo della Terni. Il corso autarchico dato all'economia nazionale dal Governo, favor\u00ec notevolmente la Terni, che increment\u00f2 le sue produzioni con l'installazione di 4 nuovi forni da 25 tonnellate, una pressa da tonnellate, nuove officine per la produzione di cannoni e proiettili. Nel 1940 vi risultavano occupati poco meno di addetti, capaci di sfornare tonnellate di acciaio bellico. Il settore idroelettrico fu adeguato allo sviluppo dell'impianto siderurgico con la costruzione di nuove centrali sul fiume Vomano che fecero salire la generazione di energia elettrica a 1,3 miliardi di kWh, e delle dighe del Salto e del Turano in provincia di Rieti. Con queste credenziali la Terni partecip\u00f2 allo sforzo bellico della Seconda guerra mondiale, tanto che i suoi impianti furono uno degli obiettivi sia dei bombardamenti alleati sia della rappresaglia tedesca.\nIl Dopoguerra: la produzione di acciai speciali.\nTerni e il piano Sinigaglia.\nCon la cessazione del conflitto, le produzioni siderurgiche della Terni furono molto ridimensionate. La cacciata di Bocciardo dalla Finsider e l'avvio del piano Sinigaglia di ristrutturazione della siderurgia italiana, in cui era prevista la localizzazione sul mare dei centri di produzione tutti a ciclo integrale, misero in grave difficolt\u00e0 la Terni, gi\u00e0 costretta a mutare rapidamente le tipologie dei manufatti per scopi non pi\u00f9 bellici ma civili. Il settore chimico fu smembrato fra ENI ed Anic, mentre il comparto elettrico fu l'\u00e0ncora di salvezza per tutta l'azienda: nel 1952 arriv\u00f2 a produrre 2 miliardi di kWh e proprio in quel periodo fu realizzato l'elettrodotto che aliment\u00f2, in parte, lo stabilimento siderurgico di Cornigliano.\nAnche la componente idroelettrica, una delle migliori realt\u00e0 produttive italiane, fu assorbita nel 1962 dall'Enel, alla quale non era sfuggita l'importanza che questo settore della Terni rivestiva nel panorama energetico nazionale.\nSviluppo negli anni sessanta.\nLa politica produttiva che fu messa in opera in quegli anni tese, da una parte al recupero della grande esperienza lavorativa accumulata nel corso di decenni, dall'altra all'aggiornamento tecnologico, nel tentativo di uscire dalla marginalit\u00e0 in cui l'azienda era stata relegata. La scelta cadde sugli acciai speciali, ed in questo contesto va annoverata la joint venture con la Armco Steel Corporation, nel 1960, per la produzione di laminati magnetici e con la United States Steel, nel 1961, per la costruzione di un nuovo stabilimento per la produzione di acciaio inossidabile, (\u2018Terninoss\u2019). Ci\u00f2 nonostante, le difficolt\u00e0 di bilancio furono notevoli, perch\u00e9 gli impianti risultarono sovradimensionati rispetto alla domanda di mercato, sebbene il lamierino magnetico coprisse quasi la totalit\u00e0 del fabbisogno nazionale e i grossi fucinati per i vessels delle centrali nucleari, soprattutto all'estero, avesse raggiunto un buon livello produttivo.: basta ricordare il rotore per il generatore della Brown Boveri da MW, e i componenti per le centrali nucleari della \u2018Westinghouse Electric Company\u2019 negli Stati Uniti, per la \u2018Central Electricity Generating Board\u2019 e l'\u00c9lectricit\u00e9 de France.\nVicende societarie.\nLa situazione si aggrav\u00f2 fra il 1974 e il 1979 e la Terni rientr\u00f2 nel riassetto generale della siderurgia pubblica varato nel 1982, quando l'IRI decise di inserire criteri di gestione privata all'interno della Finsider; la Terni fu nominata capofila nella produzione dei getti, delle fucinature, degli acciai inossidabili e dei laminati piani al silicio, in cui erano coinvolti gli stabilimenti Italsider di Lovere e Trieste, anch'essi di antica tradizione siderurgica, con una capacit\u00e0 produttiva totale di oltre tonnellate di acciaio l'anno. Sempre nel 1982 rilev\u00f2 anche l'Industria Acciai Inox (IAI) di Torino, gi\u00e0 FIAT, specializzata nella produzione di laminati piani inossidabili.\nNel 1983 il titolo fu cancellato dal listino di borsa.\nA met\u00e0 degli anni ottanta lo stabilimento ternano, che si sviluppava su metri quadrati, produceva di tonnellate di acciaio l'anno, era fra i primi cinque produttori mondiali di acciaio inossidabile, leader nazionale nella produzione dei laminati magnetici, dei tondini per le centrali nucleari, del materiale rotabile per le Ferrovie dello Stato, della ghisa in pani e sferoidale, acquis\u00ec la certificazione dell'American Society of Mechanical Engineers' per la qualit\u00e0 dell'impiantistica e dei metodi produttivi. Nel 1987 gli stabilimenti di Trieste furono separati dal gruppo e la Terni, con la nuova denominazione di Terni Acciai Speciali SpA (TAS), form\u00f2 un unico complesso con la IAI e la Terninoss, di cui rilev\u00f2 la met\u00e0 posseduta della United States Steel.\nAlla fine del 1988, con la liquidazione della Finsider, la TAS entr\u00f2 a far parte dell'Ilva, come principale stabilimento per la produzione dei laminati piani speciali. In questo contesto, nel 1989 inizi\u00f2 la produzione di acciaio al titanio, tramite un'apposita societ\u00e0, la Titania, che ben presto raggiunse dimensioni apprezzabili, risultando il terzo produttore mondiale di questo tipo di acciaio.\nFra il 1990 e il 1993 presero corpo altre iniziative: la \"Societ\u00e0 delle Fucine,\" interessata alla produzione di componenti in acciaio ad alto valore tecnologico per vari settori dell'industria, il Tubificio di Terni, la Titania per la produzione di acciaio al titanio e il CS Inox, di assoluto valore europeo per la produzione e la commercializzazione dell'inossidabile, tutte appartenenti alla galassia ThyssenKrupp.\nNel 1994 gli stabilimenti di Terni e Torino sono confluiti nella Acciai Speciali Terni (AST), che \u00e8 stata privatizzata con la cessione alla Kai Italia, in cui figuravano imprenditori italiani e la multinazionale tedesca ThyssenKrupp, che qualche anno pi\u00f9 tardi avr\u00e0 l'intera propriet\u00e0 dell'AST, con la denominazione di \"ThyssenKrupp Acciai Speciali Terni\".\nAlla fine degli anni novanta la produzione di acciaio ha raggiunto la media annua di poco meno di tonnellate, con un livello di utilizzo della capacit\u00e0 produttiva di circa il 100%.\nIl 31 gennaio 2012 Outokumpu acquista per 2,7 miliardi di euro Inoxum, la Divisione Acciai Inossidabili di ThyssenKrupp, di cui fa parte ThyssenKrupp Acciai Speciali Terni. Dal 1\u00ba gennaio 2013 la denominazione dell'azienda torna ad essere semplicemente AST.\nA seguito di tale operazione, i finlandesi di Outokumpu si ritroverebbero ad avere una posizione dominante sul mercato europeo dell'inox, motivo per cui l'Antitrust europeo ha subordinato il via libera all'acquisizione alla cessione delle attivit\u00e0 italiane di Inoxum (AST di Terni). Il 12 febbraio 2014, la Commissione europea ufficializza il ri-acquisto dell'AST e VDM da parte di ThyssenKrupp.\nLo stesso giorno viene ufficializzato il trasferimento della Linea5 da Torino a Terni.\nIl 10 marzo 2014, le acciaierie hanno festeggiato i 130 anni di attivit\u00e0. Per l'occasione il Presidente del Senato Pietro Grasso ha visitato ufficialmente gli stabilimenti, mentre il 20 marzo Papa Francesco ha ricevuto nell'Aula Paolo VI della Santa Sede, ternani per un'udienza speciale per l'anniversario delle acciaierie.\nNell'assemblea di luglio del 2014, l'AD di AST Marco Pucci rassegna le dimissioni dopo 28 anni di servizio, lasciando il ruolo a Lucia Morselli, gi\u00e0 AD della Berco.\nIl 10 marzo 2016 Lucia Morselli ha notificato alla capogruppo ThyssenKrupp che non prolungher\u00e0 il suo contratto come amministratore delegato di AST che termina il 31 marzo 2016. Dal 1\u00ba aprile 2016, Massimiliano Burelli, in passato Managing Director dell'azienda produttrice di alluminio Constellium SingenGmbH e Constellium Deutschland GmbH in Germania, ha assunto l'incarico di amministratore delegato di AST.\nIl 2016 \u00e8 stato l'anno in cui Acciai Speciali Terni \u00e8 tornata in utile dopo 8 esercizi di rosso. Un bilancio che si \u00e8 chiuso con un fatturato di 1,49 miliardi e con un utile di 3,3 milioni. Le spedizioni sono state di tonnellate con un liquido di tonnellate.\nNel 2021 \u00e8 stata venduta al gruppo Arvedi.\nIl gruppo.\nIl core business di Acciai Speciali Terni \u00e8 nei prodotti laminati piani inossidabili. Ast inoltre produce tubi saldati e fucinati di grandi dimensioni con le divisioni Tubificio e Fucine e nella distribuzione capillare dei nastri inossidabili attraverso la societ\u00e0 controllata Terninox.\nConsiglio d'amministrazione.\nIl CdA \u00e8 cos\u00ec composto:\nIncidente di Torino.\nNella notte fra il 5 e il 6 dicembre 2007 otto operai dello stabilimento di Torino furono investiti da un getto di olio bollente in pressione che prese fuoco. Sette morirono nel giro di un mese, mentre un altro operaio sub\u00ec ferite non gravi. Critiche all'azienda furono sollevate da pi\u00f9 parti, sia perch\u00e9 alcuni degli operai coinvolti nell'incidente stavano lavorando da 12 ore, avendo quindi accumulato 4 ore di straordinario, sia perch\u00e9 secondo le testimonianze di alcuni operai i sistemi di sicurezza non funzionarono (estintori scarichi, idranti inefficienti, mancanza di personale specializzato). L'azienda ha smentito che all'origine dell'incendio vi fosse una violazione delle norme di sicurezza.\nSecondo quanto riportato dal quotidiano La Stampa, nell'ambito dell'inchiesta seguita all'incidente, la Guardia di Finanza avrebbe sequestrato all'amministratore delegato Herald Espenhahn un documento dove si afferma che Antonio Boccuzzi, l'unico testimone sopravvissuto, \u00abva fermato con azioni legali\u00bb, in quanto sostiene in televisione accuse pesanti contro l'azienda. Il documento attribuisce la colpa dell'incendio ai sette operai, che si erano distratti. A carico dell'amministratore delegato i pubblici ministeri formularono l'ipotesi di reato di omicidio volontario con dolo eventuale e incendio doloso (dolo eventuale), mentre altri cinque dirigenti furono accusati di omicidio colposo ed incendio colposo (con l'aggravante della previsione dell'evento); fu contestata l'omissione dolosa dei sistemi di prevenzione antincendio ed antinfortunistici. Fu rinviata a giudizio anche l'azienda come persona giuridica.\nIl 1\u00ba luglio 2008 i familiari delle sette vittime accettarono l'accordo con l'azienda in merito al risarcimento del danno per una somma complessiva pari a euro. In seguito all'accordo i familiari rinunciarono al diritto di costituirsi parte civile nel processo ai dirigenti.\nIl 15 aprile 2011 la Corte d'assise di Torino, sezione seconda, ha confermato i capi d'imputazione a carico di Herald Espenhahn, amministratore delegato della societ\u00e0 \"THYSSENKRUPP Acciai Speciali Terni s.p.a.\", condannandolo a 16 anni e 6 mesi di reclusione. Altri cinque manager dell'azienda (Marco Pucci, Gerald Priegnitz, Daniele Moroni, Raffaele Salerno e Cosimo Cafueri) sono stati condannati a pene che vanno da 13 anni e 6 mesi a 10 anni e 10 mesi.\nIl 28 febbraio 2013 la Corte d'assise d'appello modifica il giudizio di primo grado, non riconoscendo l'omicidio volontario, ma l'omicidio colposo, riducendo anche le pene ai manager dell'azienda: 10 anni a Herald Espenhahn, 7 anni per Gerald Priegnitz e Marco Pucci, 8 anni per Raffaele Salerno e Cosimo Cafueri, 9 per Daniele Moroni.\nNella notte del 24 aprile 2014 la Suprema Corte di Cassazione ha confermato le colpe dei sei imputati e dell'azienda, ma ha ordinato un nuovo processo d'appello per ridefinire le pene. Queste non potranno aumentare rispetto a quelle definite nel 2013.\nLa Corte d'Appello di Torino ha cos\u00ec ridefinito le pene il 29 maggio 2015: 9 anni ed 8 mesi a Espennahn, 7 anni e 6 mesi a Moroni, 7 anni e 2 mesi a Salerno, 6 anni e 8 mesi a Cafueri, 6 anni e 3 mesi a Pucci e Priegnitz.\nIl 13 maggio 2016 la Cassazione ha confermato tutte le condanne ridefinite in Appello, non accogliendo le richieste del sostituto Procuratore Generale, Paola Filippi, la quale aveva chiesto di annullare la sentenza del 9 maggio 2015 per rimandare il procedimento in corte d'assise.\nArchivio.\nIl complesso archivistico dell'azienda di Terni \u00e8 stato dichiarato di notevole interesse storico il 20 novembre 1984 dalla Soprintendenza archivistica per l'Umbria; un nuovo provvedimento \u00e8 stato emesso in data 7 ottobre 2008.\nL'archivio \u00e8 collocato presso i locali di un padiglione indipendente, all'interno del complesso aziendale di viale Benedetto Brin a Terni, appositamente predisposti e ristrutturati. I locali ospitano anche parte dell'archivio fotografico, parzialmente riordinato, costituito da almeno unit\u00e0 tra fotografie, negativi su lastre di vetro e su pellicola, diapositive.\nIl fondo \u00e8 costituito complessivamente da unit\u00e0 del periodo 1881-1973. In alcune serie, in particolare dove sono presenti dei registri, la datazione arriva fino al 1992.\nVi \u00e8 inoltre la presenza di documenti precedenti la costituzione della Societ\u00e0, avvenuta nel 1884."}
{"id": "1299966", "revid": "326822", "url": "https://it.wikipedia.org/wiki?curid=1299966", "title": "HunterXHunter", "text": ""}
{"id": "1299967", "revid": "339392", "url": "https://it.wikipedia.org/wiki?curid=1299967", "title": "Quarto Hokage", "text": ""}
{"id": "1299976", "revid": "56620", "url": "https://it.wikipedia.org/wiki?curid=1299976", "title": "Storia ecclesiastica (Filostorgio)", "text": ""}
{"id": "1299977", "revid": "1543377", "url": "https://it.wikipedia.org/wiki?curid=1299977", "title": "Nikolinci", "text": "Nikolinci (Serbo: \u041d\u0438\u043a\u043e\u043b\u0438\u043d\u0446\u0438, Rumeno: Nicolin\u0163, Ungherese: Temesmikl\u00f3s) \u00e8 un villaggio della Serbia situato nella municipalit\u00e0 di Alibunar, nel distretto del Banato Meridionale, nella provincia autonoma di Voivodina.\nPopolazione.\nIl villaggio \u00e8 popolato prevalentemente da Rumeni e conta 1.240 abitanti (\"censimento del 2002\")."}
{"id": "1299980", "revid": "339392", "url": "https://it.wikipedia.org/wiki?curid=1299980", "title": "Fronte di Liberazione Naziunale di a Corsica", "text": ""}
{"id": "1299983", "revid": "287204", "url": "https://it.wikipedia.org/wiki?curid=1299983", "title": "Federazione esploratori italiani", "text": "La Federazione esploratori italiani (FEI), era l'organizzazione federale italiana che univa le due associazioni scout italiane riconosciute dall'Organizzazione mondiale del movimento scout, ossia l'Associazione scouts cattolici italiani (ASCI) ed il Corpo nazionale giovani esploratori italiani (CNGEI), rappresentandole a tutti i livelli internazionali. Fondata nel 1944, nel 1986 si fuse con la Federazione italiana guide esploratrici (FIGE) nella Federazione italiana dello scautismo (FIS).\nRagione di esistenza.\nL'Organizzazione mondiale del movimento scout (OMMS) ha sempre avuto la regola di riconoscere una sola organizzazione scout in ogni nazione. Qualora in una nazione siano presenti pi\u00f9 associazioni, l'organizzazione nazionale riconosciuta deve essere una federazione cui aderiscono tutte le suddette associazioni.\nLa presenza di pi\u00f9 associazioni \u00e8 consentita solo per motivi linguistici o confessionali. In quest'ultimo caso, almeno una delle associazioni deve essere aperta a tutti i ragazzi indipendentemente dalla loro religione.\nNel caso dell'Italia, la presenza di pi\u00f9 associazioni nella FEI era giustificata dal fatto che l'ASCI aveva una proposta di tipo confessionale (cattolica), mentre il CNGEI aveva (ed ha) una proposta aperta a tutte le religioni.\nStoria.\nNel 1944, dopo la caduta del fascismo che aveva costretto lo scautismo in clandestinit\u00e0, le varie associazioni scout ripresero le loro attivit\u00e0. Si pose dunque il problema di riallacciare i rapporti con gli organismi mondiali, ufficialmente interrotti nel 1928. Poich\u00e9 nel frattempo il cosiddetto Ufficio internazionale si era trasformato in Organizzazione mondiale del movimento scout, con la regola di una sola organizzazione per nazione, inizialmente si pens\u00f2 ad una fusione fra CNGEI ed ASCI, idea presto accantonata in favore di una federazione. L'atto costitutivo fu firmato il 21 novembre 1944. La federazione fu riconosciuta dall'OMMS il 19 dicembre dello stesso anno.\nQuesto consent\u00ec la ripresa dei contatti internazionali. Le associazioni estere si prodigarono di aiuti (ad esempio i Boy Scouts of America finanziarono per due anni, fra il 1949 ed il 1951, un segretario a tempo pieno per la FEI). Vi fu una lunga visita di J.S. Wilson in Italia, e nel 1947 la federazione partecip\u00f2 al Jamboree di Moisson con un contingente di oltre 400 ragazzi, rientrando definitivamente nella fraternit\u00e0 mondiale.\nIl 4 maggio 1974 l'ASCI si fonde con l'Associazione guide italiane (AGI). Nasce cos\u00ec l'Associazione guide e scouts cattolici italiani (AGESCI), che prende il posto dell'ASCI nella FEI. Il 30 ottobre 1976 il CNGEI si fonde con l'Unione nazionale giovani esploratrici italiane, e la nuova entit\u00e0 prende il nome di Corpo nazionale giovani esploratori ed esploratrici italiani. La FEI si trov\u00f2 dunque ad avere la stessa composizione della Federazione italiana guide esploratrici (FIGE). Nel 1978 cambi\u00f2 nome, divenendo Federazione italiana dello scautismo (FIS), e modific\u00f2 radicalmente lo statuto, per rendere possibile una fusione con la FIGE, poi avvenuta nel 1986."}
{"id": "1299989", "revid": "256896", "url": "https://it.wikipedia.org/wiki?curid=1299989", "title": "Federazione Italiana Guide ed Esploratrici", "text": ""}
{"id": "1299994", "revid": "767487", "url": "https://it.wikipedia.org/wiki?curid=1299994", "title": "Moderato cantabile (film)", "text": "Moderato cantabile \u00e8 un film del 1960 diretto da Peter Brook, tratto dall'omonimo romanzo di Marguerite Duras.\nFu presentato in concorso al 13\u00ba Festival di Cannes, dove Jeanne Moreau vinse il premio per la miglior interpretazione femminile.\nTrama.\nAnna Desbar\u00e8des \u00e8 una giovane donna, sposata con un ricco imprenditore, che vive un'esistenza monotona nella cittadina di Blaye, piccolo comune francese. Dopo essere stata testimone indiretta di un omicidio avvenuto in un bar ella vi ritorna il giorno successivo dove fa la conoscenza di Chauvin, il quale la informa in modo pi\u00f9 dettagliato sulle modalit\u00e0 del delitto, e questo induce Anna, a causa di un equilibrio mentale instabile, a pensare che questi intenda ucciderla."}
{"id": "1299999", "revid": "57342", "url": "https://it.wikipedia.org/wiki?curid=1299999", "title": "Luigi Grillo", "text": "Biografia.\nStudi e inizi.\nDiplomatosi ragioniere, ha lavorato presso la Cassa di Risparmio della Spezia e si \u00e8 laureato in Economia e Commercio presso l'Universit\u00e0 di Pisa. Ha lasciato la carriera bancaria in conseguenza della nomina ad Assessore Regionale e successivamente a Parlamentare nazionale.\nCarriera politica.\nLa sua attivit\u00e0 politica risale da lontano. Nel 1972, all'et\u00e0 di 29 anni, viene eletto per la Democrazia Cristiana Consigliere Comunale nella citt\u00e0 della Spezia diventando presto il capo dell'opposizione.\nNel 1980 viene eletto Consigliere Regionale sempre per la DC, gli viene assegnato dopo poco tempo il compito di presiedere la commissione regionale d'inchiesta sulla loggia P2, dopo di che viene nominato Assessore Regionale (detto anche il super assessore) per le importanti deleghe avute contemporaneamente al Bilancio al Personale al Informatizzazione e all'Amministrazione, ruolo che ricopre sino alla nomina del 1987 a Deputato nazionale, successivamente Senatore della Repubblica con gli incarichi sopra riportati. Nel 1994 \u00e8 eletto al Senato con Partito Popolare di Mino Martinazzoli. L'astensione di tre senatori fu determinante per il voto di fiducia al primo governo Berlusconi. Al termine delle elezioni tenutesi in quell'anno, al Senato, il centro-destra ottenne 156 seggi contro i 159 delle opposizioni. Il primo governo Berlusconi ottenne la fiducia con 159 voti a favore e 153 contrari, uno pi\u00f9 del necessario, grazie al \u201cS\u00ec\u201d dei Senatori a Vita Gianni Agnelli, Francesco Cossiga e Giovanni Leone e all'uscita dall'aula, al momento del voto, di Vittorio Cecchi Gori, Tommaso Zanoletti, Stefano Cusumano e Luigi Grillo, che abbassarono il quorum a 158 voti.\nAderisce a Forza Italia nel 1994, divenendo membro del comitato di presidenza e sottosegretario alla Presidenza del Consiglio.\nContributi legislativi.\nI suoi contributi legislativi ricoprono gli ambiti della finanza dove ha seguito in primo piano la riforma del sistema bancario e finanziario nazionale (legge n\u00b0218 del 1990 - cosiddetta \"Legge Amato\" - e le successive integrazioni).\nCome Questore del Senato, insieme con l'allora senatore diessino Giovanni Lorenzo Forcieri (questore anch'esso), ha riformato il sistema del vitalizio (pensione) dei senatori allungandone i tempi per ottenerlo (da un giorno di presenza al Senato a 3 anni attuali, la possibilit\u00e0 di ottenerlo solo dopo i 60 anni e la cifra sar\u00e0 in proporzione agli anni ottenuti di carica Parlamentare togliendo la precedente regola della equivalenza alla totalit\u00e0 delle indennit\u00e0 percepite).\nIl ruolo da Presidente dell'8\u00b0 commissione lo ha visto responsabile della stesura della cosiddetta \"Legge Obiettivo\" che si prefissava ed ha ottenuto il rilancio delle opere pubbliche in Italia, della legge di riforma della nautica da diporto incrementando il fatturato del settore del 60% su base nazionale e i relativi aumenti di assunzione di personale, la riforma del trasporto merci su gomma, ferro e nave, la bozza non approvata, per limite di tempo in fine di legislatura, della Riforma dei Porti (legge tuttora molto aspettata dagli operatori del settore portuale), la legge di Riforma del Project Financing che permette di costruire opere pubbliche piccole e grandi con il contributo dei privati qualora lo Stato o Enti locali non potessero effettuarle da soli per le ingenti spese sostenute, (riforma che ha permesso la costruzione di importanti opere di ogni livello piccole e grandi nazionali e locali).\nNel 2006 \u00e8 stato relatore del Codice degli Appalti Pubblici, la cui approvazione ha consentito di razionalizzare e semplificare le norme esistenti attraverso la soppressione di ben 56 leggi in vigore.\nSi \u00e8 inoltre battuto per il rilancio del sistema di trasporti su ogni mezzo con particolare attenzione al sistema ferroviario ad alta velocit\u00e0, consapevole della sua necessaria e irrinviabile attuazione, puntando molto sul necessario tandem porti e sistemi di trasporto, una particolare attenzione al porto di Genova e il sistema di porti Liguri, La Spezia e Savona sullo sviluppo della viabilit\u00e0 autostradale (gronde di Genova) e dell'alta velocit\u00e0 particolarmente per il Terzo valico dei Giovi genovese e la Pontremolese spezzina.\nNel 2013 non \u00e8 stato ricandidato perch\u00e9 settantenne. Con la fine del PdL, aderisce al Nuovo Centrodestra di Angelino Alfano.\nVicende giudiziarie.\nNel 1995 Grillo \u00e8 stato iscritto nell'elenco degli indagati dalla Procura di Milano con l'accusa di truffa ai danni dello Stato per aver proposto ed inserito nella finanziaria 1993 un emendamento che stanziava 120 miliardi di lire a favore delle Ferrovie dello Stato per l'esecuzione dei fori piloti propedeutici alla realizzazione della Galleria di Valico, lunga 37\u00a0km, della linea ferroviaria veloce Genova-Milano. Trascorsi sette anni senza che venisse istruito il processo di 1\u00ba grado - a causa delle liti tra i tecnici nominati dalla Procura di Milano - il reato si estingue per prescrizione.\nNel 2006 \u00e8 stato indagato dalla Procura di Milano nell'ambito dell'inchiesta per la scalata della Banca Antonveneta con l'accusa di concorso morale in aggiotaggio. Nel 2011 viene condannato in primo grado dal Tribunale di Milano a 2 anni e 8 mesi assieme ad Antonio Fazio (Governatore della Banca d'Italia), Giovanni Consorte, Ivano Sacchetti e Giampiero Fiorani. Nel 2012 la Corte di Appello di Milano, modificando il giudizio del Tribunale, ha assolto Grillo con formula piena perch\u00e9 il fatto non sussiste.\nNel 2008 Grillo \u00e8 risultato intestatario di un conto corrente in una Banca di Vaduz (Liechtenstein) di 100.000,00 euro. All'Agenzia delle Entrate di Genova ha spiegato di aver trasferito questa somma nel Liechtenstein per completare il pagamento dell'Agriturismo Buranco (Monterosso al Mare) acquistato da un cittadino (K.W.) del Liechtenstein. Ha regolarizzato la sua posizione con il fisco pagando una sanzione del valore di 56.000,00 euro..\nIl giorno 8 maggio 2014 \u00e8 stato arrestato nell'ambito di un'inchiesta della Procura di Milano che vede al centro episodi di turbativa d'asta e di corruzione legati alle ASL milanesi, all'Expo 2015 e alla Societ\u00e0 SOGIN SPA. Nel Novembre 2014 ha patteggiato 2 anni e 8 mesi riconoscendo di aver partecipato ad una vicenda corruttiva nella quale ha avuto il ruolo di corruttore per aver protetto la carriera e il futuro professionale di tre dirigenti pubblici.\nNel gennaio 2015 \u00e8 indagato nell'inchiesta \"Aemilia\" contro la 'Ndrangheta.\nCon sentenza del Tribunale di Roma in data 15 febbraio 2019 \u00e8 stato assolto con formula piena \u201cperch\u00e9 il fatto non sussiste\u201c e la Procura della Repubblica non ha fatto ricorso avverso questa sentenza."}
{"id": "1300002", "revid": "38120", "url": "https://it.wikipedia.org/wiki?curid=1300002", "title": "Federazione italiana guide esploratrici", "text": "La Federazione italiana guide esploratrici (FIGE), era l'organizzazione federale italiana che univa le due associazioni di guide italiane riconosciute dall'Associazione mondiale guide ed esploratrici (AMGE), ossia l'Associazione guide italiane (AGI) e l'Unione nazionale giovani esploratrici italiane (UNGEI), rappresentandole a tutti i livelli internazionali. Fondata nel 1945, nel 1986 si fuse con la Federazione esploratori italiani (FEI) nella Federazione italiana dello scautismo (FIS).\nRagione di esistenza.\nL'Associazione mondiale guide ed esploratrici ha sempre avuto la regola di riconoscere una sola organizzazione di guide in ogni nazione. Qualora in una nazione siano presenti pi\u00f9 associazioni, l'organizzazione nazionale riconosciuta deve essere una federazione cui aderiscono tutte le suddette associazioni.\nLa presenza di pi\u00f9 associazioni \u00e8 consentita solo per motivi linguistici o confessionali. In quest'ultimo caso, almeno una delle associazioni deve essere aperta a tutte le ragazze indipendentemente dalla loro religione.\nNel caso dell'Italia, la presenza di pi\u00f9 associazioni nella FEI era giustificata dal fatto che l'AGI aveva una proposta di tipo confessionale (cattolica), mentre l'UNGEI aveva una proposta aperta a tutte le religioni.\nStoria.\nNel 1945, dopo la caduta del fascismo che aveva costretto lo scautismo in clandestinit\u00e0, l'UNGEI riprese le attivit\u00e0. Si pose dunque il problema di riallacciare i rapporti con gli organismi mondiali, ufficialmente interrotti nel 1927. Poich\u00e9 nel frattempo, il 28 dicembre 1943, era nata l'Associazione guide italiane, per la regola di una sola organizzazione per nazione fu necessario costituire una federazione.\nL'atto costitutivo fu firmato il 27 luglio 1945 alla presenza di Lady Olave Baden-Powell. La federazione fu immediatamente riconosciuta dall'AMGE.\nIl 4 maggio 1974 l'AGI si fonde con l'Associazione Scouts Cattolici Italiani (ASCI). Nasce cos\u00ec l'Associazione Guide e Scouts Cattolici Italiani (AGESCI), che prende il posto dell'AGI nella FIGE. Il 30 ottobre 1976 l'UNGEI si fonde con il Corpo Nazionale Giovani Esploratori Italiani, e la nuova entit\u00e0 prende il nome di Corpo Nazionale Giovani Esploratori ed Esploratrici Italiani. La FIGE si trov\u00f2 dunque ad avere la stessa composizione della Federazione esploratori italiani (FEI). Nel 1978 la FEI cambi\u00f2 nome, divenendo Federazione italiana dello scautismo (FIS), e modific\u00f2 radicalmente lo statuto, per rendere possibile una fusione con la FIGE, poi avvenuta nel 1986."}
{"id": "1300006", "revid": "256896", "url": "https://it.wikipedia.org/wiki?curid=1300006", "title": "FIGE", "text": ""}
{"id": "1300007", "revid": "256896", "url": "https://it.wikipedia.org/wiki?curid=1300007", "title": "UNGEI", "text": ""}
{"id": "1300008", "revid": "212348", "url": "https://it.wikipedia.org/wiki?curid=1300008", "title": "Nuoto ai Giochi della XXVIII Olimpiade - 400 metri misti femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento non \u00e8 stato migliorato nessun record.\nBatterie.\nSi sono svolte 4 batterie di qualificazione. Le prime 8 atlete si sono qualificate direttamente per la finale."}
{"id": "1300010", "revid": "110157", "url": "https://it.wikipedia.org/wiki?curid=1300010", "title": "Fates", "text": "Fates \u00e8 il primo album del giovane chitarrista canadese Erik Mongrain. Realizzato nel dicembre 2006, \"Fates\" contiene dieci canzoni, fra cui \"AirTap!\", \"PercussienFa\", \"I Am Not\", \"Fusions\" e \"La Derni\u00e8re Pluie\". L'album \u00e8 stato pubblicato dalla Prophase Music e prodotto da Serge Fiori.\nMongrain ha lavorato su questo album per oltre due anni, e ha reso disponibile sul suo sito le tracce. La registrazione su CD \u00e8 stata realizzata e distribuita a partire dal giugno 2007. La copertina, presentante un alfiere degli scacchi, \u00e8 stata disegnata da Yan Mongrain, fratello del chitarrista."}
{"id": "1300011", "revid": "110157", "url": "https://it.wikipedia.org/wiki?curid=1300011", "title": "Krousonas", "text": "Krousonas () \u00e8 un ex comune della Grecia nella periferia di Creta (unit\u00e0 periferica di Candia) con 4.059 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Malevizi."}
{"id": "1300012", "revid": "125767390", "url": "https://it.wikipedia.org/wiki?curid=1300012", "title": "Tuono blu (film)", "text": "Tuono blu (\"Blue Thunder\") \u00e8 un film thriller/d'azione del 1983 diretto da John Badham. Il film presenta un elicottero high-tech con lo stesso nome e vede come protagonisti Roy Scheider, Warren Oates, Candy Clark, Daniel Stern e Malcolm McDowell.\nTrama.\nFrank Murphy \u00e8 un agente di polizia a Los Angeles, dislocato alla sezione elicotteri; veterano del Vietnam (dove ha fatto un turno intero ed ha chiesto il congedo durante il secondo per una ferita), ha ogni tanto incubi su fatti accaduti durante la ferma, e si autocontrolla con l'orologio per sapere se il suo accorgersi dello scorrere del tempo \u00e8 affidabile; ha una storia altalenante con Kate, una madre single. Un giorno gli viene affiancato un novellino, Richard Lymangood, come osservatore; alla prima notte di lavoro, i due assistono dall'alto all'aggressione ed al ferimento di Diana McNeely, consigliere comunale (che morir\u00e0 poi in ospedale), da parte di due balordi che sembrano pi\u00f9 interessati ai suoi documenti che ai soldi; il tutto viene osservato da un uomo su una macchina che si allontana quando la donna cade per la ferita; la cosa sembra sospetta a Murphy ma il loro superiore, il capitano Braddock, \u00e8 pi\u00f9 interessato al fatto che hanno sconfinato dalla loro zona attirando le proteste degli abitanti (il tutto per vedere attraverso una finestra una donna che ha l'abitudine di fare ginnastica in casa propria completamente nuda). Murphy decide comunque di andare a vedere di persona, nonostante Braddock lo sospenda.\nControllando il posto trova alcuni fogli sfuggiti agli aggressori, ma prima che possa capirci qualcosa, Braddock lo chiama al cercapersone; gli \u00e8 stato affidato un incarico speciale, con Braddock come osservatore; i due si recano in una base militare con due funzionari governativi, Fletcher e Heismann, per assistere ad una dimostrazione di un nuovo elicottero, \"Tuono Blu\". In vista delle Olimpiadi del 1984, le alte sfere vogliono cautelarsi utilizzando sofisticati apparati di sorveglianza a bordo di elicotteri; il Tuono Blu \u00e8 in grado di spiare le persone ed ottenere informazioni in tempo reale grazie al computer di bordo; in pi\u00f9, \u00e8 armato con una mitragliera a sei canne rotanti con una cadenza di fuoco di 4.000 colpi al minuto. La cosa gi\u00e0 preoccupa Murphy, poich\u00e9 gli elicotteri della polizia non possono essere armati per regolamento. A sua insaputa, tra il pubblico c'\u00e8 l'uomo che era presente all'aggressione della consigliera McNeely.\nLa parte peggiore \u00e8 che, nonostante il sindaco abbia voluto un pilota civile per tenere la faccenda il pi\u00f9 possibile legata alle istituzioni locali, c'\u00e8 anche il collaudatore militare, ovvero il colonnello Cochrane, ex commilitone di Murphy; i rapporti tra i due sono ancora tesi ad anni di distanza; Cochrane cerc\u00f2 di far processare Murphy per qualcosa accaduto durante un'azione, e questi la scamp\u00f2 solo perch\u00e9 in quella circostanza rimase ferito.\nLa mattina successiva, mentre Lymangood si fa spiegare dai tecnici il funzionamento dei sistemi di bordo, Murphy d\u00e0 al collega ed amico Montoya il foglio perso dalla McNeely, per farlo tradurre (il documento \u00e8 in spagnolo); prima che Murphy e Lymangood salgano sul loro Ranger, Cochrane rompe un morsetto e allenta un bullone che trasmettono il movimento al rotore di coda, poi sfida i due a fare qualche acrobazia seguendo lui che pilota Tuono Blu; ad un certo punto le vibrazioni fanno uscire completamente il bullone. Privo della spinta posteriore (necessaria per stabilizzare gli elicotteri), l'elicottero dei due gira in senso opposto al movimento del rotore principale e comincia a cadere; ma l'esperienza di Murphy riesce a limitare i danni e, pi\u00f9 di tutto, ad far s\u00ec che egli e Lymangood ne escano illesi. Cochrane non pu\u00f2 far altro che provocare Murphy, il quale gli intima di stare attento; la cosa arriva a Braddock, che redarguisce Murphy, avvertendolo per\u00f2 che i funzionari federali vogliono farlo fuori dal progetto.\nQualche giorno dopo, mentre accompagna Kate ed il figlio al lunapark, Murphy si incontra discretamente con Montoya; il collega lo informa che secondo il documento, degli estranei stanno provocando guai nel quartiere messicano; il documento contiene anche una parola non spagnola, \"THOR\".\nAlla prima notte di volo, Murphy e Lymangood scoprono via via le potenzialit\u00e0 dell'elicottero, e Murphy \u00e8 sempre pi\u00f9 perplesso e preoccupato; tramite i computer, Lymangood accede ai dossier su se stesso e sul collega; a questo punto Murphy gli chiede di indagare su Cochrane, e trova nel suo dossier un collegamento con un certo progetto THOR; si tratta del \"Tactical Helicopter Offensive Response\", un progetto militare ultrasegreto. Intanto i due hanno seguito dall'alto Cochrane e Fletcher in un edificio federale, origliando la conversazione con altri funzionari del governo tramite gli apparecchi di Tuono Blu; il tutto \u00e8 registrato sulla memoria di bordo. Diana McNeely stava per rivelare il legame tra i pezzi grossi presenti, la costruzione del Tuono Blu e la repressione dei tumulti nel quartiere messicano, ormai prossimi a scoppiare; i due aggressori erano stati pagati per sottrarle i documenti comprovanti il complotto, ma la reazione della donna aveva messo paura ai balordi, che l'avevano colpita a morte. Ma intenti a fissare lo schermo, i due non si accorgono che Cochrane guarda proprio nella loro direzione; tornati di corsa alla base, Lymangood trafuga il nastro e Murphy si reca da Braddock, il quale lo sospende nuovamente per aver disobbedito ancora; essendo Heissman presente, Murphy non pu\u00f2 parlare liberamente.\nPi\u00f9 tardi, Lymangood viene assalito da tre uomini a casa sua, immobilizzato e picchiato per fargli confessare dove ha messo il nastro; l'agente riesce a scappare, ma viene travolto dall'uomo misterioso. Murphy passa in seguito sul luogo e vede il corpo portato via; sentendo via radio che lo stanno cercando per interrogarlo, si ferma ad un telefono per controllare i messaggi nella sua segreteria e ascolta le istruzioni di Lymangood, che ha registrato un messaggio a bordo di Tuono Blu.\nLa mattina dopo, Cochrane, Fletcher e Heissman stanno valutando le opzioni; i nastri di Tuono Blu si possono cancellare anche a distanza, ma Lymangood aveva cambiato il codice necessario. Nel frattempo Murphy entra nella cabina di Tuono Blu e scopre il nascondiglio del nastro, poi ruba l'elicottero e scappa; in volo, chiama Kate e la manda a prelevare il nastro per conto suo, dopodich\u00e9 dovr\u00e0 portarlo alla rete tv KBLA; con una seconda chiamata cerca alla sede della tv i due giornalisti che si erano occupati del servizio sulla McNeely: Mario Machado e Alf Hewitt; essendo ambedue assenti, lascia un messaggio dicendo che mander\u00e0 un pacchetto.\nDalla centrale, i tre cospiratori rintracciano i destinatari delle chiamate e provvedono; Fletcher va personalmente alla KBLA. Intanto Braddock fa alzare in volo due elicotteri con squadre SWAT dotate di armi pesanti, che inseguono Murphy; Tuono Blu resiste al fuoco e comincia un breve duello aereo, sbarazzandosi degli inseguitori. Kate ha intanto trovato il nastro ma viene inseguita dalle pattuglie, e Murphy interviene bucando un'autopattuglia con la mitragliera. Il sindaco, nonostante il parere contrario del capitano Braddock, d\u00e0 il via libera al piano di Cochrane, che ha chiesto ai militari l'invio di due caccia F-16, armati di missili a ricerca di calore.\nAlla KBLA, Fletcher si spaccia per collaboratore di Mario Machado, ma Kate non si fida; arriva Alf Hewitt e scopre Fletcher, il quale tenta di ottenere il nastro con le maniere forti, ma viene colpito da una guardia; visionato il nastro, Hewitt avverte i suoi collaboratori e manda a dire a Machado di non esagerare con la versione del matto volante, rilasciata dalle autorit\u00e0 per coprirsi le spalle.\nMurphy ha intanto i suoi problemi per seminare i missili degli F-16, dovendo prendere tempo e dare modo di evacuare le aree in cui si nasconde: il primo distrugge una rosticceria cinese il cui comignolo mascherava col suo calore la traccia di Tuono Blu; il secondo devasta la parte superiore di un grattacielo; a questo punto, Murphy affronta i caccia in campo aperto e ne abbatte uno; l'altro si ritira.\nIl sindaco decide di fermare l'operazione, ma Cochrane ha mandato a prendere un elicottero Cayuse, armato con due mitragliatrici pesanti; mentre Murphy osserva il pilota dell'F-16 abbattuto atterrare sano e salvo, Cochrane lo affianca di soppiatto e fa fuoco; la blindatura di Tuono Blu questa volta cede; Murphy viene ferito ad una gamba, la mitragliera orientabile viene danneggiata e il perno di rotazione si blocca, il carburante comincia ad uscire da un buco; scappando, Murphy ha un \"flashback\" del Vietnam, quando Cochrane butt\u00f2 gi\u00f9 dal loro elicottero un vietnamita senza apparente ragione. I due rivali ingaggiano uno spettacolare duello nel cielo di Los Angeles, dando fondo a tutta la loro esperienza di volo; alla fine, non riuscendo a scollarsi Cochrane da dietro, Murphy tenta il \"Giro della Morte\", una manovra aerodinamicamente impossibile che consiste nel fare una rotazione dal basso verso l'alto di 360 gradi; Cochrane, incredulo, lo segue, ma la velocit\u00e0 di Tuono Blu ha la meglio e Murphy, gi\u00e0 orizzontale, coglie il suo avversario in verticale e lo colpisce con facilit\u00e0 (prima del volo con il Ranger, Cochrane aveva deriso Murphy dandogli del bugiardo davanti a Lymangood per aver dichiarato di averlo gi\u00e0 fatto in precedenza).\nResta solo Tuono Blu a cui provvedere, e Murphy atterra sulle rotaie proprio mentre sta sopraggiungendo un treno, che travolge e distrugge l'elicottero. Murphy, uscito dal velivolo pochi attimi prima, si allontana zoppicando, mentre la voce di Mario Machado al tg conclude la storia: ufficialmente Murphy \u00e8 atterrato per esaurimento del carburante, finendo sulle rotaie per caso; col nastro arrivato alla KBLA, il sindaco riapre le indagini sulla morte di Diana McNeely, collegandola con quella di Lymangood; diversi funzionari governativi, sia locali che federali, verranno arrestati o fermati per interrogatorio.\nProduzione.\nI co-sceneggiatori Dan O'Bannon e Don Jakoby iniziarono a sviluppare la trama mentre vivevano insieme in un appartamento di Hollywood alla fine degli anni '70, dove gli elicotteri della polizia a bassa quota li svegliavano regolarmente. La loro sceneggiatura originale era pi\u00f9 politica, attaccando il concetto di uno stato di polizia che controlla la popolazione attraverso la sorveglianza ad alta tecnologia e gli armamenti pesanti. Hanno cercato e ricevuto un ampio aiuto per la sceneggiatura dal capitano Bob Woods, allora capo della divisione di supporto aereo della polizia di Los Angeles. La prima bozza della sceneggiatura di \"Tuono blu\" \u00e8 stata scritta nel 1979 e presentava Frank Murphy come un personaggio principale pi\u00f9 pazzo con problemi psicologici pi\u00f9 profondi, che and\u00f2 su tutte le furie e distrusse gran parte di Los Angeles prima di cadere finalmente negli F-16.\nGirato in esterni a Los Angeles a partire dagli ultimi mesi del 1981, \"Tuono blu\" \u00e8 stato uno degli ultimi film di Warren Oates prima della sua morte il 3 aprile 1982, avvenuta durante la post-produzione, e il film \u00e8 a lui dedicato. Ha realizzato un film e un episodio TV prima e dopo le riprese nel periodo 1981-1982 che sono stati rilasciati dopo \"Tuono blu\".\nSebbene il film sia stato girato a Los Angeles e siano menzionati quartieri della vita reale, il LAPD non ha consentito che venissero fatti riferimenti ad essi. Quindi, le forze di polizia sono conosciute come la pi\u00f9 generica \"Polizia metropolitana\" e Frank Murphy fa parte della immaginaria \"Divisione ASTRO\", piuttosto che della vera \"Divisione di supporto aereo\". Tuttavia, gli incarichi di supporto aereo sono spesso noti come ASTRO o \"Supporto aereo alle operazioni regolari\".\nLAPD Hooper Heliport della polizia di Los Angeles \u00e8 servito come base per l'unit\u00e0 di polizia immaginaria mentre la costruzione dell'eliporto era ancora in fase di completamento. La scena del drive-in in cui la ragazza di Frank, Kate, recupera il nastro, \u00e8 stata girata al Pickwick Theatre di Burbank, in California; il teatro da allora \u00e8 stato demolito e sostituito da un supermercato Pavilions.\nMalcolm McDowell, che interpretava l'antagonista FE Cochrane, aveva un'intensa paura di volare e nemmeno la sua allora moglie Mary Steenburgen riusc\u00ec a convincerlo a superare la sua fobia. In un'intervista per \"Starlog\" nel 1983, Badham ha ricordato: \"Era terrorizzato. Era solito uscire e vomitare dopo un volo\". Le smorfie e il disagio di McDowell possono essere visti durante la battaglia culminante tra Murphy e Cochrane nel film. Steenburgen ha commentato in seguito ai registi: \"Non so come l'hai portato lass\u00f9, non riesco nemmeno a metterlo su un 747!\"\nElicottero Tuono blu.\nIl designer Mickey Michaels ha creato gli elicotteri usati nel film dopo aver esaminato e rifiutato vari progetti esistenti. Gli elicotteri utilizzati per \"Tuono blu\" erano A\u00e9rospatiale SA-341G Gazelle di costruzione francese modificati con parti imbullonate e tettoie in stile Apache. Per le riprese del film sono stati utilizzati due elicotteri Gazelle modificati, un elicottero Hughes 500 e due modelli di caccia F-16 radiocomandati. Gli elicotteri sono stati acquistati da A\u00e9rospatiale dalla Columbia Pictures per $ 190.000 ciascuno e sono stati trasportati in aereo a Cinema Air a Carlsbad, in California, dove sono stati pesantemente modificati per il film. Queste modifiche hanno reso gli elicotteri cos\u00ec pesanti che \u00e8 stato necessario utilizzare vari trucchi per farlo sembrare veloce e agile nel film. Ad esempio, la manovra di loop a 360\u00b0 che Murphy esegue alla fine del film, che coglie Cochrane cos\u00ec completamente di sorpresa da essere facilmente abbattuto dagli spari di Murphy e ucciso, \u00e8 stata eseguita da un modello radiocomandato.\nAccoglienza.\nBotteghino.\n\"Tuono blu\" \u00e8 uscito il 13 maggio 1983. \u00c8 stato il film numero 1 in classifica negli Stati Uniti nel weekend di apertura, incassando $ 8.258.149 in 1.539 sale, superando il precedente numero 1 \"Flashdance\". Il film \u00e8 stato classificato n. 2 nel secondo e terzo fine settimana. Complessivamente, negli Stati Uniti, ci sono voluti $ 42.313.354 per i suoi 66 giorni di rilascio. \"Tuono blu\" \u00e8 stato rilasciato nella Germania occidentale il 5 febbraio 1983, prima della sua uscita negli Stati Uniti, essendo stato rilasciato in tutto il mondo tra giugno e settembre 1983. La sua uscita nel Regno Unito \u00e8 stata il 25 agosto 1983. \u00c8 stato rilasciato nella Germania dell'Est e nella Corea del Sud nel 1984. Il suo totale degli incassi al botteghino internazionale non sono dichiarati. Il film ha incassato 21,9 milioni di dollari in noleggi video negli Stati Uniti.\nCritica.\nSu Rotten Tomatoes il film ha un indice di gradimento del 78% basato su 23 recensioni. Su Metacritic ha un punteggio del 66% sulla base delle recensioni di 11 critici, indicando \"recensioni generalmente favorevoli\".\n\"Variety\" lo ha definito \"un cartone animato live-action da brivido, assolutamente non plausibile ma non per questo meno divertente\". Rita Kempley del \"Washington Post\" ha scritto: \"\"Tuono blu\" aleggia solo da questo lato della spazzatura e dall'altro lato della credibilit\u00e0, ma spinge un pubblico volenteroso nel paradiso dell'adrenalina\". Vincent Canby del \"New York Times\" ha scritto: \"Le sequenze d'azione sono ci\u00f2 di cui tratta il film, e sono straordinariamente ben fatte, inclusa una sparatoria culminante, in gran parte senza sangue, tra elicotteri e caccia a reazione su Los Angeles\".\nCJ Henderson ha recensito \"Tuono blu\" in \"The Space Gamer\" n. 63. Henderson ha commentato che \"\"Tuono blu\" \u00e8 il film d'azione imperdibile di quest'anno. Guardalo\".\nChristopher John ha recensito il film su \"Ares Magazine\" n. 14 e ha commentato che \"Per coloro che vogliono un film pieno di azione e stimolante, \"Tuono blu\" \u00e8 una scommessa sicura. Fai attenzione, George, i Jedi hanno concorrenza\".\nAltri media.\nDopo il successo del film venne prodotta la serie televisiva \"Tuono blu\", che dur\u00f2 solo per una stagione nel 1984; ambientazione e protagonisti furono modificati.\nRemake.\nNel 2015 la Columbia Pictures/Sony ha annunciato la produzione di un remake del film. Al posto dell'elicottero, al centro della storia ci sar\u00e0 un drone. Al 2021 il film non \u00e8 stato ancora realizzato."}
{"id": "1300015", "revid": "109931235", "url": "https://it.wikipedia.org/wiki?curid=1300015", "title": "Mus musculus chinensis", "text": "Il topo ballerino (Mus musculus chinensis) \u00e8 una sottospecie del topo comune (\"Mus musculus\") risultata dalla selezione artificiale, a opera dell'uomo, di topi caratterizzati da una mutazione genetica dannosa per l'orecchio che comporta un udito ridotto e periodiche perdite di equilibrio. A quest'ultimo difetto si deve il loro caratteristico comportamento, ovvero l'abitudine di questi topi a eseguire di quando in quando una sorta di \"danza\" girando su s\u00e9 stessi. I topi ballerini sono esclusivamente animali domestici e non sopravvivono in natura.\nMorfologia.\nIl corpo varia tra i 6 e i 12 cm senza coda. La coda invece pu\u00f2 essere lunga fino a 10 cm.\nLa testa \u00e8 lunga e piccola e presentano occhi tondi e neri (rossi se bianchi albini).\nIl mantello \u00e8 generalmente bianco con macchie nere ed il peso varia tra i 15 e 35 grammi. La durata della vita si aggira attorno ai 3 anni.\nGli incisivi sono a crescita continua. Per riconoscere il sesso, nei maschi \u00e8 presente una lunga distanza tra l'organo genitale e l'ano, mentre nelle femmine \u00e8 molto ravvicinata.\nComportamento.\nSocievole, buono, vivace e prevalentemente notturno. Vive bene in gruppo dove pu\u00f2 essere presente una gerarchia con un capobranco. \u00c8 bene per\u00f2 evitare che il gruppo sia troppo numeroso, onde evitare risse e scontri mortali. \nAlimentazione.\n\u00c8 un animale onnivoro. La sua alimentazione sar\u00e0 puntata quindi su alimenti secchi, non freddi n\u00e9 bagnati, come sementi, frutta, verdura, fieno, formaggio e pane secchi (\"non fresco\") e acqua.\nFrutta e verdura\" non vanno somministrate in abbondanza\" ma saltuariamente.\nCome frutta la banana, la pesca, la pera, la mela ma anche frutta secca come noci e mandorle.\nCome verdure la carota, i baccelli di fagioli e piselli, l'insalata, il radicchio.\nOltre all'acqua (potete aggiungerci cloro o aceto per evitare le proliferazioni batteriche), \"ogni tanto\" \u00e8 consigliato il latte, i succhi di frutta o il t\u00e8 alla pesca. Se per\u00f2 non bevuti entro 24 ore toglierli per evitare fermentazione.\nSe si presenta diarrea: eccesso di frutta e/o verdura, mal digestione di liquidi, colpi di freddo o infezioni in corso.\nHabitat.\nAll'interno di una gabbia (o un acquario di vetro) di base troviamo mangiatoie e abbeveratoi, la lettiera composta da segatura e la casetta.\n\u00c8 importante inserire nella gabbia delle barrette di legno per farle rosicchiare ed evitare una crescita abnorme degli incisivi.\nQuesti topi amano anche fare dei bagni di sabbia per tenere pulito il pelo, per cui se volete aggiungete una vaschetta con della sabbia.\nDove \u00e8 possibile aggiungete anche del fieno alla lettiera che assicura fibre nell'alimentazione e tiene caldo il fondo.\nConsigliati inoltre alcuni giochi per stimolare l'animale (scalette, ruote, tunnel, gabbie con vari piani).\nRiproduzione.\nIl primo calore avviene verso i 2 mesi. La femmina presenta una vulva gonfia ed edematosa.\nLa gestazione dura circa 3 settimane, oscillando da 2 a 5 nel caso ci siano pochi o tanti cuccioli.\nIl numero medio di cuccioli \u00e8 di 6.\nAlla nascita sono tutti rosa (senza pelo) e con gli occhi chiusi ma gi\u00e0 con i denti.\nUna volta nati \u00e8 preferibile non toccarli: la madre potrebbe non riconoscere pi\u00f9 il suo odore e potrebbe abbandonarli o ucciderli.\n\u00c8 consigliato isolare momentaneamente il maschio da prima del parto a quando i cuccioli siano gi\u00e0 autosufficienti. In alcuni casi il maschio pu\u00f2 uccidere i cuccioli per spingere la femmina di nuovo al calore."}
{"id": "1300026", "revid": "5376", "url": "https://it.wikipedia.org/wiki?curid=1300026", "title": "Unione nazionale giovani esploratrici italiane", "text": "L'Unione nazionale giovani esploratrici italiane (UNGEI), \u00e8 stata la prima associazione di scautismo femminile (guidismo) sorta in Italia.\nStoria.\nNel gennaio del 1912, Carlo Colombo termin\u00f2 di scrivere lo statuto del suo movimento, diviso in due sezioni, maschile e femminile, che chiam\u00f2 rispettivamente Corpo dei giovani esploratori e Unione delle giovinette esploratrici, con lo scopo d'essere strumento educativo per tutti i ragazzi e le ragazze italiane.\nCon un gruppo di giovani della Societ\u00e0 sportiva \"Podistica Lazio\", Colombo comp\u00ec un esperimento, conclusosi nell'ottobre del 1912, ai prati della Farnesina a Roma: fu un gran successo e da quell'iniziativa ebbe origine, all'interno della societ\u00e0, la quarta sezione, dedicata \u00aball'istruzione premilitare, al tiro a segno e agli allievi esploratori\u00bb. Quando si sent\u00ec pronto, Colombo si stacc\u00f2 dalla societ\u00e0 sportiva dando vita al Corpo nazionale dei giovani esploratori d'Italia (GEDI), ufficialmente fondato a Roma il 30 giugno 1913.\nCarlo Colombo, che assunse la carica di commissario generale, ebbe la soddisfazione di vedere la sua istituzione crescere, moltiplicarsi e farsi molto onore. I giovani esploratori e le giovinette esploratrici, dal camiciotto verde, intervennero a favore delle popolazioni marsicane colpite dal terremoto nel gennaio 1915 e con opere di servizio durante la Prima guerra mondiale.\nNel novembre 1914 risulta gi\u00e0 costituita, a Roma, sempre a opera di Colombo, la sezione femminile che accolse le \"girl scouts\", anche se i primi esperimenti di scautismo femminile furono condotti fin dal 1913. La presidenza della sezione di Roma fu assunta dalla baronessa Ferrero, con al suo fianco Mary Rossi (gi\u00e0 collaboratrice in Inghilterra di Agnes Baden-Powell) in qualit\u00e0 di capo reparto e commissaria.\nNella primavera del 1915 la sezione romana delle esploratici fu sciolta \u00e8 prontamente ricostituita il 29 giugno 1915, quando si svolse l'assemblea costituente della \u00abnuova\u00bb sezione di Roma delle giovinette esploratrici, che segn\u00f2 la data ufficiale della nascita dell'Unione nazionale delle giovinette esploratrici italiane (UNGEI). Assunse la presidenza la principessa Anna Maria Borghese de Ferrari, mentre Mary Rossi fu rieletta commissaria.\nDal 5 maggio 1915 il CNGEI fu posto sotto l'alto patronato del re. Inoltre, il re permetteva l'iscrizione al Corpo Nazionale del principe ereditario Umberto e pi\u00f9 tardi, dietro insistenza della regina Elena, acconsent\u00ec all'iscrizione della principessa Giovanna all'UNGEI.\nAll'inizio, gli ambienti e la stampa cattolica di stretta osservanza assunsero toni virulenti contro lo scautismo, avanzando argomenti di natura dottrinale e, in particolare, contro lo scautismo femminile, definito una \u00absconvenienza\u00bb e una \u00abincredibile audacia\u00bb.\nMalgrado questo, il CNGEI-UNGEI con l'Italia in guerra raggiunse il massimo della propria espansione con oltre quattrocento sezioni e sottosezioni, molte delle quali con sedi nelle colonie o comunit\u00e0 italiane all'estero.\nNel 1916, nel CNGEI fu costituita la classe speciale degli esploratori marini, sviluppando le attivit\u00e0 gi\u00e0 avviate dal 1915, formando dei reparti autonomi e separati da quelli degli esploratori comuni. Nell'UNGEI non era prevista la classe dei marini, e infatti le attivit\u00e0 marine non erano una caratteristica del reparto ma un'attivit\u00e0.\nNel luglio 1920, nel \"St. Hugh's\" College di Oxford, in Inghilterra, si tenne il primo convegno delle associazioni scout femminili. Il convegno vide la partecipazione dell'Italia con l'UNGEI.\nNel 1922 la rivista del CNGEI, \"Sii preparato!\" (pubblicata dal 1914), si trasform\u00f2 in un periodico pi\u00f9 ricco e cattivante, e nel corso dell'anno si introdusse una rubrica, la \u00abCronaca femminile\u00bb, dedicata alle attivit\u00e0 dell'UNGEI.\nIn seguito alla Conferenza internazionale scout di Parigi del 1922, che stabil\u00ec che il movimento maschile e quello femminile dovessero essere completamente indipendenti e non dovevano avere gli stessi nomi nelle rispettive nazioni, l'UNGEI, nel febbraio 1923, con l'approvazione del nuovo statuto, modific\u00f2 il proprio nome in Unione nazionale giovinette volontarie italiane (UNGVI) con una fisionomia propria e autonoma. La direzione generale pass\u00f2 da Roma a Rovereto sotto la guida di Antonietta Giacomelli che aveva assunto la carica di commissaria generale. La Giacomelli, esponente del cattolicesimo non integralista, in realt\u00e0 oper\u00f2 nell'intento di accentuare il distacco dall'ispirazione originaria dell'UNGEI. L'occasione offr\u00ec alla Giacomelli, che cambi\u00f2 anche i programmi delle attivit\u00e0, la possibilit\u00e0 di sancire pubblicamente e ufficialmente la distanza non solo dal ramo maschile ma anche da quello di Carlo Colombo. Non tutte le sezioni mutarono il nome di esploratrici con quello di volontarie e quindi di fatto non aderirono alla nuova realt\u00e0 associativa. Nell'autunno del 1925 risultava che qualche sezione di esploratrici proseguiva l'attivit\u00e0 all'ombra del CNGEI, che di fatto non modific\u00f2 mai lo statuto del 1916. La commissaria generale dell'UNGVI ne prendeva \u00abaccuratamente le distanze\u00bb.\nNel 1924 inizi\u00f2 la pubblicazione della rivista dell'UNGVI \"Sii preparata\", con redazione a Rovereto.\nTra il 1927 e il 1928 il regime fascista sciolse le associazioni scout italiane. Il 10 febbraio 1927 per ordine del segretario generale del Partito Nazionale Fascista, Augusto Turati, l'Unione nazionale giovinette volontarie italiane fu sciolta.\nMalgrado ci\u00f2, molti gruppi scout, in varie localit\u00e0 d'Italia, in vario modo ed in varia misura, decisero di continuare a praticare un'attivit\u00e0 clandestina o mascherata, che spesso arriv\u00f2 a sfiorare l'aperta ribellione, dando vita alla cosiddetta \"Giungla silente\" (il nome dato dal CNGEI al periodo clandestino).\nPure il ramo femminile dell'UNGVI, come per il ramo maschile, se pur per scopi diversi, continu\u00f2 a vivere per qualche anno sotto altra forma e diversa denominazione, per realizzare pellegrinaggi nei campi della Grande Guerra. Nel 1927 per questo scopo fu fondata un'opera chiamata \u00abLibere Escursioni ai Campi di Guerra\u00bb che fino al 1930 tenne ancora unite le giovinette volontarie.\nSolo alla caduta del regime fascista nel 1943, grazie all'incoraggiamento del Governo provvisorio alleato, le associazioni scout poterono iniziare a riorganizzarsi e riprendere le loro attivit\u00e0. Nel febbraio 1945 fu ricostituito ufficialmente l'UNGEI che riassunse la vecchia denominazione, tuttavia sostituendo \u00abgiovinette\u00bb con \u00abgiovani\u00bb.\nIl 27 luglio 1945 l'UNGEI e l'Associazione guide italiane, diedero vita alla Federazione italiana guide esploratrici (FIGE). La federazione fu ufficialmente riconosciuta dall'Associazione mondiale delle guide e delle esploratrici.\nNel 1946 l'UNGEI prevede, oltre alle tre classi giovanili (primule, esploratrici e scolte), le seniores (o fiamme).\nIl 26 maggio del 1976, con decreto del presidente della Repubblica, avvenne l'unificazione totale del CNGEI e dell'UNGEI nel Corpo nazionale giovani esploratori ed esploratrici italiani."}
{"id": "1300030", "revid": "75142", "url": "https://it.wikipedia.org/wiki?curid=1300030", "title": "Moires", "text": ""}
{"id": "1300034", "revid": "2014155", "url": "https://it.wikipedia.org/wiki?curid=1300034", "title": "Nicola I di Lorena", "text": "Origine.\nEra figlio del duca di Lorena, Giovanni II e di Maria di Borbone (1428\u20131448), figlia del duca di Borbone Carlo I e di Agnese di Borgogna. \nBiografia.\nEgli succedette al padre nel 1470 come Duca di Lorena, ed assunse anche i titoli di Marchese di Pont-\u00e0-Mousson, Duca di Calabria come erede titolare del Regno di Napoli e Principe di Gerona come erede titolare del Regno d'Aragona.\nEgli non prese mai moglie, comunque era stato fidanzato con Anna di Francia, Viscontessa di Thouars, e fece uso del di lei titolo.\nFu l'ultimo Angioino-Capetingio in linea maschile a governare la Lorena, infatti alla sua morte, il Ducato di Lorena e il marchesato di Pont-\u00e0-Mousson passarono al cugino Renato, che li eredit\u00f2 per via femminile. Mentre i titoli di Duca di Calabria e principe di Girona, usati presso gli Angioini, andarono in disuso.\nDiscendenti.\nNicola, pur non essendo mai stato sposato, ebbe una figlia illegittima:"}
{"id": "1300035", "revid": "34119", "url": "https://it.wikipedia.org/wiki?curid=1300035", "title": "Raffaellino Capponi", "text": ""}
{"id": "1300038", "revid": "119963906", "url": "https://it.wikipedia.org/wiki?curid=1300038", "title": "Angel Martino", "text": "Specializzata nello stile libero e nel dorso, ha vinto sei medaglie ai Giochi olimpici di Barcellona 1992 e di Atlanta 1996."}
{"id": "1300040", "revid": "124123", "url": "https://it.wikipedia.org/wiki?curid=1300040", "title": "Apodemio", "text": "Biografia.\nEra un \"agens in rebus\", una sorta di agente segreto, che oper\u00f2 durante il regno dell'imperatore romano Costanzo II (337\u2014361) e fu coinvolto nella morte del cesare d'Oriente Costanzo Gallo.\nApodemio venne mandato assieme a Barbazione ad arrestare Gallo a Poetovio con l'ordine di portarlo a Pola, dove sarebbe stato processato. Quando Gallo venne condannato a morte da Costanzo, Apodemio, assieme a Sereniano e al \"notarius\" Pentadio, esegu\u00ec la sentenza. Si rec\u00f2 poi alla corte imperiale, a \"Mediolanum\", dove fu il primo ad informare Costanzo dell'avvenuta esecuzione (che forse l'imperatore aveva tentato di fermare dopo aver cambiato idea).\nIn occasione della ribellione del prefetto del pretorio Claudio Silvano in Gallia (355), Apodemio venne mandato da Silvano per invitarlo a recarsi a corte, a \"Mediolanum\". Non riuscito nel suo intento, Apodemio diffuse nella provincia la voce che Silvano, sospettato di volersi proclamare imperatore, era stato gi\u00e0 condannato da Costanzo.\nNel 361 Costanzo II mor\u00ec, e sal\u00ec al trono Giuliano, fratellastro di Gallo. Il nuovo imperatore ordin\u00f2 la creazione di un tribunale a Calcedonia che avesse lo scopo di giudicare i comportamenti degli ufficiali di Costanzo, in particolare riguardo alla morte di Gallo. Apodemio, che all'epoca si era gi\u00e0 ritirato a vita privata, venne giudicato colpevole della morte di Gallo e messo a morte."}
{"id": "1300041", "revid": "1839752", "url": "https://it.wikipedia.org/wiki?curid=1300041", "title": "Nea Alikarnassos", "text": "Nuova Alicarnasso () \u00e8 un ex comune della Grecia nella periferia di Creta (unit\u00e0 periferica di Candia) con 12.542 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Candia.\nSport.\nLa squadra di calcio principale della citt\u00e0 \u00e8 il P.A.S.A. \u012arodotos, squadra fondata nel 1932 che disputa le partite casalinghe allo Stadio Municipale di Nea Alikarnassos. Attualmente milita nella Souper Ligka Ellada 2, la seconda divisione della scala calcistica greca."}
{"id": "1300042", "revid": "38275", "url": "https://it.wikipedia.org/wiki?curid=1300042", "title": "M249", "text": ""}
{"id": "1300044", "revid": "767487", "url": "https://it.wikipedia.org/wiki?curid=1300044", "title": "Yo puta", "text": "Yo puta \u00e8 un film drammatico del 2004 scritto, diretto e prodotto da Mar\u00eda Lid\u00f3n (in arte Luna), con Daryl Hannah e Denise Richards. Il film \u00e8 tratto dall'omonimo romanzo-inchiesta di Isabel Pisano.\nNella colonna sonora figurano un brano di Mina (\"Il pazzo\") e uno di La Mala Rodr\u00edguez (\"Jugadores, jugadores\").\nTrama.\nTra realt\u00e0 e fiction, documentario sul mondo della prostituzione dove agli attori si alternano testimonianze delle protagoniste vere che si raccontano: una giornalista sta conducendo un'inchiesta sulla prostituzione, intanto le sue due vicine di casa stringono amicizia. Una \u00e8 una studentessa con problemi di soldi, l'altra un'attrice senza ingaggio che trova i soldi per l'affitto prostituendosi in un club."}
{"id": "1300046", "revid": "123449023", "url": "https://it.wikipedia.org/wiki?curid=1300046", "title": "Kuno Becker", "text": "Biografia.\nBecker nasce a Citt\u00e0 del Messico il 14 gennaio del 1978, figlio di Manuel Becker Cu\u00e9llar, di origine tedesca da parte di padre, e di Mar\u00eda del Roc\u00edo Teddie Paz. La carriera artistica di Becker \u00e8 iniziata giovanissimo non come attore ma come musicista, infatti alla sola et\u00e0 di sei anni voleva diventare un violinista professionista. Dopo gli studi vol\u00f2 in Europa per studiare in una famosa scuola di Salisburgo.\nAll'et\u00e0 di sedici anni mise da parte il violino per dedicarsi alla sua nuova passione, la recitazione. Dopo aver sostenuto un provino con oltre 3000 candidati, fu accettato al centro di educazione artistica fondato da Televisa. Dopo due anni di studi ottiene i primi ruoli in alcune telenovelas come \"Para Toda la Vida\", \"Pueblo Chico\" e \"Infierno Grande\", recitando al fianco di Ver\u00f3nica Castro.\nNel 1998 ottenne un ruolo nel film \"La primera noche\" e doppi\u00f2 uno dei personaggi nella versione spagnola di \"Titan A.E.\". Nel 2003 recita al fianco di Cecilia Roth in \"La hija del can\u00edbal\", sempre nello stesso anno lavora con Antonio Banderas ed Emma Thompson nel film \"Immagini\".\nNel 2005 lavora nel film kazako \"Nomad - The Warrior\", ma la vera popolarit\u00e0 arriva grazie al ruolo di Santiago Mu\u00f1ez nel film \"Goal!\", dove interpreta un ragazzo di origine messicana che da Los Angeles arriva in Inghilterra per realizzare il suo sogno di diventare un calciatore professionista, giocando al Newcastle United. Lo stesso personaggio lo interpreta nei sequel \"Goal II - Vivere un sogno\", del 2007, e \"\", del 2009.\nPer il 2008 recita al fianco di Macaulay Culkin e Eliza Dushku in \"Sex &amp; Breakfast\" e nel 2010 \u00e8 il paziente protagonista in una puntata della settima stagione di \"Dr. House\".\nNel 2012 ha preso parte ad alcuni episodi dell'ultima stagione di \"CSI Miami\". Dal 2013 fa parte del cast della serie televisiva \"Dallas\"."}
{"id": "1300048", "revid": "176990", "url": "https://it.wikipedia.org/wiki?curid=1300048", "title": "Nikos Kazantzakis (Grecia)", "text": "Nikos Kazantzakis () \u00e8 un ex comune della Grecia nella periferia di Creta (unit\u00e0 periferica di Candia) con 7.171 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Archanes-Asterousia."}
{"id": "1300054", "revid": "1226", "url": "https://it.wikipedia.org/wiki?curid=1300054", "title": "Destinazione Terra", "text": ""}
{"id": "1300057", "revid": "71433", "url": "https://it.wikipedia.org/wiki?curid=1300057", "title": "Giochi di potere", "text": ""}
{"id": "1300058", "revid": "1745361", "url": "https://it.wikipedia.org/wiki?curid=1300058", "title": "Garbo", "text": ""}
{"id": "1300060", "revid": "74801", "url": "https://it.wikipedia.org/wiki?curid=1300060", "title": "C\u0103l\u0103ra\u0219i (Romania)", "text": "C\u0103l\u0103ra\u0219i \u00e8 un municipio della Romania di abitanti, capoluogo del distretto omonimo, nella regione storica della Muntenia.\nSituata sul sito di un villaggio preistorico, la citt\u00e0 venne fondata dai Principi di Valacchia come una stazione di posta per il cambio dei cavalli lungo la via che portava a Istanbul.\nDa questo primo nucleo, grazie anche alla posizione economicamente favorevole, la citt\u00e0 si svilupp\u00f2 rapidamente fino a divenire, nel 1834, il capoluogo dell'area circostante.\nLo sviluppo demografico, parallelo all'aumento delle strutture industriali, \u00e8 stato elevato soprattutto nel XX secolo: nel 1900, infatti, la citt\u00e0 contava circa abitanti.\nC\u0103l\u0103ra\u0219i oggi \u00e8 soprattutto un centro industriale, in particolare nei settori della lavorazione del legno, della produzione della carta, dei manufatti in vetro e dell'industria alimentare."}
{"id": "1300065", "revid": "149485", "url": "https://it.wikipedia.org/wiki?curid=1300065", "title": "Sarah Ryan", "text": "Specializzata nello stile libero ha vinto tre medaglie nelle staffette ai Giochi olimpici."}
{"id": "1300066", "revid": "484362", "url": "https://it.wikipedia.org/wiki?curid=1300066", "title": "Paliani", "text": "Paliani () \u00e8 un ex comune della Grecia nella periferia di Creta (unit\u00e0 periferica di Candia) con 2.404 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Candia."}
{"id": "1300073", "revid": "729019", "url": "https://it.wikipedia.org/wiki?curid=1300073", "title": "Athirne", "text": "Athirne o Athairne the Importunate era un poeta e un satirico della corte di Conchobar mac Nessa nel Ciclo dell'Ulster della mitologia irlandese. Era il padre adottivo di Amairgin mac Echit, che gli succedette come capo dei poeti nell'Ulster.\nAthirne abus\u00f2 dei privilegi accordati ai poeti, provocando delle guerre. Rub\u00f2 tre gru da Midir e rifiut\u00f2 l'ingresso e l'ospitalit\u00e0 a chiunque si avvicinava.\nAthirne e i suoi due figli si innamorarono di Luaine che doveva sposare Conchobar. Quando lei li rifiut\u00f2, Athirne scrisse una satira su di lei, che si suicid\u00f2 per la vergogna. Conchobor raccolse tutti gli eroi dell'Ulster, circond\u00f2 Athirne nella sua casa e la bruci\u00f2, uccidendo lui e tutta la sua famiglia."}
{"id": "1300075", "revid": "1573940", "url": "https://it.wikipedia.org/wiki?curid=1300075", "title": "Karin Brienesse", "text": "Specializzata nello stile libero ha vinto una medaglia d'argento nella staffetta alle Olimpiadi di Seoul 1988."}
{"id": "1300076", "revid": "130040", "url": "https://it.wikipedia.org/wiki?curid=1300076", "title": "Sovrani di Bar", "text": "A met\u00e0 del X secolo, il territorio di Bar (Barrois) venne formato come dipendenza del Sacro Romano Impero. La prima dinastia regnante nel Bar, fu di fatto quella dei Duchi dell'Alta Lorena, della casata dei Conti di Ardennes, discendenti del Conte Palatino Vigerico. La casata si stabil\u00ec a Bar, che prese poi il nome di Bar-le-Duc. Questa casata di Ardennes-Bar si estinse con Federico III (m. 1033) e con sua sorella, la Contessa Sofia (m. 1093). \nNell'XI secolo i signori di Bar erano conti del solo territorio di Bar (\"le Barrois\") e appartenevano alla casata di Mousson-Montb\u00e9liard-Ferrette. \nTeobaldo II di Bar fu alleato di Filippo II di Francia, ed era figlio di Enrico II di Bar, che si era distinto nella battaglia di Bouvines del 1214. Ma spesso i conti di Bar incrociarono le armi contro la Francia. Nel 1301 Enrico III di Bar, fece un'alleanza con Edoardo I d'Inghilterra, in funzione anti-francese.\nNel 1354 Roberto I di Bar, che aveva sposato la figlia del Re di Francia, divenne Marchese di Pont-\u00e0-Mousson per volont\u00e0 dell'Imperatore Carlo IV ed assunse il titolo di Duca di Bar. Il suo successore, Edoardo III di Bar, venne ucciso nella battaglia di Azincourt nel 1415.\nNel 1419 Luigi I di Bar, fratello del suddetto Edoardo, cardinale e vescovo di Ch\u00e2lons-sur-Marne, consegn\u00f2 il Ducato di Bar a Renato d'Angi\u00f2, Re di Napoli, nipote di sua sorella Jolanda, che spos\u00f2 Isabella di Lorena: la loro figlia Iolanda d'Angi\u00f2, che nel 1444 aveva sposato Federico di Lorena, Conte di Vaud\u00e9mont, divenne l'erede di Nicola d'Angi\u00f2, duca di Calabria e Lorena, nel 1473, e di Renato d'Angi\u00f2, duca di Bar, nel 1480; da allora Lorena e Bar vennero unite.\nUnita la Lorena alla Francia nel 1634, il Bar rimase, eccetto per piccoli intervalli nella storia, parte dei reali domini. Nel 1738 venne garantito a Stanislao Leszczy\u0144ski, ex Re di Polonia, ed alla sua morte, nel 1766 venne nuovamente unito alla corona di Francia.\nDuchi di Bar.\n\"Unito al Ducato di Lorena\" "}
{"id": "1300077", "revid": "34119", "url": "https://it.wikipedia.org/wiki?curid=1300077", "title": "Microbiologo", "text": ""}
{"id": "1300078", "revid": "767487", "url": "https://it.wikipedia.org/wiki?curid=1300078", "title": "LiberoMondo", "text": "LiberoMondo \u00e8 una centrale di importazione del commercio equo e solidale, tra le pi\u00f9 importanti in Italia, nata nel 1997 come evoluzione di un'associazione impegnata nel settore fin dal 1992.\nSi tratta di una cooperativa sociale di tipo b, ed \u00e8 quindi impegnata nell'inserimento lavorativo di persone socialmente svantaggiate (ex tossicodipendenti, ex detenuti, malati psichici, portatori di handicapp, ecc.).\nL'intento \u00e8 quello di:\nLiberoMondo \u00e8 socio fondatore di AGICES (Assemblea Generale Italiana del Commercio Equo e Solidale) e membro di IFAT (International Fair Trade Association)"}
{"id": "1300079", "revid": "1305772", "url": "https://it.wikipedia.org/wiki?curid=1300079", "title": "Espiazione (disambigua)", "text": ""}
{"id": "1300080", "revid": "767487", "url": "https://it.wikipedia.org/wiki?curid=1300080", "title": "Espiazione (film 1935)", "text": "Espiazione (\"The People's Enemy\") \u00e8 un film del 1935 diretto da Crane Wilbur. In Italia \u00e8 stato ridistribuito con il titolo L'avvocato dei ladri.\nTrama.\nFalcone, condannato al carcere per frodi fiscali, chiede aiuto a Stuart, il suo avvocato, per ritrovare Catherine, la moglie che non vede da anni. Stuart lavora per fare ottenere la libert\u00e0 provvisoria a Falcone, ma non sa come dirgli che la moglie non ha nessun interesse a rivederlo.\nL'intervento del giudice Ware fa s\u00ec che la commissione respinga la richiesta, il giudice infatti \u00e8 implicato nei loschi traffici di Falcone e non ha interesse a lasciarlo libero. Il fratello di Falcone attribuisce l'insuccesso a Stuart e insinua che l'avvocato abbia iniziato una relazione con Catherine.\nFalcone evade dal carcere con l'intenzione di uccidere Stuart ma scopre la verit\u00e0 ascoltando di nascosto una conversazione tra Stuart e Wade."}
{"id": "1300083", "revid": "304380", "url": "https://it.wikipedia.org/wiki?curid=1300083", "title": "Roger de Lluria", "text": ""}
{"id": "1300085", "revid": "228587", "url": "https://it.wikipedia.org/wiki?curid=1300085", "title": "Luria (disambigua)", "text": ""}
{"id": "1300087", "revid": "123275883", "url": "https://it.wikipedia.org/wiki?curid=1300087", "title": "Teatro Nuovo (Verona)", "text": "Il Teatro Nuovo, oltre ad essere uno dei principali teatri italiani, \u00e8 anche il secondo teatro d'opera di Verona e del Veneto. Viene utilizzato principalmente per rappresentazioni di prosa, e viene sempre meno impiegato per opere musicali o conferenze.\nStoria.\nInaugurazione.\nIl teatro venne inaugurato il 12 settembre 1846, con un'opera mai rappresentata a Verona (la prima assoluta si era svolta sei mesi prima al Teatro La Fenice di Venezia), \"Attila\" di Giuseppe Verdi. Tra gli interpreti uno era particolarmente conosciuto, il soprano Rita Basso Borio. All'opera era abbinato il ballo \"Le illusioni di un pittore\"\nPer l'inaugurazione del teatro, il veronese Vittorio Merighi compose un sonetto patriottico: scrisse un sonetto dedicato alla prima donna Rita Basso Borio che entusiasm\u00f2 il pubblico, a cui fu distribuito insieme ad altri volantini, in modo che la polizia non se ne accorgesse. Il componimento infatti diceva:\nLa stagione continu\u00f2 con \"Ernani\" di Verdi e \"Il bravo\" di Mercadante.\nAlla chiusura della stagione teatrale, fu composta una nuova ode, praticamente un inno all'Italia personificata nell'artista Conti e contro lo \"Straniero, che codardo e maligno ha perenne sull'Italia il sogghigno\". Il giornale di Verona, controllato dalla polizia austriaca, non pot\u00e9 negare l'accaduto, ma non spieg\u00f2 il vero motivo dell'entusiasmo n\u00e9 il contenuto dell'ode.\nIl vicer\u00e9 a teatro.\nNei due anni che seguirono si ebbero al Teatro Nuovo per lo pi\u00f9 drammati, ed il 18 marzo giunse a Verona addirittura il vicer\u00e9 del Regno Lombardo-Veneto, ad assistere ad un dramma. La polizia per creare consenso divulg\u00f2 la voce che era venuto a portare alcuni vantaggi alla citt\u00e0. Lo stesso giorno arriv\u00f2 la notizia che Vienna stava insorgendo, e che Metternich era fuggito, e l'imperatore Ferdinando I d'Austria aveva dovuto concedere la Costituzione.\nL'annuncio si sparse per Verona, e la cittadinanza arriv\u00f2 al Teatro Nuovo durante lo spettacolo. Le cronache raccontano di un vero delirio, e di una folla festosa ed inneggiante all'Italia e a Pio IX. Il teatro venne per questo chiuso fino alla fine del 1849. Il teatro venne nuovamente chiuso nel 1858 dalle autorit\u00e0 militari.\nFino ai giorni nostri.\nIl 2 gennaio 1862 il teatro venne riaperto con \"Il trovatore\", poi, dal 1872, la Martha di Friedrich von Flotow (che fu un insuccesso). Nel 1893 ci fu \"Pagliacci\" di Ruggero Leoncavallo. Nel 1909 il teatro venne chiuso per lavori di sicurezza.\nRiapri nel 1914 con \"Tosca\" di Giacomo Puccini, nel 1915 \"Il barbiere di Siviglia\", nel 1919 un \"Lohengrin\", nel 1930 una \"Madama Butterfly\", nel 1932 \"Lucia di Lammermoor\", nel 1940 una \"Manon\" di Massenet e \"Andrea Ch\u00e9nier\". Nel 1943, durante la guerra, vennero rappresentate \"La traviata\" e \"La boh\u00e8me\".\nIl teatro alla fine della guerra era in pessime condizioni tant'\u00e8 che dovette chiudere. Ci furono quindi grandi lavori di ristrutturazioni, conclusisi nel 1949. Il 2 ottobre 1949 il teatro venne finalmente riaperto. Da questo momento in poi per\u00f2 il cartellone del teatro si concentra sulla rappresentazione di spettacoli per lo pi\u00f9 in prosa ed nell'ospitare conferenze ed incontri culturali.\nIl Teatro Nuovo \u00e8 divenuto poi sede del Teatro Stabile di Verona, riconosciuto del 2005 dal Ministero per i Beni e le Attivit\u00e0 Culturali TEATRO STABILE.\nDal 2015 entra a far parte del Teatro Stabile del Veneto, ottenendo cos\u00ec il riconoscimento di Teatro Nazionale.\nLa prima nuova produzione come Teatro Nazionale viene portata in scena nell'estate dello stesso anno, con pi\u00f9 di 80 repliche, e riguarda uno spettacolo itinerante di \"Romeo e Giulietta\": ambientato nei luoghi originali in cui \u00e8 stata ambientata la tragedia shakespeariana, lo spettacolo parte dal famoso Cortile di Giulietta coinvolgendo a seguire la Terrazza di Giulietta del Teatro Nuovo, le piazze pi\u00f9 belle del centro storico di Verona ed il Teatro Nuovo stesso. Grazie ad una collaborazione con il Kings Theatre Trust ltd di Portsmouth (Hampshire, UK) viene rappresentato anche in lingua originale.\nDescrizione.\nIl progetto di Enrico Storari si basa su di un austero e severo stile neoclassico: infatti la facciata principale, su Piazza Viviani, \u00e8 dominato da un colonnato in pietra bianca e grigia. La Sala \u00e8 all'italiana con due ordini di palchi (eccetto due piccole porzioni presso il boccascena dove gli ordini sono tre) con colonne in stile ionico, una balconata e una galleria. L'ambiente, dalla sobria verniciatura bianca, \u00e8 arricchito da decorazioni dorate e dall'orologio posto sopra il boccascena (su esempio del cittadino Teatro Filarmonico). Il teatro ha un piccolo ridotto, a cui si accede, pi\u00f9 che dall'entrata principali su Piazza Viviani, da quelle laterali che si affacciano su Piazzetta Navona."}
{"id": "1300094", "revid": "71433", "url": "https://it.wikipedia.org/wiki?curid=1300094", "title": "Annasophia Robb", "text": ""}
{"id": "1300097", "revid": "1714743", "url": "https://it.wikipedia.org/wiki?curid=1300097", "title": "Giovanni II di Lorena", "text": "Fu il primogenito di Renato d'Angi\u00f2, duca d'Angi\u00f2 e conte di Provenza, conte di Piemonte e duca di Bar, duca di Lorena, re di Napoli (poi solo titolare), re titolare di Gerusalemme, nonch\u00e9 re di Aragona, e di Isabella di Lorena (1410-1453).\nBiografia.\nNel 1434, alla morte del fratello, Luigi III d'Angi\u00f2, suo padre, Renato, oltre ad ereditare i titoli di famiglia fu nominato erede dalla regina Giovanna II di Napoli, e tre mesi dopo, nel 1435, quando Giovanna mor\u00ec, divenne re di Napoli e Giovanni fu insignito del titolo di Duca di Calabria che equivaleva al titolo di erede al trono. Ma, nel 1442, dopo che gli Aragonesi avevano preso il sopravvento nel regno, fu costretto a lasciare Napoli, per fare ritorno in Francia. \nComunque trascorse gran parte della propria vita a progettare intrighi per rimettere gli Angi\u00f2 sul trono di Napoli. In particolare, alla morte di Alfonso, nel 1458, Giovanni, che aveva continuato a farsi chiamare duca di Calabria, con l'appoggio, sia diplomatico che finanziario, dello zio il re di Francia, Carlo VII, tent\u00f2 una vigorosa offensiva contro il figlio illegittimo e successore di Alfonso, Ferdinando I di Napoli. \nGiovanni, in quell'anno aveva riconquistato Genova alla Francia, ed era stato acclamato governatore. Poi, nell'ottobre del 1459, salp\u00f2 da Genova ma arrivato a Napoli, la sua flotta genovese fu sconfitta; Giovanni sbarc\u00f2 ugualmente alla foce del Volturno, si riorganizz\u00f2 e, per due anni, comp\u00ec splendide gesta, ma alla fine, la campagna si risolse in un disastro, perch\u00e9, dopo la sconfitta di Troia, fu abbandonato da tutti i nobili pi\u00f9 influenti del regno; gli rimanevano solo Ischia e Castel dell'Ovo, dove fu raggiunto dal padre Renato, che, arrivato dalla Provenza, si rese conto dell'inutilit\u00e0 della causa e lo convinse a rientrare in Provenza (1461).\nNel frattempo, nel 1444, Giovanni III aveva sposato Maria di Borbone-Clermont (1428\u20131448), figlia del duca di Borbone Carlo I e di Agnese di Borgogna. Inoltre gi\u00e0 nel 1453, alla morte della madre, Isabella di Lorena, Giovanni eredit\u00f2 il Ducato di Lorena, mentre era ancora vivente il padre, Renato d'Angi\u00f2. \nI rapporti col nuovo re di Francia, Luigi XI, non furono mai buoni e nel 1465, Giovanni si un\u00ec alla lega costituita dal duca di Borgogna, Carlo il Temerario, ed il fratello del re, Carlo di Francia, e partecip\u00f2 alla battaglia di Montlh\u00e9ry, dove il re venne sconfitto.\nNel 1466, la \"Generalitat\" di Catalogna offr\u00ec la corona d'Aragona al conte di Provenza, Renato d'Angi\u00f2, che accett\u00f2 ed invi\u00f2 in Catalogna il proprio figlio, il duca di Calabria, Giovanni, nominandolo, principe di Gerona, quindi erede al trono.Giovanni prese l'iniziativa ottenendo successi militari che costrinsero Giovanni II d'Aragona nel solo regno di Valencia, per\u00f2 quando ormai sembrava che Giovanni di Lorena potesse avere la meglio, mor\u00ec improvvisamente avvelenato, a Barcellona (16 dicembre del 1470).\nDiscendenza.\nDa Maria di Borbone Giovanni ebbe quattro figli:\nDe donne diverse, ebbe altri figli:"}
{"id": "1300098", "revid": "486946", "url": "https://it.wikipedia.org/wiki?curid=1300098", "title": "Unione Nazionale delle Giovinette Esploratrici Italiane", "text": ""}
{"id": "1300100", "revid": "486946", "url": "https://it.wikipedia.org/wiki?curid=1300100", "title": "Giovinette Esploratrici", "text": ""}
{"id": "1300101", "revid": "486946", "url": "https://it.wikipedia.org/wiki?curid=1300101", "title": "Giovinette Esploratrici Italiane", "text": ""}
{"id": "1300103", "revid": "256896", "url": "https://it.wikipedia.org/wiki?curid=1300103", "title": "Giovani Esploratori Italiani", "text": ""}
{"id": "1300104", "revid": "33689", "url": "https://it.wikipedia.org/wiki?curid=1300104", "title": "Deskstar 7K1000", "text": "Il Deskstar 7k1000 \u00e8 il primo hard disk commerciale prodotto dalla HGST (Hitachi Global Storage Tecnologies) nel primo trimestre del 2007.\nSi differenzia per:\nMeccanicamente si compone di 5 piatti magnetici e 10 testine servoassistite."}
{"id": "1300107", "revid": "10558365", "url": "https://it.wikipedia.org/wiki?curid=1300107", "title": "Libero Mondo", "text": ""}
{"id": "1300118", "revid": "223320", "url": "https://it.wikipedia.org/wiki?curid=1300118", "title": "WWF WrestleMania I", "text": ""}
{"id": "1300120", "revid": "110157", "url": "https://it.wikipedia.org/wiki?curid=1300120", "title": "Lidda", "text": "Lidda (in ebraico: \u05dc\u05d5\u05b9\u05d3, \"Lod\"; ; in greco e latino: \"Lydda\", in ebraico tiberiense: \u05dc\u05b9\u05d3, \"L\u014d\u1e0f\") \u00e8 una citt\u00e0 del distretto centrale di Israele, con una popolazione di abitanti.\nAntica citt\u00e0 di origine greco-romana, Lod \u00e8 oggi un centro nei pressi dell'Aeroporto Internazionale Ben Gurion, gi\u00e0 noto come Aeroporto di Lod; \u00e8 anche il pi\u00f9 grande nodo ferroviario del paese.\nStoria.\nLa Lod moderna \u00e8 costruita sopra l'antica colonia greca di Lydda. \u00c8 citata nella lista di Tutmosis III a Karnak (II millennio a.C.), e secondo la Bibbia venne abbandonata durante la cattivit\u00e0 babilonese e ripopolata al ritorno dei Giudei dall'esilio. La citt\u00e0 \u00e8 citata anche come luogo della guarigione di un paralitico da parte di Pietro apostolo.\nSotto l'Impero romano Lod fu rinominata \"Colonia Lucia Septimia Severia Diospolis\". Durante la guerra di Kitos, il comandante romano Lusio Quieto assedi\u00f2 la citt\u00e0, controllata dai ribelli giudei al comando di Pappo e Giuliano; la maggior parte degli assediati venne giustiziata alla conquista della citt\u00e0. Dopo la distruzione del Tempio di Gerusalemme, Diospolis divenne il principale centro di studio ebraico, dove, secondo il Talmud, Rabbi Akiva fond\u00f2 la sua yeshiva con 24.000 studenti (anche Rabbi Eliezer ben Hyrcanus, Rabbi Tarfon e Rabbi Gamaliel furono attivi in questa citt\u00e0). Nel 351 la citt\u00e0 venne rasa al suolo per ordine del cesare d'Oriente Costanzo Gallo, dopo che aveva sostenuto una ribellione contro l'Impero romano. Un'opera anonima dello stesso periodo afferma che Lydda era famosa per la sua porpora, e produceva grano, vino e olio in abbondanza.\nAll'inizio della dominazione araba, Lydda fu la capitale della Palestina, per perdere poi questo rango a favore di Ramle.\nDurante la prima crociata, nel 1099, la citt\u00e0 fu conquistata dei Crociati che vi eressero una diocesi e ne fecero una signoria ecclesiastica sotto la giurisdizione civile ed ecclesiastica del vescovo di Lidda e Ramla.\nFu ripresa per breve tempo dal Saladino e poi riconquistata dai Crociati nel 1191; per i Crociati inglesi Lydda aveva un significato speciale, perch\u00e9 ritenuta il luogo di nascita del loro patrono, San Giorgio, che qui \u00e8 anche sepolto, in una cripta sottostante la chiesa cristiana (di rito Greco-Ortodosso) a lui dedicata.\nNel 1900 a Lod si diffuse un'epidemia di colera che uccise molti dei suoi abitanti. Molti giovani della citt\u00e0 parteciparono alla Prima guerra mondiale, che port\u00f2 alla fine del dominio ottomano sulla regione. Nel 1917 l'esercito ottomano si ritir\u00f2 da Lod che fu sottoposta al controllo militare britannico, in seguito diventato il mandato britannico della Palestina.\nDurante il Mandato britannico sulla Palestina la citt\u00e0 contava, secondo le statistiche del 1922, circa 8103 abitanti, la grande maggioranza dei quali erano palestinesi; circa 920 abitanti (l'11% circa) erano cristiani. Nel 1948 la popolazione era salita a 22.000.\nDopo la guerra del 1948 molti residenti furono costretti ad abbandonare la citt\u00e0. Nel luglio 1948 l'esercito israeliano occup\u00f2 la citt\u00e0 e dopo la firma dell'accordo di Rodi, nel 1949, la citt\u00e0 divenne israeliana. Oggi la popolazione \u00e8 composta per un quarto da palestinesi e per il resto da israeliani. Nel maggio 2021, durante l'escalation tra Israele e Striscia di Gaza, si sono registrati scontri violenti tra membri delle due comunit\u00e0, al punto che in molti hanno allertato sul pericolo di guerra civile.\nLa basilica di San Giorgio.\nSotto l'Impero bizantino Lidda fu chiamata Georgiopolis per la memoria di san Giorgio martire, che si ritiene sia nato in questa citt\u00e0 e che qui ha la sua tomba, sulla quale sorgeva la rinomata basilica di San Giorgio.\nIl pellegrino Theodosius, attorno al 530, fu il primo a menzionare la tomba del martire. \nLa chiesa di San Giorgio fu distrutta nel 614 dai Sasanidi ma fu ricostruita. \nNel 1010, fu incendiata dai musulmani all'arrivo dei crociati; attorno alla met\u00e0 del XII secolo fu costruita una chiesa pi\u00f9 grande a nord-est della prima, come cattedrale latina, ma anche questa venne distrutta il 24 novembre del 1191 da Saladino durante la terza crociata. \nFu ricostruita di nuovo durante il regno di Gerusalemme. Nel 1260 venne distrutta da Baybars e una parte fu trasformata in moschea. \nLa basilica attuale, appartenente al patriarcato greco ortodosso di Gerusalemme, \u00e8 stata restaurata nel 1872 con l'aiuto delle due famiglie cristiane, Monayer e Habash."}
{"id": "1300121", "revid": "47767", "url": "https://it.wikipedia.org/wiki?curid=1300121", "title": "Diospoli", "text": ""}
{"id": "1300126", "revid": "1442080", "url": "https://it.wikipedia.org/wiki?curid=1300126", "title": "Isabella di Lorena", "text": "Origine.\nSecondo la \"Histoire Ecclesiastique et Civile de Lorraine, Volume 2\", Isabella era la figlia femmina primogenita del Duca di Lorena, Carlo II e della moglie, Margherita del Palatinato (1376 - 1434), figlia di Roberto del Palatinato, conte palatino del Reno, che, nel 1400, diverr\u00e0 re dei Romani, e di Elisabetta di Norimberga, figlia del Burgravio Federico V di Norimberga e di Elisabetta di Mei\u00dfen.&lt;br&gt;Secondo la \"Histoire Ecclesiastique et Civile de Lorraine, Volume 2\", Carlo II di Lorena era il figlio maschio primogenito del Duca di Lorena, Giovanni I e della moglie, Sofia di W\u00fcrttemberg, figlia del reggente del ducato, Eberardo II di W\u00fcrttemberg e di Elisabetta di Henneberg-Schleusingen.\nBiografia.\nDopo l'assassinio del duca di Borgogna, Giovanni Senzapaura nel 1419, suo padre, Carlo, strinse nuovi rapporti con la Francia. Il successore di Giovanni, Filippo III, aveva la maggior parte dei suoi territori nei Paesi Bassi e solo le province di Lorena e Champagne separavano i suoi domini Borgognoni da quelli belga. Temendo le sue ambizioni di potere, Carlo pens\u00f2 fosse giusto riabilitare i rapporti di fedelt\u00e0 ed amicizia quanto pi\u00f9 possibile con i propri vecchi avversari. Proprio per merito di queste alleanze, ottenne l'appoggio di Carlo VII contro la Borgogna e fece sposare, nel 1420, la propria erede, la figlia primogenita, Isabella, col conte di Guisa, Renato d'Angi\u00f2, erede della contea di Bar e futuro Re di Napoli, confermandogli che la figlia gli sarebbe succeduta, come duchessa di Lorena.&lt;br&gt;Gli accordi per il matrimonio erano stati concordati, nel 1419, tra lo zio di Renato, il cardinale e duca di Bar, Luigi I di Bar, e il padre di Isabella, Carlo II di Lorena.\nNel 1422, suo marito, Renato, divenne cognato del delfino di Francia, Carlo, che aveva sposato la sorella, Maria d'Angi\u00f2, futura regina di Francia.\nSuo marito, Renato, fu al seguito dell'esercito francese e, a Reims, nel 1429 fu presente all'incoronazione di Carlo VII; e alla morte dello zio, Luigi I di Bar, nel 1430, Renato entr\u00f2 in possesso del suo ducato, che gi\u00e0 governava. \nSuo padre, Carlo II di Lorena, mor\u00ec nella sua capitale, Nancy, il 25 gennaio del 1431.Dato che, alla sua morte, dei quattro figli avuti da Margherita erano in vita solo le due femmine, i domini passarono alla figlia Isabella ed al genero, Renato d'Angi\u00f2. Ma il ducato veniva rivendicata anche dall'erede maschio, il cugino (figlio di Federico, fratello di Carlo II) Antonio di Vaud\u00e9mont (1400 \u2013 1458); Antonio, alleatosi al duca di Borgogna, Filippo III, fecero guerra alla Lorena e Renato d'Angi\u00f2 fu fatto prigioniero a Bulgn\u00e9ville e, nel 1431, relegato a Digione.&lt;br&gt;Isabella riusc\u00ec ad ottenere una tregua e, per dirimere la questione, venne richiesto l'intervento dell'Imperatore del Sacro Romano Impero, Sigismondo di Lussemburgo, che, nel 1334, si dichiar\u00f2 a favore di Isabella e Renato.\nIl 12 novembre 1434 il cognato di Isabella, Luigi III d'Angi\u00f2, mor\u00ec di malaria, e Renato divenne duca d'Angi\u00f2 e conte di Provenza e di Forcalquier.&lt;br&gt;La regina di Napoli, Giovanna, che aveva disposto nel proprio testamento che alla sua morte la corona passasse a Renato d'Angi\u00f2, mor\u00ec il 2 febbraio 1435, mentre Renato era ancora prigioniero a Digione; Isabella, nominata dal marito, Luogotenente generale di Provenza, Angi\u00f2, Napoli e Sicilia, raggiunse il regno di Napoli, via mare.&lt;br&gt;Nel frattempo, Alfonso V di Aragona, che era stato adottato e poi era stato ripudiato da Giovanna II, cerc\u00f2 di riprendersi il regno di Napoli con le armi, partendo dal suo regno di Sicilia, ma inizialmente and\u00f2 incontro alla sconfitta navale di Ponza.\nIsabella fu accolta trionfalmente a Napoli e ricevette in aiuto le truppe del cardinale Giovanni Maria Vitelleschi inviate dal papa Eugenio IV, che combatterono assieme a quelle del duca di Bari, Jacopo Caldora, ed inizialmente ebbero la meglio sugli aragonesi, ma le gelosie nate tra i comandanti, portarono ad una situazione di stallo, sino a che il Vitelleschi si ritir\u00f2 dalla guerra.&lt;br&gt;Il 18 maggio 1435 Renato, finalmente libero, arriv\u00f2 a Napoli e la guerra riprese senza tregua.&lt;br&gt;Isabella rientr\u00f2 in Lorena, con i figli, nel 1440, un primo segnale dell'imminente sconfitta.\nDue anni dopo anche Renato lasci\u00f2 Castel Nuovo, dove si era asserragliato, abbandon\u00f2 definitivamente il Regno di Napoli e fece ritorno in Provenza, nel 1442.\nIsabella, nel 1453, segu\u00ec il marito ad Angers, dove il 27 febbraio mor\u00ec. Fu inumata nella cattedrale di San Maurizio; il marito Renato che governava il ducato assieme a lei, rinunci\u00f2 al titolo a favore del figlio, Giovanni.\nDiscendenza.\nRenato e Isabella ebbero dieci figli:"}
{"id": "1300128", "revid": "110818800", "url": "https://it.wikipedia.org/wiki?curid=1300128", "title": "Marzio Pieri", "text": "Biografia.\nLaureatosi in Lettere alla Sapienza nel 1966 con una tesi dal titolo \"La poesia del Cavalier Marino\", affidatagli da Walter Binni al tempo del suo magistero fiorentino, ancora laureando fu ufficiale di complemento dell'AArs, fungendo da segretario di un corso di acculturazione per ufficiali piloti (storia, filosofia, dottrine politiche) programmato dal generale Salvadori e diretto dal colonnello Rosati, un parente di Bonaventura Tecchi. L'esperienza, inattesa, riusc\u00ec grata e formativa per l'interessato.\nLa tesi, vivacemente contestata dai relatori, fu giudicata col cosiddetto 110 con biasimo. Dieci giorni dopo il neodottore cominci\u00f2 il suo servizio di professore con incarico annuale presso le scuole medie della vicina Pistoia. Al principio del 1968 fu invitato a concorrere a una borsa di studio biennale al Magistero di Parma: si trov\u00f2 a collaborare con Franca Brambilla Ageno, una studiosa non incline a farsi pubblicit\u00e0, che lo ebbe dapprima in sospetto in quanto uscito (ma anche allontanato) da scuole che poco peso davano alla filologia. Con alterne, pi\u00f9 che decennali vicende di dissenso e consenso, il giovane studioso attinse a quella fonte, generosa nel dare, tutto quello che potesse ricavarne.\nFu l'illustre filologa - forse anche per metterlo alla prova - a segnalarlo a Gianfranco Folena perch\u00e9 gli fosse affidata l'edizione (testo critico) dell\"'Adone \"per gli \"Scrittori d'Italia\" del Laterza, un'antica promessa del fondatore della collana, Benedetto Croce, non mantenuta per il drastico mutamento d'umore e di giudizio del Croce sul Barocco letterario italiano. Folena fu generoso ma ebbe presto a pentirsene, quando Pieri gli present\u00f2 il piano, giudicato aberrante dal maestro padovano, di un'edizione rigorosamente conservativa. Pareva che questo fosse naturalmente applicabile al Petrarca (negli occhi del Pieri stava l'edizione dei \"Rerum Vulgarium Fragmenta\" di Gianfranco Contini) ma rigidamente da escludersi per un testo moderno. \nIntanto Pieri, per le normali alternanze interne a una giovane facolt\u00e0 in formazione, si era visto affidare per incarico annualmente rinnovabile l'insegnamento di Estetica, congiuntamente alla richiesta non trattabile di trasferirsi con la sua giovane famiglia a Parma. Vi giunse nell'autunno del 1970 e vi rest\u00f2 fino all'inizio del nuovo millennio, quando decise di trasferirsi a Reggio Emilia. Nel 1981 aveva vinto il concorso per una cattedra di Letteratura italiana, dopo alcuni anni d'incarico come docente di Letteratura italiana moderna e contemporanea.\nL'incredibile riuscita nel concorso fu il risultato dello scontro fra due treni che viaggiavano in direzioni opposte: o troppo \"critico\" o troppo \"filologo\". Per quasi vent'anni, dopo il ritiro di Franca Ageno dalla direzione dell'Istituto, si trov\u00f2 a pi\u00f9 riprese a capo di una struttura universitaria immodificabile e ostile. Dopo anni di tira-e-molla rettorali, si trasfer\u00ec a Reggio dove fu assegnato a un diverso dipartimento - nato sulle ceneri dell'antico Istituto di Pedagogia - e vi tir\u00f2 benissimo la pensione, senza mai un dissenso (lo dipingevano litigioso quand'era solo franco e scoperto) o un cruccio con nessuno."}
{"id": "1300129", "revid": "125496050", "url": "https://it.wikipedia.org/wiki?curid=1300129", "title": "Scienze ambientali", "text": "La scienza ambientale \u00e8 un campo accademico interdisciplinare che integra scienze fisiche, biologiche e dell'informazione (tra cui ecologia, biologia, fisica, chimica, scienze delle piante, zoologia, mineralogia, oceanologia, limnologia, scienze del suolo, geologia e geografia fisica (geodesia) e scienza atmosferica) allo studio dell'ambiente e alla soluzione dei problemi ambientali. La scienza ambientale \u00e8 emersa dai campi della storia naturale e della medicina durante l'Illuminismo. Oggi fornisce un approccio integrato, quantitativo e interdisciplinare allo studio dei sistemi ambientali.\nStoria.\nLe scienze ambientali si svilupparono nei primi anni 1960. Ci\u00f2 fu dettato dalla necessit\u00e0 di disporre di esperti con conoscenze multidisciplinari per lo studio di problematiche ambientali complesse, dall'emanazione di leggi ambientali richiedenti l'osservanza di specifici protocolli di investigazione e dalla sempre pi\u00f9 crescente consapevolezza dell'opinione pubblica riguardo alle problematiche ambientali.\nDescrizione.\nAree di studio correlate includono studi ambientali e ingegneria ambientale. Gli studi ambientali comprendono pi\u00f9 scienze sociali per comprendere le relazioni umane, le percezioni e le politiche nei confronti dell'ambiente. L'ingegneria ambientale invece si concentra su design e tecnologia per migliorare la qualit\u00e0 ambientale in ogni aspetto. Gli scienziati ambientali lavorano su argomenti come la comprensione dei processi terrestri, la valutazione dei sistemi energetici alternativi , il controllo dell'inquinamento e la mitigazione, la gestione delle risorse naturali e gli effetti del cambiamento climatico globale . Le questioni ambientali includono quasi sempre un'interazione di processi fisici, chimici e biologici. Gli scienziati ambientali portano un approccio sistemico all'analisi dei problemi ambientali. Gli elementi chiave di uno scienziato ambientale efficace includono la capacit\u00e0 di correlare lo spazio, le relazioni temporali e l'analisi quantitativa.\nLa scienza ambientale si \u00e8 sviluppata come un campo sostanziale e attivo di indagine scientifica negli anni '60 e '70, spinto da (a) la necessit\u00e0 di un approccio multidisciplinare per analizzare complessi problemi ambientali, (b) l'arrivo di leggi sostanziali sull'ambiente che richiedono specifici protocolli ambientali di indagine e (c) la crescente consapevolezza dell'opinione pubblica sulla necessit\u00e0 di agire nell'affrontare i problemi ambientali. Gli eventi che hanno stimolato questo sviluppo includevano la pubblicazione del famoso libro ambientale di Rachel Carson \"Silent Spring\" insieme a importanti questioni ambientali che divennero molto pubbliche, come la fuoriuscita di petrolio di Santa Barbara del 1969 e il fiume Cuyahoga di Cleveland, Ohio, \"prendi fuoco\" (anche nel 1969), e ha contribuito ad aumentare la visibilit\u00e0 delle questioni ambientali e creare questo nuovo campo di studi.\nInterdisciplinarit\u00e0.\nIl carattere di interdisciplinarit\u00e0 \u00e8 evidenziato dalla sovrapposizione di ambiti concernenti le scienze naturali, l'ingegneria e le scienze sociali. Le scienze ambientali sono focalizzate sull'inquinamento e sulla degradazione dell'ambiente legati alle attivit\u00e0 umane e sul loro impatto ambientale sulla biodiversit\u00e0 e sostenibilit\u00e0. In ambito interdisciplinare, le scienze ambientali sfruttano anche conoscenze derivate dall'economia, dal diritto e dalle scienze sociali. Le specifiche conoscenze possono essere anche applicate a un ambiente del cyberspazio. La fisica viene utilizzata per studiare i flussi di materia e le interazioni energetiche, oltre che per costruire modelli matematici per descrivere i fenomeni ambientali. La chimica permette di comprendere le interazioni e le modificazioni molecolari occorrenti nei sistemi naturali. La biologia \u00e8 fondamentale per descrivere gli effetti tra i regni animale e vegetale.\nTematiche e discipline.\nLe scienze ambientali includono problematiche quali il mutamento climatico, la conservazione, la biodiversit\u00e0, l'inquinamento delle falde e del suolo, l'uso delle risorse naturali, la gestione dei rifiuti, lo sviluppo sostenibile, l'inquinamento dell'aria e l'inquinamento acustico.\nLe principali discipline con afferenza alle scienze ambientali sono:\nRegolamento che guida gli studi.\nNegli Stati Uniti, la National Environmental Policy Act (NEPA) del 1969 stabiliva requisiti per l'analisi di grandi progetti in termini di criteri ambientali specifici. Numerose leggi statali hanno riecheggiato questi mandati, applicando i principi alle azioni su scala locale. Il risultato \u00e8 stata un'esplosione di documentazione e studio delle conseguenze ambientali prima del fatto delle azioni di sviluppo.\nSi possono esaminare le specificit\u00e0 della scienza ambientale leggendo esempi di dichiarazioni di impatto ambientale preparate nell'ambito della NEPA come: \"Opzioni di espansione del trattamento delle acque reflue che scaricano nell'estuario di San Diego / Tijuana\" , \"Espansione dell'Aeroporto Internazionale di San Francisco\" , \"Sviluppo di Houston , Sistema di trasporto della metropolitana\" , \"Espansione del sistema di trasporto metropolitano di Boston MBTA\" e \"costruzione dell'Interstate 66 attraverso Arlington, Virginia\" .\nIn Inghilterra e nel Galles, l'Agenzia per l'ambiente (EA), costituita nel 1996, \u00e8 un ente pubblico per la protezione e il miglioramento dell'ambiente e applica le normative elencate sulle comunit\u00e0 e sul sito del governo locale. (ex ufficio del vice primo ministro). L'agenzia \u00e8 stata istituita con l'Environment Act 1995 come organismo indipendente e lavora a stretto contatto con il governo del Regno Unito per far rispettare i regolamenti."}
{"id": "1300130", "revid": "729019", "url": "https://it.wikipedia.org/wiki?curid=1300130", "title": "Damdiny S\u00f9chbaatar", "text": "Damdiny S\u00f9chbaatar rimane una figura molto popolare in Mongolia, dove viene considerato un eroe nazionale.\nBiografia.\nNato con il solo nome di \"S\u00f9ch\", entr\u00f2 nelle forze armate mongole nel 1911, dimostrando notevole valore e guadagnandosi cos\u00ec sul campo il titolo di \"baatar\" (eroe), che da allora in poi fece parte integrante del suo nome. S\u00f9chbaatar ebbe una parte di rilievo nelle lotte che portarono, a partire dal 1919, all'ottenimento dell'indipendenza dalla Cina e alla costituzione della Mongolia come moderno stato comunista.\nMor\u00ec, in circostanze non troppo chiare, nel 1923, ufficialmente per morte naturale; c'\u00e8 per\u00f2 chi afferma che la sua morte sia sopraggiunta per avvelenamento, dato il clima torbido sviluppatosi all'interno dei ranghi del Partito Comunista Mongolo all'atto della costituzione del nuovo stato indipendente.\nS\u00f9chbaatar \u00e8 considerato un eroe nazionale nel suo paese: in suo onore, la capitale della Mongolia prese, nel 1924, il nome di \"Ulaanbaatar\" (in mongolo, \"eroe rosso\"); inoltre una delle principali piazze di questa citt\u00e0 \u00e8 dedicata a lui."}
{"id": "1300131", "revid": "486946", "url": "https://it.wikipedia.org/wiki?curid=1300131", "title": "Sukhe Bator", "text": ""}
{"id": "1300132", "revid": "81195", "url": "https://it.wikipedia.org/wiki?curid=1300132", "title": "Scienze dell'ambiente", "text": ""}
{"id": "1300133", "revid": "486946", "url": "https://it.wikipedia.org/wiki?curid=1300133", "title": "Suhe Bator", "text": ""}
{"id": "1300134", "revid": "81195", "url": "https://it.wikipedia.org/wiki?curid=1300134", "title": "Scienza ambientale", "text": ""}
{"id": "1300135", "revid": "486946", "url": "https://it.wikipedia.org/wiki?curid=1300135", "title": "Suke Bator", "text": ""}
{"id": "1300146", "revid": "838137", "url": "https://it.wikipedia.org/wiki?curid=1300146", "title": "Dagmar Hase", "text": "Specializzata nello stile libero e nel dorso, ha vinto sette medaglie alle Olimpiadi di Barcellona 1992 e di Atlanta 1996.\nNel 2013 \u00e8 diventata uno dei Membri dell'International Swimming Hall of Fame."}
{"id": "1300148", "revid": "2014155", "url": "https://it.wikipedia.org/wiki?curid=1300148", "title": "Maria Pia di Borbone-Due Sicilie", "text": "Biografia.\nMaria Pia era l'ottava figlia del re Ferdinando II delle Due Sicilie e della sua seconda moglie, Maria Teresa d'Austria. I suoi nonni paterni erano il re Francesco I e Maria Isabella di Borbone, infanta di Spagna, mentre i suoi nonni materni erano l'arciduca Carlo d'Austria-Teschen (eroe austriaco e vincitore della battaglia di Aspern-Essling) e la principessa Enrichetta di Nassau-Weilburg.\nPudica e riservata, era stata cresciuta amorevolmente, come i suoi fratelli, dalla madre Maria Teresa, la quale aborriva feste e vita mondana, preferendo dedicarsi alla cura dei figli.\nL'esilio.\nCon l'avanzare della spedizione dei Mille di Giuseppe Garibaldi in Sicilia e Calabria, la famiglia reale delle Due Sicilie si rifugi\u00f2 a Gaeta, dove le truppe leali a Francesco II combatterono per tre mesi. Il 13 febbraio 1861 l'esercito capitol\u00f2 e ci\u00f2 costrinse il re e la sua famiglia all'esilio a Roma. Sotto la protezione di papa Pio IX, vennero inizialmente ospitati nel Palazzo del Quirinale e poi nel Palazzo Farnese. Durante l'esilio romano iniziarono le trattative per il matrimonio di Maria Pia.\nMatrimonio.\nDopo il fallimento dei tentativi di farla sposare con un arciduca austriaco (come le sue sorelle maggiori Maria Annunziata e Maria Immacolata), finalmente venne firmato il contratto di matrimonio con l'ex-sovrano del piccolo Ducato di Parma.\nMaria Pia spos\u00f2 Roberto I, figlio di Carlo III, duca di Parma e della principessa Luisa Maria Teresa di Francia, il 5 aprile 1869. Da lui ebbe dodici figli, di cui sei mentalmente disabili.\nMorte.\nLe pericolose gravidanze e le nascite consecutive (dodici bambini in tredici anni di matrimonio) resero la principessa obesa e malata. Maria Pia mor\u00ec di febbre puerperale il 29 settembre 1882 a Biarritz, una settimana dopo aver dato alla luce il suo ultimo figlio. Il suo corpo fu sepolto a Villa Borbone a Viareggio.\nDopo la sua morte Roberto I si rispos\u00f2 con Maria Antonia di Portogallo, figlia del deposto Michele di Portogallo e di Adelaide di L\u00f6wenstein-Wertheim-Rosenberg, che gli diede altri dodici figli.\nBibliografia.\nArrigo Petacco, \"La regina del sud\". Milano, Mondadori, 1992. ISBN 88-04-43391-4"}
{"id": "1300152", "revid": "339392", "url": "https://it.wikipedia.org/wiki?curid=1300152", "title": "Zodd l'immortale", "text": ""}
{"id": "1300154", "revid": "339392", "url": "https://it.wikipedia.org/wiki?curid=1300154", "title": "Zodd l'Immortale", "text": ""}
{"id": "1300155", "revid": "339392", "url": "https://it.wikipedia.org/wiki?curid=1300155", "title": "Zodd il nosferatu", "text": ""}
{"id": "1300156", "revid": "125812343", "url": "https://it.wikipedia.org/wiki?curid=1300156", "title": "Galleria commerciale", "text": "Le gallerie commerciali sono vie (o piazze) completamente al coperto, aperte solo al traffico pedonale su cui si affacciano vetrine, ingressi di negozi e bar. Vanno distinte dai semplici mercati coperti, che si limitano a dare un tetto alle bancarelle tipiche di un consueto mercato.\nLa diffusione delle gallerie commerciali classiche coincide con la \"Belle \u00c9poque\". Esempi di questa generazione di gallerie sono presenti in molte citt\u00e0 italiane e le pi\u00f9 note sono sicuramente la Galleria Subalpina a Torino, galleria Vittorio Emanuele in Piazza Duomo a Milano, la Galleria Umberto I a Napoli e la Galleria Alberto Sordi a Roma, la Galleria Vittorio Emanuele III a Messina.\nUna seconda epoca d'oro per la nascita delle gallerie \u00e8 quella legata alla nascita dei grandi centri commerciali, dei quali le gallerie commerciali rappresentano uno degli elementi costitutivi fondamentali.\nGallerie commerciali all'estero.\nIn Europa se ne trovano nelle citt\u00e0 di Bruxelles, Istanbul, Londra, Vienna, Barcellona, Praga e Parigi, dove questi edifici sono nati: le prime che si ricordino furono le \"Galerie de Bois\", costruite nel 1786 per il Duca d'Orl\u00e9ans, nei giardini del Palais-Royal."}
{"id": "1300157", "revid": "339392", "url": "https://it.wikipedia.org/wiki?curid=1300157", "title": "Zodd il Nosferatu", "text": ""}
{"id": "1300158", "revid": "1305772", "url": "https://it.wikipedia.org/wiki?curid=1300158", "title": "Raimondo Folch VI de Cardona", "text": "Origine.\nEra il figlio primogenito del conte di Visconte di Cardona, Raimondo V e di sua moglie, Sibilla d'Emp\u00faries, figlia del Conte di Emp\u00faries, Ponzio IV e della sua seconda moglie, Teresa Fern\u00e1ndez de Lara, figlia del conte Fernando N\u00fa\u00f1ez de Lara, Signore di Castrogeriz e della moglie, Mayor.Raimondo Folco V di Cardona, secondo il documento n\u00b0 CLXIX della \"Histoire G\u00e9n\u00e9rale de Languedoc 2nd Edn. Tome V, Preuves\", del 17 febbraio 1231, era il figlio primogenito del conte di Visconte di Cardona, Raimondo IV (\"Raymundus Fulconis...vicecomes Cardon\u00e6\") e di sua moglie, Ines o Agnese di Tarroja (\"domina Terrogia...vicecomitissa Cardonensis\"), di cui non si conoscono gli ascendenti, di cui non si conoscono gli ascendenti.\nBiografia.\nDi Raimondo V si hanno notizie molto scarse.Dopo la morte (avvenuta nel 1276 circa) di suo padre, Raimondo V, Raimondo gli succedette come Raimondo VI, Visconte di Cardona.Inizialmente segu\u00ec la politica paterna di ribellione al re della corona d'Aragona, Pietro III il Grande e fu un dei capi della rivolta del 1280. Durante la rivolta Raimondo fu sconfitto e imprigionato a Balaguer.Nel 1281, ottenne la grazia dal re, Pietro III e si riconcili\u00f2 con la corona diventando, fidato consigliere di Pietro III di Aragona, al seguito del quale combatt\u00e9 l'invasione francese del 1285, mettendosi in evidenza, nel comandare la difesa di Gerona.\nDopo la morte di Pietro III, mise la sua spada anche al servizio, prima di Alfonso il Franco e poi di Giacomo II il Giusto. In quest'ultimo periodo, rifiut\u00f2 di passare nelle file del governatore della Sicilia, il fratello di Giacomo II, Federico.\nNel 1297, fu tra i tre giudici delegati a decidere sulla successione nella contea di Pallars.\nNel 1302,alla morte del cugino Roger Bernat III de Foix, divenne consigliere del figlio di Roger Bernat, il nuovo Conte di Foix Gastone I de Foix.\nVerso il 1319, ebbe alcuni screzi con il conte di Urgell, Alfonso, erede al trono della Corona d'Aragona.\nSecondo la \"Excerpta ex martyrologio Celsonensi, Apendice al Viage Literario a las Iglesias de Espana, Tome IX\", Raimondo VI mor\u00ec il 31 ottobre 1320.Raimondo fu sepolto nel Monastero di Poblet. Gli succedette il figlio, Ugo I.\nMatrimonio e discendenza.\nRaimondo VI, secondo la \"Cr\u00f3nica del rey don Fernando IV\", aveva sposato Maria Alfonso de Haro, figlia di Juan Alfonso de Haro, Signore di Los Cameros e della moglie, Constanza Alfonso de Meneses. Maria Alfonso de Haro era al suo secondo matrimonio, era vedova di Filippo Fernando di Castro, signore di Castro. Raimondo VI da Maria ebbe un figlio:\nEbbe anche ben sette figli dalla sua relazione con Flor de Pontiac, con cui pass\u00f2 gran parte della sua vita:"}
{"id": "1300159", "revid": "729019", "url": "https://it.wikipedia.org/wiki?curid=1300159", "title": "Porta Nuova (Milano)", "text": "Porta Nuova (\"Porta Noeuva\" in dialetto milanese, : ) \u00e8 una delle sei porte principali di Milano, ricavata lungo i bastioni spagnoli, oggi demoliti. Posta a nord della citt\u00e0 in piazzale Principessa Clotilde, si apre lungo la strada per Monza. Caratterizzata oggi dalla presenza dell'arco neoclassico dello Zanoia (1810-1813) e degli annessi caselli daziari, sorge al centro di \"piazzale Principessa Clotilde\", allo sbocco di \"corso di Porta Nuova\".\nIn passato Porta Nuova identificava inoltre uno dei sei sestieri storici in cui era divisa la citt\u00e0, il Sestiere di Porta Nuova.\nStoria.\nLa porta spagnola (XVI secolo).\nLa Porta Nuova attuale che si apre nei Bastioni di Milano sorse decentrata a occidente rispetto all'asse viario (oggi \"via Manzoni\") su cui erano sorte in precedenza le omonime porte di epoca romana (sul tracciato delle Mura romane) e di epoca medievale (sul tracciato delle mura medievali di Milano).\nIl medesimo sestiere era servito, in epoca romana, dalla \"porta Aurea\", collocata lungo le \"mura Massimianee\" del tracciato romano, sull'odierna \"via Manzoni\" all'incrocio con \"via Monte Napoleone\". Nella cinta medievale si collocava allo sbocco in \"piazza Cavour\" dove ancora oggi \u00e8 presente, perfettamente integra. Se, come era avvenuto per le altre porte, con la costruzione delle mura spagnole essa fosse stata semplicemente spostata pi\u00f9 all'esterno lungo la medesima direttrice, sarebbe collocata al termine dell'attuale \"via Daniele Manin\". Tale porta, invece, fu ricavata parecchio pi\u00f9 a occidente, tra il Seveso e la Martesana.\nIl rifacimento dello Zanoia (1810-1813).\nLa porta spagnola venne demolita in epoca napoleonica, quando si avvi\u00f2 un progetto per convertire le principali porte dei bastioni ad una funzione daziaria e ornamentale, visto il superamento della loro funzione militare: l'edificazione di una porta monumentale contribuiva al nuovo riassetto urbanistico anulare attorno all'area dei bastioni, favorendo lo sviluppo urbano a nord della citt\u00e0. L'attuale porta, presente ancora oggi in piazzale Principessa Clotilde (stessa collocazione della precedente porta spagnola demolita), venne costruita su progetto dell'architetto Giuseppe Zanoia e si apriva sul tracciato dell'antica via romana che collegava la citt\u00e0 con la Brianza. La costruzione avvenne tra il 1810 e il 1813.\nIl suo valore commerciale derivava dalla prossimit\u00e0 al naviglio della Martesana, allora navigabile. Per entrare in citt\u00e0, il naviglio dapprima sottopassava il ponte delle Gabelle e i bastioni, quindi superava la leonardesca conca dell'Incoronata per aprirsi nel laghetto di San Marco, da cui proseguiva lungo una seconda conca omonima e si immetteva nella fossa navigabile all'inizio di \"via Fatebenefratelli\". Lungo i bastioni, dal Ponte delle Gabelle, scorreva il Redefossi che riceveva prima le acque in eccessi della Martesana e, appena oltre \"Porta Nuova\", il Seveso. Seppure interrato, il Redefossi segue ancora oggi il medesimo percorso.\nAl momento della costruzione di questa nuova porta si prevedeva che la citt\u00e0 si espandesse verso l\u2019esterno, secondo la direttiva della strada che ne usciva (oggi dedicata ad Amerigo Vespucci - delibera comunale del 7 giugno 1878). Tale sviluppo non avvenne perch\u00e9 nel periodo successivo la via venne sbarrata dalla costruzione della stazione ferroviaria di Porta Nuova. Oggi la via Vespucci termina, in pratica, con una ripida scalinata pedonale da cui si accede all\u2019attuale Piazza Alvar Aalto, costruita, ad un livello pi\u00f9 alto, sull\u2019ex terrapieno delle ferrovie Varesine. Quindi Porta Nuova ha perso quasi subito la sua originaria funzione.\nInfatti nel 1840 venne inaugurata, appena al di l\u00e0 della Martesana, la stazione di Porta Nuova, prima stazione ferroviaria della citt\u00e0, al servizio della Milano-Monza. L'edificio principale si \u00e8 conservato ed \u00e8 stato trasformato nell'albergo di lusso \"Maison Moschino\" nel 2010.\nArchitettura.\nLa porta dello Zanoja presenta un doppio ordine, che definisce un'importanza gerarchica sia funzionale sia estetica: corinzio nella parte centrale e dorico nei caselli laterali. Presenta un unico fornice costruito in blocchi di arenaria giallastra ed ornato da bassorilievi, alla quale sono collegati due caselli daziari porticati, anch'essi in arenaria, collocati simmetricamente ai due lati. L'arenaria utilizzata \u00e8 molto friabile, per cui le decorazioni di cui il monumento \u00e8 ornato esteriormente sono soggette ad erosione nel tempo, aggravata dall'inquinamento, e parte delle sue ornamentazioni originarie oggi sono scomparse o scarsamente visibili. Nel 2002 l'associazione \"Castelli e Ville Aperte in Lombardia\" ha ricevuto dal comune di Milano l'assegnazione dell'opera per il suo uso e restauro conservativo."}
{"id": "1300161", "revid": "767487", "url": "https://it.wikipedia.org/wiki?curid=1300161", "title": "Alberto Horacio Suppici", "text": "Campione del mondo con l'Uruguay nel 1930."}
{"id": "1300166", "revid": "1149807", "url": "https://it.wikipedia.org/wiki?curid=1300166", "title": "Pok\u00e9mon (serie animata)", "text": "Pok\u00e9mon, in giapponese , \u00e8 una serie televisiva anime basata sull'omonima saga videoludica, trasmessa dall'emittente giapponese TV Tokyo a partire dal 1997 e distribuita in 74 paesi.\nIn Giappone, l'anime \u00e8 composto da sette serie: \"Pocket Monsters\", \"Pocket Monsters Advanced Generation\", \"Pocket Monsters Diamond &amp; Pearl\", \"Pocket Monsters Best Wishes!\", \"Pocket Monsters XY\", \"Pocket Monsters Sun &amp; Moon\" e \"Pocket Monsters (2019)\". Negli Stati Uniti d'America ed in Europa le serie sono state ulteriormente suddivise in ventiquattro stagioni.\nIn Italia, dal 2000 al 2008, \u00e8 stato trasmesso dall'emittente televisiva Italia 1. A partire dal 30 marzo 2009 la trasmissione \u00e8 proseguita sul canale satellitare Jetix con l'undicesima stagione (\"Pok\u00e9mon Diamante e Perla: Battle Dimension\"). Le stagioni successive sono invece trasmesse da Disney XD (sul satellite) e da K2 (sul digitale terrestre).\nTrama.\nAsh Ketchum \u00e8 un ragazzo di Biancavilla il cui sogno \u00e8 quello di diventare il miglior allenatore di Pok\u00e9mon del mondo. Il giorno del suo decimo compleanno deve recarsi dal Professor Oak per ricevere il suo primo Pok\u00e9mon ed il Pok\u00e9dex. Tuttavia giunge in ritardo al laboratorio dello scienziato, che ha gi\u00e0 terminato i Pok\u00e9mon da consegnare agli aspiranti allenatori, ma gli rimane tuttavia un Pikachu. Ash decide di iniziare la sua avventura con quel Pok\u00e9mon che si rifiuta di entrare nella Pok\u00e9 Ball. Pikachu si dimostra un Pok\u00e9mon ostinato e, nel tentativo di catturare Pok\u00e9mon senza ricorrere al suo aiuto, Ash provoca l'ira di alcuni Spearow. Per salvarsi dall'attacco, l'allenatore ruba la bicicletta di Misty, che viene distrutta per errore da Pikachu. Per questo motivo la capopalestra di Celestopoli seguir\u00e0 Ash nel suo viaggio fino al termine della Conferenza Argento.\nLa prima palestra che Ash incontra \u00e8 quella di Brock. Dopo averlo visto lottare, il capopalestra decide di seguire il giovane allenatore per coltivare il desiderio di diventare un allevatore di Pok\u00e9mon. Seguir\u00e0 Ash fino a quando, in seguito all'evoluzione del suo Happiny, vorr\u00e0 diventare un Medico Pok\u00e9mon e ritorner\u00e0 nella regione di Kanto. I tre verranno costantemente pedinati da Jessie e James e dal loro inseparabile Meowth. L'obiettivo del trio del Team Rocket \u00e8 quello di rapire il Pikachu del ragazzo e consegnarlo al loro capo Giovanni, ma senza successo.\nAsh ed i suoi amici vengono invitati a raggiungere le Isole Orange per ottenere la Sfera GS dalla Professoressa Ivy. Incantato dalla bellezza della ricercatrice, Brock resta sull'Isola di Valencia come assistente mentre Ash e Misty continuano il loro viaggio. Con l'aiuto di Tracey Sketchit, i due ragazzi riescono a salvare un Lapras che utilizzeranno per visitare l'arcipelago. Una volta vinta la Lega Orange, Lapras torna libero e Ash ritorna a Biancavilla. Dopo una lotta con il suo rivale Gary Oak, Ash, Misty e Brock visiteranno Johto, mentre Tracey, rimarr\u00e0 a Biancavilla, come assistente del Professor Oak.\nDopo che Misty \u00e8 ritornata nella sua palestra, Ash e Brock si trovano ad intraprendere il viaggio attraverso Hoenn, accompagnati dai figli del capopalestra Norman Vera e Max. Max \u00e8 troppo giovane per possedere un Pok\u00e9mon, mentre Vera ha il sogno di diventare coordinatrice e riceve quindi un Torchic dal Professor Birch. Oltre al Team Rocket, che ha cambiato i suoi Pok\u00e9mon Arbok e Weezing (che hanno liberato) per Cacnea e Seviper, i protagonisti dovranno affrontare le organizzazioni criminali Team Idro e Team Magma. Il rivale di Vera sar\u00e0 il coordinatore Drew.\nDopo aver partecipato senza successo alla Lega Pok\u00e9mon, Ash visita il Parco Lotta nella regione di Kanto. Con l'aiuto di Charizard, Squirtle e Bulbasaur, Ash sconfigge Baldo e gli viene offerta la possibilit\u00e0 di diventare un Asso del Parco Lotta. Il ragazzo rifiuta l'offerta e decide di proseguire il suo viaggio verso Sinnoh dopo essere stato sconfitto dall'Electivire di Gary. Gli unici Pok\u00e9mon che porta nella nuova regione sono Pikachu ed Aipom.\nA Sinnoh incontrer\u00e0 Lucinda ed il suo Piplup, ottenuto dal Professor Rowan. Anche lei ha il sogno di diventare una coordinatrice come la madre Olga. Tra i rivali del gruppo composto da Ash, Brock e Lucinda si annoverano il loro rivale Paul, Nando, Zoey e i loro nemici come l'infida cacciatrice J ed il Team Galassia composto dal terribile Cyrus e i suoi scagnozzi. I sogni di Ash e Lucinda tuttavia non diventano realt\u00e0: il primo viene sconfitto alla Lega di Sinnoh da Tobias, mentre Lucinda non vince il Gran Festival che le viene soffiato da Zoey. Il ragazzo proseguir\u00e0 da solo alla volta di Unima.\nNella regione di Unima, Ash stringe amicizia con Iris, una ragazza che sogna di diventare Maestro Drago, ed il suo Axew. Il posto di Brock sar\u00e0 preso dall'intenditore di Pok\u00e9mon Spighetto che abbandona la palestra di Levantopoli per seguire Ash. Nel loro viaggio incontreranno numerosi allenatori tra cui Diapo e Belle, che parteciperanno alla Lega di Unima. In seguito i ragazzi si troveranno ad affrontare il Team Plasma. Sventata la minaccia dell'organizzazione criminale, dopo un breve viaggio attraverso le Isole Cristalline, Ash viene convinto da Alexia a partire da Kanto per visitare la regione di Kalos.\nA Kalos incontra Lem e sua sorella Clem, che si uniranno a lui nel suo viaggio alla conquista delle otto medaglie che gli consentiranno l'accesso alla Lega Pok\u00e9mon locale. Al gruppo si aggiunger\u00e0 anche Serena, una giovane Performer Pok\u00e9mon che Ash aveva gi\u00e0 conosciuto anni prima durante un campo estivo gestito dal Professor Oak. Nel corso del loro viaggio i quattro amici si ritroveranno a viaggiare con Mollicino, un Nucleo di Zygarde in fuga dal Team Flare e Ash svilupper\u00e0 un'accesa rivalit\u00e0 con Tierno, Trovato, Sandro e Alan. Proprio contro quest'ultimo, il ragazzo di Biancavilla perder\u00e0 l'incontro nella finale della Lega di Kalos, classificandosi al secondo posto. Subito dopo la cerimonia di chiusura della Lega, il Team Flare attacca la citt\u00e0 di Luminopoli con lo scopo di conquistare la regione di Kalos servendosi del potere di Zygarde (che controllano grazie ad una macchina), ma Ash e i suoi amici riusciranno a sconfiggere il leader dell'organizzazione criminale, Elisio, sventando la minaccia. Poco dopo, il ragazzo far\u00e0 ritorno nella regione di Kanto separandosi dai suoi amici.\nUn giorno, Ash e sua madre Delia, vincono una vacanza nella regione tropicale di Alola. Qui Ash incontra Manuel Oak, cugino del Professor Oak, nonch\u00e9 preside della Scuola di Pok\u00e9mon dell'Isola Mele Mele; e il Professor Kukui, uno degli insegnanti della stessa scuola. Al termine della vacanza, Ash decide di fermarsi ad Alola e di frequentare la scuola, vivendo a casa del Professor Kukui. Il ragazzo inoltre riceve un Cerchio Z da parte del Pok\u00e9mon protettore Tapu Koko e decide di intraprendere il Giro delle Isole, un rito a cui si sottopongono i giovani allenatori della regione di Alola che consiste nel sostenere una serie di prove che, se superate con successo, consentono di ottenere i preziosi Cristalli Z, strumenti indispensabili per attivare le potenti Mosse Z. Alla Scuola di Pok\u00e9mon, Ash fa amicizia con Lylia, Ibis, Suiren, Chrys e Kawe, i suoi compagni di classe. Con loro, il giovane allenatore di Biancavilla, former\u00e0 una speciale task force soprannominata \"gli Ultraprotettori\", il cui scopo \u00e8 quello di catturare le Ultracreature che si sono smarrite nel mondo Pok\u00e9mon e liberarle nell'Ultramondo per mantenere la sicurezza nella regione di Alola. Dopo aver terminato il Giro delle Isole e sconfitto tutti i Kahuna di Alola, Ash partecipa e vince la prima Lega Pok\u00e9mon della regione sconfiggendo prima il suo rivale Iridio in finale, e in seguito il Professor Kukui e Tapu Koko in un match d'esibizione conclusivo della Lega. Dopo il suo trionfo, Ash lascia i Pok\u00e9mon catturati ad Alola alle cure del Professor Kukui e fa ritorno a Biancavilla, separandosi dai suoi compagni di scuola. \nTempo dopo il Professor Oak invita Ash e Pikachu all'inaugurazione del Centro di Ricerca del Professor Cerasa ad Aranciopoli. Nel corso dell'evento, Ash incontra Goh, un giovane che sogna di catturare il Pok\u00e9mon leggendario Mew. Il Professor Cerasa, resosi conto delle grandi capacit\u00e0 e delle ambizioni dei due giovani allenatori, propone loro di diventare ricercatori presso il suo neonato Centro di Ricerca e di viaggiare per il mondo indagando sui fenomeni pi\u00f9 misteriosi del mondo dei Pok\u00e9mon. I due ragazzi accettano. Quando i due assistono alla finale dei Campionati del Mondo di Pok\u00e8mon fra Lance (Superquattro di Kanto/Johto) e Dandel (Campione di Galar), e dopo la vittoria di quest'ultimo; Ash decide di partecipare ai successivi campionati con l'obiettivo di sconfiggere Dandel e diventare l'allenatore pi\u00f9 forte del mondo.\nProduzione.\nVisto l'immediato successo dei videogiochi \"Pok\u00e9mon Rosso\" e \"Blu\", pubblicati in Giappone il 27 febbraio 1996, gi\u00e0 nel 1997 Game Freak e Nintendo iniziarono a pensare ad un possibile adattamento anime della serie. Intanto le due compagnie erano gi\u00e0 al lavoro su quelli che sarebbero diventati i \"sequel\" dei due giochi: \"Pok\u00e9mon Oro\" e \"Argento\", e il produttore Tsunekazu Ishihara era convinto che per garantire successo ai due titoli, la serie televisiva anime si sarebbe potuta evitare. Avendo appreso infatti che la durata media di uno show televisivo tratto da un videogioco era compresa tra i sei mesi e un anno, si correva il rischio che l'anime finisse ancor prima dell'uscita dei videogiochi, perdendo l'occasione per un possibile traino. Infine allo show venne dato via libera e il 1\u00ba aprile 1997 and\u00f2 in onda il primo episodio.\nIl nome originale del protagonista della serie, Satoshi, deriva da Satoshi Tajiri il creatore della serie \"Pok\u00e9mon\", mentre il nome del rivale Shigeru \u00e8 un omaggio a Shigeru Miyamoto prolifico autore Nintendo e mentore di Tajiri nel delicato periodo di sviluppo di \"Pok\u00e9mon Rosso\" e \"Blu\". Quando i realizzatori dell'anime richiesero un Pok\u00e9mon specifico da far emergere come protagonista e mascotte della serie, Nintendo propose Pikachu, creatura relativamente popolare rispetto alle altre e dall'aspetto rassicurante, che avrebbe potuto accontentare ed attirare un pubblico sia maschile che femminile. Pikachu divenne cos\u00ec il primo Pok\u00e9mon di Satoshi e l'unico a seguirlo in tutti i suoi viaggi, ottenendo una vasta popolarit\u00e0.\nOriginariamente l'anime era stato previsto per una durata di 18 mesi, tuttavia al termine di questo periodo l'interesse per la serie in Giappone e in Occidente non era affatto diminuito. La stessa Nintendo, dopo l'uscita di \"Pok\u00e9mon Oro\" e \"Argento\", si rese conto che per garantire continuit\u00e0 al franchise l'anime avrebbe dovuto proseguire, andando di pari passo con la periodica produzione di lungometraggi a tema \"Pok\u00e9mon\".\nTrasmissione.\n\"Pok\u00e9mon\" \u00e8 stato raggruppato in Giappone in serie distinte, che corrispondono ad una o pi\u00f9 generazioni dei videogiochi della saga. Al momento sono state trasmesse sei serie intere: , anche conosciuta come \"serie originale\", che comprende la prima e la seconda generazione; , che tratta la terza; , la quarta; , la quinta, , la sesta, e infine , serie dedicata ai videogiochi della settima generazione. Una nuova serie, che prende il nome di , basata sugli eventi di tutti i giochi della serie principale Pok\u00e9mon, tra cui i titoli di ottava generazione, va in onda dal 17 novembre 2019. \nA loro volta queste serie giapponesi sono suddivise al loro interno in stagioni, che segnalano eventuali cambi di ambientazione all'interno della stessa serie. \"Pocket Monsters\" comprende quindi le tre stagioni , che narra delle avventure di Ash a Kanto; , ambientata nell'omonimo arcipelago; e , comprensiva degli episodi di Johto. La quarta serie, \"Best Wishes!\", \u00e8 suddivisa invece in , , e , mentre la serie \"XY\", basata sugli eventi di sesta generazione, \u00e8 suddivisa rispettivamente in e .\nL'anime \u00e8 trasmesso a cadenza settimanale e in modo continuo sul canale TV Tokyo a partire dal 1\u00ba aprile 1997, senza che vi sia un'interruzione tra la fine di una serie e l'inizio di quella successiva, che vengono identificate semplicemente dal cambio di logo. \nNel dicembre 1997, a seguito della messa in onda dell'episodio , che in Giappone caus\u00f2 una serie di convulsioni e di crisi epilettiche in un gran numero di telespettatori (evento noto come \"Pok\u00e9mon Shock\"), la trasmissione dell'anime fu sospesa a tempo indeterminato. La serie torn\u00f2 in onda a partire dal 16 aprile 1998, ben quattro mesi dopo.\nNell'aprile 2020 la trasmissione della serie \u00e8 stata nuovamente sospesa a tempo indeterminato a causa della pandemia di COVID-19 in Giappone e delle conseguenti misure di prevenzione da essa derivate come il distanziamento sociale e l'autoisolamento, che hanno determinato un rallentamento dei lavori su innumerevoli produzioni animate in territorio nipponico. Dopo circa un mese e mezzo, il 31 maggio 2020, l'account ufficiale Twitter dedicato alla serie comunica che la trasmissione degli episodi avrebbe ripreso regolarmente il 7 giugno 2020. \nEdizione italiana.\nUn'edizione italiana della serie anime \u00e8 stata curata da Mediaset che ne ha trasmesso le prime dieci stagioni occidentali su Italia 1 dal 2000 al 2007. Il doppiaggio \u00e8 stato affidato alla Merak Film sotto la direzione di Federico Danti.\nA partire dall'undicesima stagione, in concomitanza con il mancato rinnovo dei diritti da parte di Mediaset, l'adattamento italiano della serie \u00e8 passato a direttamente alla branca statunitense di The Pok\u00e9mon Company, The Pok\u00e9mon Company International, che ne ha affidato il doppiaggio allo Studio Asci. Questa edizione mantiene gran parte del cast precedente di Merak Film. La trasmissione \u00e8 ripresa dal 2009 sui canali Jetix e K2. Lo Studio Asci ha anche annunciato di voler ridoppiare le prime stagioni, utilizzando il nuovo cast, nuovi dialoghi e nuovi titoli, per mantenersi pi\u00f9 coerente alla versione statunitense e alla terminologia consolidata del franchise. Alla fine \u00e8 stata ridoppiata solo una parte della prima serie giapponese, corrispondente alle prime cinque stagioni occidentali, e trasmessa per la prima volta su K2 dal 2014.\nCensure.\nAlcuni episodi della serie sono stati censurati in Giappone o nel resto del mondo.\nL'episodio 35, intitolato , \u00e8 stato censurato negli Stati Uniti e in Italia per l'uso da parte del guardiano della Zona Safari di armi da fuoco, puntate contro i protagonisti e i membri del Team Rocket. Nell'episodio, Ash cattura trenta Tauros, i quali vengono mostrati anche in episodi successivi ma la cui provenienza, a causa dell'omissione dell'episodio in Occidente, rimane incomprensibile.\nL'episodio \"Soldato Elettrico Porygon\", non \u00e8 stato pi\u00f9 replicato e mai pubblicato in home video a seguito del Pok\u00e9mon shock.\nGli episodi \"Vacanze ad Acapulco\", \"La leggenda di Dratini\", \"Soldato Elettrico Porygon\", \"La Via Gelata!\", \"Battaglia nell'Isola Sismica! Barboach contro Whiscash!!\", \"Ash e Vera! Battaglie infuocate ad Hoenn!!\", \"Ash e Lucinda! Fronteggiando una nuova avventura!!\", \"Le creature misteriose, Pok\u00e9mon!\", \"Team Rocket contro Team Plasma!\" (prima parte), \"Team Rocket contro Team Plasma!\" (seconda parte) e \"Ash e Passimian! Touchdown di Un'Amicizia!!\" non sono mai stati trasmessi nell'edizione italiana."}
{"id": "1300172", "revid": "767487", "url": "https://it.wikipedia.org/wiki?curid=1300172", "title": "The Ultra-Violence", "text": "The Ultra-Violence \u00e8 l'album di debutto della band thrash metal californiana Death Angel, pubblicato nel 1987.\nL'album denota gi\u00e0 la padronanza tecnica che il gruppo svilupper\u00e0 negli anni a seguire, fattore che li porter\u00e0 a diventare una fra le band pioniere della scena thrash della Bay Area di San Francisco, in particolare della parte pi\u00f9 tecnica del genere."}
{"id": "1300175", "revid": "287204", "url": "https://it.wikipedia.org/wiki?curid=1300175", "title": "Gens Galeria", "text": "La gens Galeria fu un'antichissima famiglia patrizia, esistente gi\u00e0 ai tempi di Romolo, e probabilmente inclusa nelle cento gentes originarie ricordate dallo storico Tito Livio.\nOrigini e Storia.\nSecondo l'illustre studioso Theodor Mommsen l'antichit\u00e0 di questa famiglia si deduce dal fatto che essa diede il nome ad una delle antiche Trib\u00f9 Rustiche, l'omonima \"Trib\u00f9 Galeria\". Come \u00e8 noto, le trib\u00f9 rustiche erano formate da \"Pagi\" siti su terreni che appartenevano ad antichissime famiglie Patrizie, dalle quali trassero il nome. \nL'origine della gens Galeria era probabilmente sabina, in quanto sembra riconducibile ad un gruppo familiare proveniente dalla zona del Rio Galera, fiume che scorre ad est del Lago di Bracciano, da cui avrebbe preso il proprio nome.\nPoich\u00e9 in epoca storica si trovano esponenti della Gens Galeria soltanto di ceto plebeo, il Mommsen ritiene che la famiglia patrizia originaria si fosse estinta precocemente, lasciando tuttavia il nome alla propria Trib\u00f9, divenuta nel 495 a.C. una delle prime 16 trib\u00f9 rustiche.\nIn epoca repubblicana le trib\u00f9 non ebbero pi\u00f9 l'originaria valenza territoriale, ma passarono ad indicare a tutti gli effetti il distretto elettorale presso cui ogni cittadino era iscritto ed esprimeva il proprio voto. Dopo la guerra sociale contro gli alleati italici, la cittadinanza romana fu estesa a tutta la penisola a sud del Po (88 a.C.); fu allora iscritta nella trib\u00f9 Galeria la maggior parte degli irpini (dai centri di \"Abella\", \"Abellinum\", \"Vibinum\", \"Compsa\"). Quando la cittadinanza fu estesa alla \"Cisalpina\" (l'Italia settentrionale), ricaddero nella Galeria localit\u00e0 quali \"Luna\", \"Genua\", \"Pisae\" e \"Velleia\" (a sud di \"Placentia\").\nIn et\u00e0 imperiale vi rientrano province quali l\"Africa\", la \"Baetica\", la \"Tarraconensis\", la \"Lusitania\", e la \"Lugdunensis\"."}
{"id": "1300189", "revid": "1718925", "url": "https://it.wikipedia.org/wiki?curid=1300189", "title": "NULL scan", "text": "Il NULL scan \u00e8 un tipo particolare di scansione delle porte che consiste nell'invio di pacchetti con tutti i flag a 0. Secondo le specifiche standard (RFC 793) un host che riceve un pacchetto simile su una porta chiusa deve rispondere con un pacchetto con il flag RST attivo, mentre se sulla porta vi \u00e8 in ascolto un servizio allora il pacchetto viene ignorato. Tuttavia alcune implementazioni del protocollo TCP/IP come quello Microsoft non rispondono in ogni caso rendendo questo tipo di scansione inaffidabile in alcuni casi."}
{"id": "1300192", "revid": "486946", "url": "https://it.wikipedia.org/wiki?curid=1300192", "title": "Annunciatore televisivo", "text": ""}
{"id": "1300195", "revid": "2128848", "url": "https://it.wikipedia.org/wiki?curid=1300195", "title": "Materiale", "text": "Il termine materiale fa riferimento alla specifica natura chimico-fisica di un corpo (quale pu\u00f2 essere ad esempio un manufatto, un minerale o un tessuto vegetale o animale) alla quale sia possibile associare a livello macroscopico un insieme di propriet\u00e0 fisiche e tecnologiche (ad esempio: densit\u00e0, conducibilit\u00e0 termica).\nDescrizione.\nCiascun materiale pu\u00f2 essere costituito da una o pi\u00f9 sostanze chimiche, da una miscela di sostanze o da pi\u00f9 materiali: in quest'ultimo caso si parla di materiale composito. Oltre alla composizione chimica, ciascun materiale \u00e8 caratterizzato da una specifica morfologia, che corrisponde al modo in cui \u00e8 organizzata la struttura del materiale a livello microscopico.\nDue materiali aventi la stessa composizione possono dunque differire per morfologia e tale differenza si ripercuote sulle propriet\u00e0 del materiale: ad esempio il silicio monocristallino e il silicio policristallino hanno la stessa composizione chimica, ma differente struttura microscopica, per cui presentano propriet\u00e0 tecnologiche differenti e per tale motivo i loro campi di applicazione sono differenti.\nI materiali sintetici sono normalmente ottenuti o raccolti allo stato grezzo come materie prime che vengono elaborate in materiali pi\u00f9 raffinati e utilizzabili, dai quali vengono spesso ottenuti materiali semilavorati o vengono realizzati direttamente i prodotti finiti.\nEsempi di materiali di impiego comune sono: il legno, i metalli, i tessuti, la carta, il vetro, la ceramica, la plastica e il calcestruzzo. Il concetto di \"materiale\" si pu\u00f2 estendere anche ai liquidi, ai gas e al vuoto (necessario ad esempio per la produzione dei tubi catodici). La disciplina che si occupa dello studio dei materiali e delle loro propriet\u00e0 \u00e8 la scienza dei materiali.\nTipologia dei materiali secondo la natura chimica.\nEsistono diversi tipi di materiali, raggruppati in base alla loro natura chimica. Tra questi abbiamo:\nTipologie di materiali per propriet\u00e0.\nA seconda delle propriet\u00e0 possedute dal materiale (chimico-fisiche, meccaniche o tecnologiche), si possono avere:\nTipologie di materiali per uso.\nI materiali possono essere classificati anche in base all'impiego a cui sono destinati. Per esempio si hanno:"}
{"id": "1300199", "revid": "36426", "url": "https://it.wikipedia.org/wiki?curid=1300199", "title": "Piedigrotta", "text": "Piedigrotta \u00e8 una zona della citt\u00e0 di Napoli, nel quartiere di Chiaia, situata fra Fuorigrotta, piazza Sannazaro e la stazione ferroviaria di Mergellina.\nEtimologia.\nIl luogo deve il suo nome al fatto di essere situato davanti (\"ai pedi grotta\") ad una galleria scavata in epoca romana nella collina di Posillipo: la Crypta Neapolitana (detta anche \"grotta di Pozzuoli\" o \"grotta di Posillipo\").\nStoria.\nAntichit\u00e0.\nDavanti a tale galleria, secondo una lunga tradizione basata principalmente sul Satyricon di Petronio, sorgeva un sacello dedicato al dio greco-romano Priapo presso cui venivano officiati riti sacri e misteri religiosi in onore di tale dio.\nInoltre, per un breve periodo (I-II secolo d.C.) si aggiunse anche il culto del poeta Virgilio, officiato dal poeta Silio Italico presso la sua tomba.\nMedioevo.\nInfine, al XIV secolo risale la festa in onore della Madonna di Piedigrotta.\nEt\u00e0 contemporanea.\nLa festa di Piedigrotta visse il suo massimo splendore fra la fine dell'Ottocento e la seconda met\u00e0 del Novecento quando divenne vetrina della musica partenopea in concomitanza col Festival della canzone napoletana.\nFu soppressa negli anni sessanta del XX secolo per motivi di ordine pubblico, con brevi frangenti negli anni ottanta. Nel 2007 il comune di Napoli ha ripristinato la festa che per\u00f2 \u00e8 stata di nuovo abbandonata per motivi economici.\nEconomia e societ\u00e0.\nPiedigrotta occupa una piccola area della prima municipalit\u00e0. Il saldo naturale tra vivi e morti \u00e8 tra i pi\u00f9 alti della citt\u00e0 in quanto i matrimoni sono molto frequenti dei quali quelli religiosi sono pari al 90% circa. La zona pu\u00f2 contare sull'area verde che offre il quartiere piuttosto ampia con circa 258.000 m\u00b2 di aiuole. Di tale area verde, tuttavia, solo una parte \u00e8 fruibile, mancando spazi adeguati per l'attivit\u00e0 sportiva e ricreativa."}
{"id": "1300211", "revid": "124362060", "url": "https://it.wikipedia.org/wiki?curid=1300211", "title": "Rosie Perez", "text": "\u00c8 stata nominata all'Oscar nel 1994, come miglior attrice non protagonista, per la sua interpretazione nel film \"Fearless - Senza paura\", diretto da Peter Weir.\nBiografia.\nRosie Perez inizi\u00f2 la carriera di ballerina partecipando al programma televisivo \"Soul Train\". Successivamente, apparve in alcuni videoclip di Diana Ross e Bobby Brown. La sua carriera di attrice inizi\u00f2 nel 1989, quando Spike Lee la not\u00f2 in un nightclub e la scelse per interpretare Tina in \"Fa' la cosa giusta\". Perez rifiut\u00f2 l'offerta, non avendo intenzione di diventare attrice, ma Lee continu\u00f2 ad insistere, finch\u00e9 Perez accett\u00f2 la parte. La sua performance durante i titoli di testa del film, dove balla freneticamente al ritmo di \"Fight the Power\" dei Public Enemy, la fece conoscere in tutto il mondo.\nIn seguito Perez lavor\u00f2 con registi quali Jim Jarmusch, Peter Weir e Abel Ferrara. Perez \u00e8 molto attiva nel sociale, soprattutto per quanto riguarda i diritti dei portoricani negli Stati Uniti. Nel 2006 ha diretto il documentario \"Yo soy Boricua, pa'que tu lo sepas!\" (io sono portoricana, perch\u00e9 tu lo sappia), sul \"Puerto Rican Day\" che si tiene ogni anno a New York.\nNel 2020 ha ottenuta il ruolo della poliziotta di Gotham City, Renee Montoya, nel film del DC Extended Universe \"Birds of Prey e la fantasmagorica rinascita di Harley Quinn\", diretta da Cathy Yan.\nDoppiatrici italiane.\nNelle versioni in italiano dei suoi lavori, Rosie Perez \u00e8 stata doppiata da:\nDa doppiatrice \u00e8 sostituita da:"}
{"id": "1300225", "revid": "285333", "url": "https://it.wikipedia.org/wiki?curid=1300225", "title": "Don Bluth", "text": "Biografia.\nL'infanzia.\nBluth nasce a El Paso, Texas, figlio di Emaline Pratt e Virgil Ronceal Bluth. Il suo bisnonno era Helaman Pratt, leader della Chiesa di Ges\u00f9 Cristo dei santi degli ultimi giorni. Ha origini inglesi, scozzesi e irlandesi. Da bambino andava a cavallo in citt\u00e0 per guardare i film Disney per poi, come afferm\u00f2 lui pi\u00f9 tardi, \"tornare a casa e ricopiare tutti i fumetti Disney che potevo\". All'et\u00e0 di sei anni si trasferisce con la famiglia a Payson, Utah, dove visse in una fattoria.\nNel 1954, compiuti 17 anni, la famiglia si sposta a Santa Monica, California, dove egli completa gli ultimi anni di superiori prima di tornare nello Utah e diplomarsi alla Springville High School. Bluth passa un anno alla Brigham Young University e dopo ottiene un lavoro presso la Walt Disney Company come animatore. Inizia nel 1955 come assistente di John Lounsbery per \"La bella addormentata nel bosco\". Nel 1957 lascia la Disney per due anni e mezzo, durante i quali rimane in Argentina per una missione per la Chiesa di Ges\u00f9 Cristo dei santi degli ultimi giorni. Ritornato negli Stati Uniti, Bluth apre assieme al fratello Fred la Bluth Brother Theater, lavorando occasionalmente alla Disney Company.\nBluth ritorna al college e ottiene la laurea in letteratura inglese alla Brigham Young University. In seguito torna nel mondo dell'animazione e si unisce alla Filmation nella lavorazione di The Archies e altri progetti. Nel 1971 torna a lavorare a pieno tempo per la Disney, dove lavora in \"Robin Hood\", \"Le avventure di Winnie the Pooh\", \"Le avventure di Bianca e Bernie\" e dirige l'animazione di \"Elliott il Drago Invisibile\". Dopo la realizzazione di \"L'asinello\", Bluth crea e produce da s\u00e9 il cortometraggio \"Banjo il gattino ribelle\" (1979), ambientato negli anni '40 a Payson, Utah, dove Banjo, un gattino domestico di un contadino, si trasferisce in Salt Lake City per scoprire il mondo urbano.\nIl grande successo di critica.\nIl giorno del suo quarantaduesimo compleanno nel 1979, Bluth, assieme a Gary Goldman, John Pomeroy e altri 16 animatori della Disney, decide di fondare una nuova casa di produzione, la Don Bluth Productions (pi\u00f9 tardi diventata la Sullivan Bluth Studios). Disegna qualche scena non accreditata di \"Red e Toby\", ma lascia presto la produzione, ritenendo che la Disney, dopo la morte di Walt Disney, avesse perso il desiderio di rischiare e sperimentare e non lasciasse spazio alla creativit\u00e0. La sua casa di produzione pubblica il suo primo cortometraggio, \"Banjo il gattino ribelle\", e realizza le scene animate del film live-action \"Xanadu\" (1980).\nDopo un anno e mezzo di lavorazione, nel 1982 esce \"Brisby e il segreto di NIMH\", un adattamento del romanzo \"Mrs. Brisby e i ratti del NIMH\", vincitore della Medaglia Newbery nel 1972. Bluth impiega pi\u00f9 di 160 animatori per la realizzazione del film e ottiene il suo primo contratto nell'industria dell'animazione. Tuttavia \"Brisby\" non viene apprezzato dalla critica e ottiene un modesto incasso (14 milioni di dollari contro gli oltre 6 milioni di budget), tanto che all'inizio del 1983 lo studio si ritrova sull'orlo del fallimento. Il film ottiene l'acclamazione della critica solo successivamente, quando viene distribuito per home video e diventa un classico dell'animazione.\nIl suo film successivo sarebbe stato una versione animata del racconto norvegese \"A oriente del sole, a occidente della luna\", ma il progetto non fu mai ultimato per problemi finanziari.\nLe sorti dello studio si risollevano quando nel 1983 Bluth, Goldman e Pomeroy fondano il Bluth Group e creano con Advanced Microcomputer Systems il videogioco di successo \"Dragon's Lair\", basato su 22 minuti di film d'animazione su laserdisc. Seguono poi \"Space Ace\" (1984) e \"\" (1991). A partire dal 1985, quando al gruppo si unisce il businessman Morris Sullivan (dal quale si cambia il nome della casa di produzione, ora chiamata Sullivan Bluth Studios), Bluth lavora ai suoi film quasi esclusivamente a Dublino, in Irlanda.\nLa collaborazione con Spielberg.\nAffascinato dal suo primo film, Steven Spielberg decide di finanziare in veste di produttore il secondo film di Bluth, \"Fievel sbarca in America\" (1986), che al tempo si rivela il pi\u00f9 alto incasso per un film d'animazione non-Disney: 45 milioni di dollari incassati in patria e 84 milioni nel resto del mondo. La seconda collaborazione Spielberg-Bluth fu \"Alla ricerca della valle incantata\" (1988), che si rivela un successo maggiore sia al botteghino che dalla critica ed \u00e8 diventato con gli anni un classico dell'infanzia, grazie soprattutto ai 13 sequel distribuiti sul mercato home video, ma nessuno di questi diretto da Bluth. Per altro, il protagonista di \"Fievel sbarca in America\" (Fievel Mouskewitz) diventa la mascotte della Amblimation.\nIn seguito Bluth rompe la collaborazione con Spielberg prima della realizzazione del suo quarto film, \"Charlie - Anche i cani vanno in paradiso\" (1989) che pur non ripetendo il successo al botteghino dei precedenti, \u00e8 diventato uno dei film pi\u00f9 venduti di sempre sul mercato home video (3 milioni di copie nel primo mese di vendita) e sono seguiti due sequel e una serie televisiva, nessuna delle quali per\u00f2 diretta da Bluth.\nNel 1991 esce nelle sale \"Eddy e la banda del sole luminoso\", primo film di Don Bluth bocciato dalla critica (stroncato per la sceneggiatura e la direzione di Bluth poco curate), e dal pubblico (in parte a causa della poca pubblicizzazione e in parte perch\u00e9 al tempo il pubblico si era interessato di nuovo ai film Disney). Costato 18 milioni di dollari ne incassa solo 11 e su Rotten Tomatoes ottiene un indice di gradimento del 25% dalla critica e 56% dal pubblico. Inizia cos\u00ec un periodo duro per la Sullivan Bluth Studios, i film successivi \"Pollicina\" (1994), \"Le avventure di Stanley\" (1994) e \"Hubie all'inseguimento della pietra verde\" (1995) si rivelano infatti dei fallimenti di critica e d'incassi.\nL'esperienza alla Fox Animation Studios e gli ultimi anni.\nBluth realizza nel 1997 \"Anastasia\", prodotto dalla Fox Animation Studios, che incassa 186 milioni di dollari in tutto il mondo, ottiene ottimi giudizi dalla critica e viene nominato in varie categorie agli Annie Awards dell'anno regalando a Bluth, oltre a una nomination per il miglior regista di un film d'animazione, una nuova giovinezza artistica. Nonostante il successo ottenuto con \"Anastasia\", il film successivo, \"Titan A.E.\" (2000), si rivela un grosso fallimento al botteghino (costato 75 milioni di dollari ne incassa globalmente 37) e ottiene critiche contrastanti; e questo \u00e8, fatta eccezione per \"I Simpson - Il film\" (2007), l'ultimo film d'animazione tradizionale ad essere stato distribuito dalla Fox Animation Studios.\nNel 2002, Bluth e la compagnia di videogiochi Ubisoft realizzano il videogioco \"\", che si ispira all'originale del 1983. Il prodotto ottiene critiche miste, con gruppi di persone che apprezzano e stroncano assieme i controlli e la storia."}
{"id": "1300229", "revid": "20931", "url": "https://it.wikipedia.org/wiki?curid=1300229", "title": "Anti-politica", "text": ""}
{"id": "1300230", "revid": "37401", "url": "https://it.wikipedia.org/wiki?curid=1300230", "title": "Riserva naturale Cavagrande del Cassibile", "text": ""}
{"id": "1300234", "revid": "352448", "url": "https://it.wikipedia.org/wiki?curid=1300234", "title": "Stimma", "text": ""}
{"id": "1300245", "revid": "63760", "url": "https://it.wikipedia.org/wiki?curid=1300245", "title": "Urucungu", "text": ""}
{"id": "1300248", "revid": "729019", "url": "https://it.wikipedia.org/wiki?curid=1300248", "title": "Rickenbacker 325", "text": "La Rickenbacker 325 \u00e8 una chitarra elettrica di marca Rickenbacker.\n\u00c8 divenuta famosa per essere stata utilizzata spesso da John Lennon nei primi anni dei Beatles."}
{"id": "1300250", "revid": "599013", "url": "https://it.wikipedia.org/wiki?curid=1300250", "title": "David Hemery", "text": "Biografia.\nNacque in Inghilterra, ma presto si trasfer\u00ec con la sua famiglia negli Stati Uniti dove frequent\u00f2 l'Universit\u00e0 di Boston, laureandosi nel 1969, e inizi\u00f2 la sua carriera agonistica come ostacolista.\nColse il suo primo successo internazionale nel 1966 vincendo la gara delle 120 iarde ad ostacoli ai Giochi del Commonwealth con il tempo di 14\"1, titolo che avrebbe bissato quattro anni dopo vincendo i 110 metri ostacoli in 13\"8. La sua vera specialit\u00e0 era la gara sui 400 ostacoli, nella quale si impose per la prima volta nel 1968, vincendo i campionati NCAA.\nAi Giochi olimpici del 1968 a Citt\u00e0 del Messico Hemery conquist\u00f2 l'oro vincendo in 48\"12, nuovo record del mondo, con un distacco di quasi un secondo sul tedesco Gerhard Hennige. Per questa impresa Hemery fu votato \"Sportivo dell'anno\" in un concorso pubblico promosso dalla BBC e fu insignito del titolo onorifico di membro dell'Ordine dell'Impero Britannico.\nNel 1969 Hemery vinse la medaglia d'argento sui 110 metri ostacoli ai Campionati europei; non partecip\u00f2 ai Campionati europei del 1971 per un infortunio ma si present\u00f2 ai Giochi olimpici di Monaco di Baviera 1972 per difendere il titolo sui 400 ostacoli. Fin\u00ec terzo, battuto dall'ugandese John Akii-Bua e dallo statunitense Ralph Mann. Vinse inoltre la medaglia d'argento correndo come ultimo frazionista la staffetta 4\u00d7400 metri."}
{"id": "1300252", "revid": "287204", "url": "https://it.wikipedia.org/wiki?curid=1300252", "title": "Panorama di Rac\u0142awice", "text": "Il Panorama di Rac\u0142awice (in polacco: \"Panorama Rac\u0142awicka\") \u00e8 un monumentale (15 \u00d7 120 metri) dipinto panoramico che raffigura la Battaglia di Rac\u0142awice, uno dei primi episodi dell'Insurrezione di Ko\u015bciuszko. Attualmente si trova a Breslavia, in Polonia. \nDescrizione e stile.\nIl dipinto \u00e8 una delle poche reliquie del genere preservate relativa alla cultura di massa del XIX secolo, ed \u00e8 la pi\u00f9 antica in Polonia. Il panorama viene esposto in forma circolare, mentre il punto di osservazione \u00e8 centrale, e presenta diverse scene visibili dai differenti angoli di osservazione. Uno speciale tipo di prospettiva usato nel dipinto ed effetti aggiuntivi (luce, terreno artificiale) conferiscono un aspetto realistico all'opera.\nStoria.\nL'idea venne al pittore Jan Styka (1858 - 1925) a Leopoli, il quale invit\u00f2 il rinomato pittore di battaglie Wojciech Kossak (1857 \u2013 1942) a partecipare al progetto. Furono assistiti da Ludwik Boller, Tadeusz Popiel, Zygmunt Rozwadowski, Teodor Axentowicz, W\u0142odzimierz Tetmajer, Wincenty Wodzinowski e Micha\u0142 Soza\u0144ski.\nIl progetto fu concepito come una manifestazione patriottica per commemorare il centesimo anniversario della vittoriosa Battaglia di Rac\u0142awice, un famoso episodio dell'Insurrezione di Ko\u015bciuszko: un tentativo eroico, sebbene fallito, di difendere l'indipendenza polacca. La battaglia fu combattuta il 4 aprile 1794 tra le forze insurrezionaliste di regolari e volontari (in generale contadini) guidati da Ko\u015bciuszko stesso e l'esercito russo guidato dal generale Aleksander Tormasov. Per la nazione che perse la sua indipendenza, la memoria di questa gloriosa vittoria era particolarmente importante.\nL'esibizione nazionale, organizzata a Leopoli nel 1894, offr\u00ec un'eccellente opportunit\u00e0 per realizzare l'idea di Styka.\nLa rotonda in cui venne esposta, fu pronta nel luglio del 1893. Il dipinto per essere completato richiese nove mesi, dall'agosto del 1893 al maggio del 1894, un periodo sorprendentemente breve, date le dimensioni dell'opera.\nL'esposizione ufficiale inizi\u00f2 il 5 giugno 1894.\nFin dall'inizio, suscit\u00f2 enorme attenzione e attrasse fiumi di turisti a Leopoli.\nDopo la Seconda guerra mondiale, durante la quale venne parzialmente danneggiata, l'opera fu trasferita a Breslavia. Il regime comunista la considerava piuttosto imbarazzante nei confronti dell'alleata Unione Sovietica, quindi tutti i tentativi di restaurarla e di esporla nuovamente non ebbero successo fino all'agosto del 1980 (che \u00e8 anche il periodo degli scioperi nei cantieri navali di Danzica e della fondazione del sindacato Solidarno\u015b\u0107 - settembre 1980).\nL'opera, accuratamente restaurata, dal luglio del 1985 \u00e8 di nuovo esposta al pubblico."}
{"id": "1300254", "revid": "125239006", "url": "https://it.wikipedia.org/wiki?curid=1300254", "title": "Mercedes-Benz Classe CLK", "text": "La Mercedes-Benz CLK \u00e8 la coup\u00e9 di fascia medio-alta della casa tedesca Mercedes-Benz, comparsa per la prima volta sul mercato nel 1997, totalmente aggiornata nel 2002 e ristilizzata nel 2006. Prodotta in due serie, riconoscibili anche dal numero progetto come Mercedes-Benz W208 e Mercedes-Benz W209.\nLe serie.\nPrima serie W208.\nBasata su una piattaforma comune con la Classe C ma dotata anche di particolari appartenenti alla serie di maggior prestigio, la Classe E, la prima serie della Mercedes CLK \u00e8 comparsa sul mercato nel 1998 ed era disponibile nelle versioni cabriolet e coup\u00e9, offriva un numero molto alto di optional mai visti su auto della sua categoria come l'ESP e l'ASR oltre al cambio automatico a 5 marce.\nSeconda serie W209.\nCon misure di ingombro molto simili a quelle della versione precedente ma linee estetiche che si differenziano in maniera evidente da quelle dell'antenata, compare sul mercato nel 2002 ed \u00e8 subito apprezzata, a tal punto che diventa una delle dieci coup\u00e9 pi\u00f9 vendute in Italia. I nuovi stilemi la fanno avvicinare maggiormente a quelli della Classe CL, coup\u00e9 di classe superiore della stessa casa.\nTra le altre modifiche l'aggiunta di molti accessori innovativi, tra i quali spunta il \"keyless go\" (l'avviamento e l'apertura delle porte senza chiave) e, sotto il punto di vista della meccanica, l'adozione di un nuovo cambio automatico/sequenziale a 7 marce.\nL'aggiornamento nel 2006 ha risolto piccoli problemi di affidabilit\u00e0, ma gli unici cambiamenti di design evidenti sono apportati al frontale, dove la mascherina perde una barretta, nel design del paraurti anteriore e nel posteriore, concentrati per lo pi\u00f9 nella parte centrale dei fari. Per quanto riguarda le motorizzazioni diesel si \u00e8 registrata l'uscita dal catalogo della versione CLK 5 cilindri 270 CDI, compensata dall'ingresso in listino del 4 cilindri 220 CDI e del 6 cilindri 320 CDI.\nNel 2009 spariscono dal catalogo della casa le versioni coup\u00e9, sostituite dalle versioni coup\u00e9 della Classe E, denominate C207 e resta disponibile solo la versione cabriolet fino alla met\u00e0 del 2010, quando anch'essa verr\u00e0 sostituita dalla cabriolet \"A207\".\nLa versione CLK GTR.\nLa Mercedes Benz CLK GTR nasce nel 1997 allo scopo di competere nel Campionato FIA GT, realizzata in pochi mesi dalla Mercedes-AMG debutta nelle competizioni ancor prima che venga omologata una versione stradale, nel frattempo vince il campionato 1997 battendo nel finale la McLaren F1 schierata dal team ufficiale BMW Motorsport. Dotata di un motore V12 da 6.9 litri, verr\u00e0 offerta poi sul mercato nel 1999 ad un prezzo di 1.573.000 $ (1.271.424 Euro)\nVerr\u00e0 in questo modo anche ricordata come la vettura pi\u00f9 costosa degli anni novanta, sorpassata poi dalla Bugatti Veyron."}
{"id": "1300255", "revid": "63760", "url": "https://it.wikipedia.org/wiki?curid=1300255", "title": "Darbuka", "text": ""}
{"id": "1300256", "revid": "729019", "url": "https://it.wikipedia.org/wiki?curid=1300256", "title": "Rickenbacker 360", "text": "La Rickenbacker 360 \u00e8 una chitarra elettrica di marca Rickenbacker.\nUtilizzatori celebri.\n\u00c8 divenuta famosa per essere stata utilizzata spesso da John Lennon e George Harrison nei primi anni dei Beatles e da Roger McGuinn, chitarrista dei Byrds, il cui caratteristico suono, denominato \"jingle-jangle\", era dovuto proprio all'utilizzo di questo particolare tipo di chitarra. Harrison e McGuinn per\u00f2 suonavano la Rickenbacker 360 a dodici corde. \u00c8 la principale chitarra, usata nelle registrazioni in studio e nei concerti, di Peter Buck degli R.E.M."}
{"id": "1300265", "revid": "1442080", "url": "https://it.wikipedia.org/wiki?curid=1300265", "title": "Plinio Nomellini", "text": "Biografia.\nNomellini frequent\u00f2 negli anni 1883 e 1884 la scuola comunale di Arti e Mestieri a Livorno e i corsi di disegno di Natale Betti, frequent\u00f2 l'Accademia di belle arti di Firenze dove insegnava Giovanni Fattori, frequent\u00f2 i macchiaioli Silvestro Lega e Telemaco Signorini.\nNel 1890 si trasfer\u00ec a Genova e vi rimase fino al 1902. Partecip\u00f2 alla Promotrice Genovese e fu l'animatore principale in quel periodo della pittura genovese. Attorno a lui si form\u00f2 il \"gruppo di Albaro\" (Giuseppe Sacheri, Eugenio Olivari, Angelo Balbi, Edoardo De Albertis, Angelo Vernazza) che condivise un'impostazione artistica innovatrice. In questo periodo altern\u00f2 un divisionismo di matrice sociale ad un altro di stampo paesaggistico.\nNel 1894 fu arrestato e processato per partecipazione a riunioni anarchiche, in quello che fu detto il \"processo pallone\", in quanto montatura ideata dal questore Sironi. A testimoniare in difesa di Nomellini, indagato per la sua amicizia con l'anarchico Luca Galleani, venne Telemaco Signorini. Nel periodo della sua prigionia l'artista esegu\u00ec alcuni disegni aventi come soggetto i carcerati nelle carceri di Sant'Andrea.\nPartecip\u00f2 all'Esposizione di Torino nel 1898 e dal 1899 regolarmente alla Biennale di Venezia.\nNel 1902 lasci\u00f2 Genova per trasferirsi a Torre del Lago dove frequent\u00f2 Giacomo Puccini, Galileo Chini, Eleonora Duse, Grazia Deledda, Gabriele D'Annunzio.\nNel 1907 allest\u00ec la sala alla Biennale di Venezia \"L'arte del sogno\" con Chini, Gaetano Previati e De Albertis. In quell'occasione espose il dittico con i dipinti \"La nave corsara\" e \"Gl'insorti\", \"Garibaldi\" e \"Alba di Gloria\".\nIl 27 giugno 1914 fu iniziato in Massoneria nella Loggia \"Felice Orsini\" di Viareggio, il 22 marzo 1916 divenne Maestro massone.\nNel 1919 si trasfer\u00ec definitivamente a Firenze. Dal 1939 al 1943 fino alla morte nel 1943 fu presidente del Gruppo Labronico.\nNegli anni venti ader\u00ec al Fascismo. Ci\u00f2 si ripercosse nella sua attivit\u00e0 pittorica: ad esempio, il dipinto \"Incipit nova aetas\" (Museo civico Giovanni Fattori di Livorno) rappresenta la venuta a Firenze delle camicie nere.\nSue opere si trovano nei pi\u00f9 importanti musei italiani, nelle collezioni di varie fondazioni bancarie, alla Camera di commercio di Genova, all'Accademia di Ravenna. A Livorno, un\"Annunciazione\" \u00e8 ospitata nella Sala del Consiglio della Camera di Commercio (Palazzo della Dogana). \nNomellini realizz\u00f2 anche numerosi cartelloni pubblicitari. Tra i pi\u00f9 importanti \u00e8 possibile ricordare quelli per l\"Olio Sasso\" (1908), e quelli per l'inaugurazione dei monumenti a \"Giuseppe Garibaldi\" a Sanremo (1908) e alla \"Spedizione dei Mille\" a Genova (1915).\nPeriodi artistici.\nDopo un'iniziale formazione macchiaiola, condotta all'insegna del maestro Giovanni Fattori, Nomellini si distacca, almeno parzialmente da quella tradizione. Il quadro che rappresenta ufficialmente il distacco \u00e8 \"il fienaiolo\" del 1888, presentato alla promotrice di Firenze, che ottiene la stima incondizionata di Telemaco Signorini e lo scetticismo, se non addirittura il rancore, del caposcuola Giovanni Fattori, che lo informa del rischio di diventare \u201cservo umilissimo di Pissarro e Manet\u201d. Questo ammonimento contiene del resto una verit\u00e0: Nomellini, complice l'amico pittore Alfredo M\u00fcller, sta imboccando una strada diversa, sul crinale di una nuova arte che in Francia chiamano impressionismo. Il mecenate Diego Martelli battezzer\u00e0 cos\u00ec Plinio Nomellini, Ferruccio Pagni, Francesco Fanelli, Giorgio Kienerk, come impressionisti livornesi. In realt\u00e0 Nomellini in questo momento \u00e8 soltanto un postmacchiaiolo che sta portando avanti un proprio percorso, scevro di compromessi. Le ragioni per cambiare ci sono tutte: la Francia propone nuovi modelli che possono essere adattati all'ambiente artistico italiano. Nomellini diviene con Angelo Morbelli e Pellizza da Volpedo uno dei maggiori esponenti del divisionismo di stampo sociale.\nLa sua militanza anarchica, come si sa, gli procurer\u00e0 non pochi problemi, ma fin\u00ec per fungere da viva ispirazione per la sua arte. Alla svolta degli anni '90, condotta anche attraverso i moduli di un chiaro divisionismo di stampo paesaggistico con ambientazione ligure, segue quella del nuovo secolo, il XX, quando le istanze simboliste si fanno largo nella sua pittura. Rivaleggia in eleganza con Galileo Chini, prima che le sirene di una nuova epoca, densa di retorica, lo rapisse con il suo abbraccio. Dipingere il fascismo e i temi a questo cari non depone a suo favore, specialmente tra i posteri. Dopo la guerra l'ostracismo della critica si far\u00e0 sentire per almeno vent'anni, prima che Carlo Ludovico Ragghianti in una celebre mostra del 1966 a Palazzo Strozzi lo sdoganasse, riportandolo nell'ambito pi\u00f9 a lui congeniale e meritato: la storia dell'arte. Gi\u00e0 nel 1948 Giovannino Guareschi lo aveva ricordato in un capitolo del Don Camillo per rappresentare allegoricamente un momento di un certo affiatamento pacifico tra Don Camillo e Peppone sul tema della prima e della seconda guerra mondiale."}
{"id": "1300267", "revid": "78273", "url": "https://it.wikipedia.org/wiki?curid=1300267", "title": "Cymbalom", "text": ""}
{"id": "1300270", "revid": "287204", "url": "https://it.wikipedia.org/wiki?curid=1300270", "title": "Luigi Caccia Dominioni", "text": "Biografia.\nLuigi Caccia Dominioni nasce a Milano il 7 dicembre 1913, nella casa di famiglia in piazza Sant'Ambrogio, casa che egli ricostruisce dopo la distruzione nel bombardamento dell'agosto 1943. Cugino di Paolo Caccia Dominioni, appartiene alla storica famiglia nobile milanese originaria di Novara dei Caccia Dominioni.\nCompie l'intero ciclo di studi, fino al Liceo classico, presso l'Istituto Leone XIII di Milano, retto dai Gesuiti. Nel 1931 si iscrive alla facolt\u00e0 di Architettura al Regio Istituto Tecnico Superiore (futuro Politecnico di Milano). Durante gli studi universitari conosce Livio e Pier Giacomo Castiglioni, Cesare Cattaneo, Giannino Bernasconi - i futuri BBPR - e ha come insegnanti Luigi Moretti e Piero Portaluppi. Si laurea nel 1936 e consegue l'abilitazione professionale a Venezia. Nel 1937, con i fratelli Livio e Pier Giacomo Castiglioni, apre uno studio professionale: insieme a loro partecipa a vari concorsi, ottenendo brillanti risultati. La prima realizzazione nel campo del disegno industriale, insieme a loro, risale al 1938 e riguarda alcuni modelli di apparecchi radio per la Phonola, in seguito perfezionati e presentati nel 1940 alla VII Triennale di Milano; alla Triennale i tre architetti si fanno notare anche per l'allestimento di mostre e la produzione di altri oggetti di design, come le posate \"Miracoli\".\nDominioni presta il servizio militare dal 1939 al 1943. Dal 1945 riprende la sua attivit\u00e0 di architetto, dapprima con il collega Castiglioni, poi, dal 1946, con proprio studio professionale, in societ\u00e0 con i marchesi Porro e i Brizzi. La sua attivit\u00e0 professionale spazia dal design all'architettura e si svolge principalmente a Milano.\nNel 1947 con Ignazio Gardella e Corrado Corradi fonda Azucena, per cui crea centinaia di oggetti di design. Riceve pi\u00f9 volte il premio Compasso d'oro, tra questi per la sedia \"C.d.o.\" e nel 1984 per la porta \"Super\". La sua ampia produzione architettonica, caratterizzata dalla capacit\u00e0 di dialogare con le preesistenze senza rinunciare all'impiego di nuove forme e tecnologie, inizia con la costruzione della casa di famiglia in piazza Sant'Ambrogio a Milano (1947-49), cui seguono l'istituto B.V.A. in via Calatafimi (1948-54), la Loro-Parisini in via Savona (1951-57), i complessi per uffici e abitazioni di corso Europa e corso Italia (1953-66 e 1953-59), il palazzo di Santa Maria alla Porta (1961), il palazzo delle Cartiere Binda (1966), il collegamento tra la chiesa di San Fedele e la Manhattan Bank in piazza Meda (1969), gli edifici residenziali in via Ippolito Nievo e piazza Carbonari (1955-56 e 1960-61), il complesso a San Felice con Magistretti (1967-75), la Biblioteca Vanoni a Morbegno (1965-66), il Palazzo Oxford in Corso Milano a Monza (1963) e la Chiesa di San Biagio a Monza (1968) e le due torri nel Principato di Monaco (1976-80).\nGli anni ottanta proseguono con il complesso di Monticello (iniziato negli anni settanta), quello di Morbegno con la chiesa di San Giuseppe, la sistemazione dei percorsi pedonali sopraelevati della Fiera di Milano.\nArchivio.\nL'archivio di Caccia Dominioni, conservato privatamente, contiene documentazione relativa all'attivit\u00e0 svolta dall'architetto dal 1936 nei settori della progettazione edilizia e architettonica, arredamento, design, urbanistica. La documentazione consta di circa 15.000 disegni su carta da lucido conservati e cinque plastici, materiale inerente a ciascun progetto - elaborati grafici (in eliocopia), documenti di ausilio al progetto (capitolati, preventivi ecc.) - e corrispondenza.\nAltri documenti di progetto sono conservati presso l'Archivio Storico Civico del Comune di Milano e la Soprintendenza per i Beni Architettonici e per il Paesaggio della Lombardia Occidentale (Milano).\nNei musei.\nAlcuni oggetti realizzati da Caccia Dominioni sono presenti nelle collezioni permanenti di vari musei nel mondo, tra cui:"}
{"id": "1300273", "revid": "254059", "url": "https://it.wikipedia.org/wiki?curid=1300273", "title": "Raimondo Folch V de Cardona", "text": "Origine.\nSecondo il documento n\u00b0 CLXIX della \"Histoire G\u00e9n\u00e9rale de Languedoc 2nd Edn. Tome V, Preuves\", del 17 febbraio 1231, era il figlio primogenito del conte di Visconte di Cardona, Raimondo IV (\"Raymundus Fulconis...vicecomes Cardon\u00e6\") e di sua moglie, Ines o Agnese di Tarroja (\"domina Terrogia...vicecomitissa Cardonensis\"), di cui non si conoscono gli ascendenti.Raimondo Folco IV di Cardona era il figlio primogenito del conte di Visconte di Cardona, Guglielmo I e di sua moglie (il 25 marzo 1187, secondo il documento n\u00b0 1171 del \"Cartulario de Sant Cugat del Vall\u00e9s Vol. III\", Geralda, definendosi viscontessa di Cardona, aveva sottoscritto il documento di una donazione fatta da Guglielmo al monastero di Sant Cugat del Vall\u00e8s), Geralda, di cui non si conoscono gli ascendenti.\nBiografia.\nDi Raimondo V si hanno notizie molto scarse.Fu un uomo di eccezionale corporatura, molto corpulento.\nSecondo il documento n\u00b0 CLXIX della \"Histoire G\u00e9n\u00e9rale de Languedoc 2nd Edn. Tome V, Preuves\", il 17 febbraio 1231, tra suo padre, Raimondo IV e il Conte di Foix, Ruggero Bernardo II (\"Rogerius Bernardi...comes de Fox\") fu stipulato il contratto di matrimonio di Raimondo con Esclarmonda di Foix, figlia di Ruggero Bernardo II unitamente al contratto di matrimonio di sua sorella Brunissenda col fratello di Esclarmonda, Ruggero IV, erede della Contea di Foix.\nNel 1238, fu al seguito del re d'Aragona e conte di Barcellona, Giacomo I, alla conquista del regno di Valencia, arrivando sino in Murcia.\nDopo la morte (avvenuta nel 1241 circa) di suo padre, Raimondo IV, Raimondo gli succedette come Raimondo V, Visconte di Cardona.\nNel 1256, Raimondo V fu tra coloro che accompagnarono Giacomo I a Soria, dove ebbe un incontro col re di Castiglia, Alfonso X il Saggio.\nIl 30 luglio 1257, secondo il documento n\u00b0 360 del \"Diplomatari del monestir de Sant Joan de les Abadesses (995-1273)\", Raimondo V conferm\u00f2 la donazione fatta da suo nonno, Guglielmo I al monastero di Sant Joan de les Abadesses.\nPoi, seguendo le orme del padre, Raimondo V si oppose a re Giacomo I di Aragona, e quando il visconte d'\u00c0ger e conte di Urgell, Alvaro, di cui era cognato, verso il 1267, fu sconfitto e cacciato dai suoi domini dal re Giacomo I, Raimondo fu tra coloro che aiutarono e protessero Alvaro.\nNel 1274, Raimondo rifiut\u00f2 di cedere al re i suoi diritti sul castello di Cardona, dando il via ad una aperta ribellione contro Giacomo I.Raimondo V mor\u00ec in battaglia, nel 1276, durante la difesa del suo castello.Gli succedette il figlio maschio, Raimondo.La morte di Raimondo V venne commemorata dal poeta, Cerver\u00ed de Girona, di cui Raimondo era stato mecenate.\nNozze e discendenza.\nRaimondo V, in prime nozze aveva sposato Esclarmonda di Foix, figlia del Conte di Foix, Ruggero Bernardo II e di Ermesinda di Castelbon; Raimondo da Esclarmonda non ebbe discendenza.\nPoi in seconde nozze, Raimondo V spos\u00f2 Sibilla di Empuries, figlia del Conte di Emp\u00faries, Ponzio IV e della sua seconda moglie, Teresa Fern\u00e1ndez de Lara, figlia del conte Fernando N\u00fa\u00f1ez de Lara, Signore di Castrogeriz e della moglie, Mayor. Raimondo da Sibilla d'Emp\u00faries ebbe almeno due figli:"}
{"id": "1300274", "revid": "124123", "url": "https://it.wikipedia.org/wiki?curid=1300274", "title": "Bo Skovhus", "text": "La sua carriera come cantante lirico inizia nel 1988 a Vienna: negli anni ha acquisito una certa celebrit\u00e0, e oggi \u00e8 piuttosto noto in Europa come in America e in Giappone.\nIl suo repertorio \u00e8 principalmente quello di Don Giovanni nell'omonima opera mozartiana, il conte D'Almaviva nelle \"Nozze di Figaro\" e Guglielmo in \"Cos\u00ec fan tutte\"."}
{"id": "1300276", "revid": "830939", "url": "https://it.wikipedia.org/wiki?curid=1300276", "title": "Enrico Onufrio", "text": "Biografia.\nNato in una famiglia borghese di Palermo, figlio di Andrea Onufrio, artista, antiquario e mobiliere, e di Cristina Lionti, ricopr\u00ec un importante ruolo nel panorama letterario siciliano, nonostante la sua breve vita. Ardito polemista del sommarughiano giornale \"La Farfalla\", di cui era comproprietario e difensore di \u00c9mile Zola, si lancia nella lotta esplosa con le polemiche sul realismo, con un famoso articolo comparso nel 1877 dal titolo \"Il realismo in arte\". Le sue sono posizioni zoliane, del resto, in occasione della rappresentazione italiana di \"Th\u00e9r\u00e8se Raquin\", lod\u00f2 quel tentativo teatrale la cui formula \u00e8 a suo avviso riuscita.\nNel suo romanzo \"L'ultimo borghese\" non \u00e8 difficile scorgere il segno del documentarismo dell'autore di \"Germinale\", o un richiamo alla teoria dell'ereditariet\u00e0.\nMa non solo il caposcuola dei naturalisti fu apprezzato dall'Onufrio, egli approfond\u00ec gli studi anche sul Charles Baudelaire, sul Bourget e il Murger, non \u00e8 un caso che due fra i temi principali del romanzo siano l'antiparlamentarismo e la noia, che ricordano \"un miserabile sottobosco clientelare\", di alcune pagine del romanzo \"Sua eccellenza Gustavo Colline\" del Murger.\nL'Onufrio, del resto, interpret\u00f2 un ruolo fondamentale nel processo di sprovincializzazione della cultura siciliana di quegli anni. E quando, nel 1877, si trasfer\u00ec a Milano per assumere con il Sommaruga la direzione de \"La Farfalla\", trov\u00f2 nella capitale lombarda un ambiente a lui congeniale nella scapigliatura ribelle e democratica.\nOpere.\nNumerosi e notevoli i suoi scritti critici, sparsi tra i pi\u00f9 combattivi giornali dell'epoca."}
{"id": "1300279", "revid": "125748823", "url": "https://it.wikipedia.org/wiki?curid=1300279", "title": "Roko Uki\u0107", "text": "Carriera.\nEuropa.\nCresciuto cestisticamente nella squadra della sua citt\u00e0, il KK Spalato, arriva in prima squadra a soli 16 anni, diventando capitano dopo solamente 2 anni.\nLascia la squadra croata nel 2005, anno in cui viene scelto al secondo giro del Draft NBA con la chiamata numero 42 dai Toronto Raptors, ma viene lasciato in Europa dal club canadese per fare la dovuta esperienza.\nInizia a giocare alcuni minuti nel Tau Vitoria, la squadra basca militante nel campionato spagnolo, dove ottiene medie pi\u00f9 che dignitose. Il vero salto di qualit\u00e0 viene fatto nella stagione 2006-07 nelle file del FC Barcelona, dove, come riserva del playmaker Jaka Lakovi\u010d, riesce ad esprimere tutto il proprio potenziale, arrivando vicino ai 10 punti e 4 assist di media.\nNell'agosto del 2007 passa alla Lottomatica Virtus Roma, con un prestito fra la societ\u00e0 blaugrana e quella capitolina, dove viene allenato dal suo mentore, ed allenatore anche in nazionale, Jasmin Repe\u0161a.\nNBA.\nNel luglio 2008 sigla un contratto triennale con la franchigia NBA dei Toronto Raptors, che lo aveva scelto alla 42\u00aa posizione assoluta nel Draft NBA 2005. Passa dalla franchigia canadese ai Milwaukee Bucks il 9 settembre 2009 insieme a Carlos Delfino.\nRitorno in Europa.\nIl 4 gennaio 2010 viene tagliato e decide di tornare a giocare in Europa, con i turchi del Fenerbah\u00e7e \u00dclker.\nIl 23 luglio 2012 firma un biennale con il Panathinaikos.\nA luglio 2020 ha firmato un contratto annuale con il .\nNel gennaio 2021 fa ritorno nella citt\u00e0 natia, tra le file della squadra in cui ha iniziato l'attivit\u00e0 agonistica e dove probabilmente la chiuder\u00e0, lo .\nNazionale.\nHa partecipato con la nazionale della Croazia ai Campionati europei 2007."}
{"id": "1300282", "revid": "125223324", "url": "https://it.wikipedia.org/wiki?curid=1300282", "title": "Aggiornamenti sociali", "text": "Aggiornamenti sociali (AS) \u00e8 una rivista mensile di approfondimento e analisi sulle tematiche sociali, politiche, ecclesiali italiane e internazionali, composta da gesuiti e laici.\nOrigini e finalit\u00e0.\nNata nel gennaio del 1950 per iniziativa dei gesuiti del \"Centro studi sociali\" di Milano, ha sede presso la Fondazione Culturale San Fedele (adiacente alla chiesa) da cui \u00e8 edita, affiancata da una redazione pi\u00f9 piccola a Palermo.\nDalla sua nascita la rivista \u00e8 impegnata ad analizzare le problematiche dell'epoca contemporanea alla luce della dottrinale sociale della Chiesa cattolica, offrendo contributi scientifici e da gruppi di studio che la redazione rielabora perch\u00e9 il lettore possa \"orientarsi in un mondo che cambia\", come recita uno degli slogan.\n\"Aggiornamenti Sociali\" fa parte del Jesuit Social Network e della rete dei Centri di Ricerca e Azione dei gesuiti in Europa (Eurojess).\nStoria.\nIl primo direttore della rivista, dal 1950 al 1957 fu padre Antonio Toldo.\nIn quegli anni di uscita dal secondo conflitto mondiale e di passaggi cruciali e complessi nell'intera societ\u00e0, la rivista decise di porsi come strumento di lettura ed analisi, considerando in particolare due ambiti: problemi e temi sociali; orientamenti in merito della cultura e del magistero ecclesiale.\nAlcuni filoni di maggiore attenzione:"}
{"id": "1300285", "revid": "1494169", "url": "https://it.wikipedia.org/wiki?curid=1300285", "title": "Chris Klein", "text": ""}
{"id": "1300287", "revid": "547992", "url": "https://it.wikipedia.org/wiki?curid=1300287", "title": "Imma Piro", "text": "Biografia.\nHa esordito nel cinema nel 1974 nel film di Sergio Corbucci \"Il bestione\", accanto a Giancarlo Giannini. Nello stesso anno ha recitato come attrice protagonista nel film di Vittorio Caprioli \"Vieni, vieni amore mio\". Tra gli altri film da lei interpretati \"La mazzetta\" con Nino Manfredi, \"Ecco noi per esempio\", con Adriano Celentano, \"Fontamara\" con Michele Placido e molti altri.\nNel 1992 nel film di Aurelio Grimaldi \"La ribelle\" interpreta la madre siciliana di Penelope Cruz. Negli anni novanta viene chiamata a interpretare un film in Germania: \"Tchass\", una coproduzione svizzera-austro-tedesca per la regia di Daniel Helfer, al quale fa seguito \"Slaughter of the cock\", pellicola girata tra Cipro, Dubai e Damasco sotto la direzione di Andreas Pantzis accanto a Seymur Cassel e Valeria Golino. Imma Piro \u00e8 spesso tornata al cinema lavorando in pellicole come \"Viva l'Italia\" di Massimiliano Bruno. Nel film di Nanni Loy \"Scugnizzi\", presentato a Venezia in concorso nel 1989. \nAlla fine degli anni settanta ha debuttato in televisione con la regia di Citto Maselli nello sceneggiato a puntate \"Tre operai\" (1978), a cui sono seguiti vari lavori sulle reti Rai e Mediaset tra cui: \"Donne armate\" di Sergio Corbucci, \"Compagni di scuola\" di T. Aristarco e C. Norza, con Massimo Lopez e Riccardo Scamarcio, \"Un difetto di famiglia\" con Lino Banfi e Nino Manfredi, \"Il capo dei capi\" per la regia di Alexis Sweet e Enzo Monteleone e molti altri.\nNel 1981 ha debuttato in teatro con Eduardo De Filippo in \"La donna \u00e8 mobile\", rimanendo fino al 1987 accanto al figlio Luca nel ruolo di prima attrice. \n\u00c8 rimasta nella compagnia di Eduardo De Filippo, come prima attrice, per alcuni anni accanto al figlio Luca De Filippo.\nHa lavorato nel 1982 con e sotto la direzione di Carlo Cecchi in un testo di Anton Cechov: \"Ivanov\", con Anna Buonaiuto. Con Sergio Fantoni nella stagione teatrale 1988-89, in \"Purch\u00e9 tutto resti in famiglia\" una black comedy di Alan Ayckbourn. Con Nello Mascia, sotto la direzione di Maurizio Scaparro, ha interpretato in veste di protagonista il ruolo di Clara in \"Fatto di cronaca\" di Raffaele Viviani, debuttando nel 1987 al Festival di Spoleto: lo spettacolo, sempre per la regia di Scaparro, fu ripreso da RaiDue nel 1992 per la trasmissione \"Palcoscenico 92\".\nNel 2005, sotto la direzione di Franco Per\u00f2 ha interpretato \"Adelaide\" di Fortunato Calvino al teatro Nuovo di Napoli. . Da ricordare anche la sua interpretazione nel ruolo di Amalia Iovine nella messa in scena di Francesco Rosi, dopo ben 18 anni accanto a Luca De Filippo nella stagione 2005-2006, \"Napoli milionaria\", che .Tanti ruoli da comprimaria in fiction televisive di successo come \"Orgoglio,\" \"Compagni di scuola,\" \"Il Capo dei capi\", \"Assunta Spina\", \"Intelligence\", \"Il tredicesimo Apostolo.\"\nNel 2014 ha partecipato al Festival di Todi, Regia di Enrico Maria Lamanna testo \"Vico Sirene\" di Fortunato Calvino. Nello stesso anno partecipa al 48h film project con il cortometraggio \"L'ospedale delle bambole\" di Francesco Felli. \nNel 2015 ha curato la regia di un testo di Scarpetta (\"O' Scarfalietto\") per un gruppo di giovani dell'Accademia L'Arte nel cuore curandone anche l'adattamento."}
{"id": "1300290", "revid": "767487", "url": "https://it.wikipedia.org/wiki?curid=1300290", "title": "Teddy Geiger", "text": "Ha iniziato il percorso di transizione al genere femminile nell'ottobre 2017, annunciandolo pubblicamente ai propri fan su Instagram.\nBiografia.\n\u00c8 conosciuta per le canzoni \"For You I Will (Confidence)\" e \"These Walls\", trasposte in videoclip girati da Marc Webb.\nHa fatto la sua prima apparizione nel telefilm \"Love Monkey\" (CBS 2006), presentando la sua canzone \"These Walls\".\nAlla realizzazione del primo brano ha contribuito Kristin Cavallari che ha partecipato anche alla serie TV di MTV \"Laguna Beach\".\nHa fatto parte del cast del film \"The Rocker - Il batterista nudo\" (2008) interpretando Curtis."}
{"id": "1300293", "revid": "122330519", "url": "https://it.wikipedia.org/wiki?curid=1300293", "title": "Societ\u00e0 numismatica italiana", "text": "La Societ\u00e0 numismatica italiana \u00e8 un'associazione culturale che si interessa di numismatica e si pone come scopo la promozione e la diffusione di studi \"relativi alle monete, alle tessere, ai pesi monetari, alle medaglie e ai sigilli\".\nStoria.\nFu fondata nel 1892, in pieno clima post-unitario, per adempiere all'auspicio espresso quattro anni prima da un gruppo di studiosi italiani di numismatica, tra cui Solone Ambrosoli, il maggiore Vergano e i fratelli Francesco ed Ercole Gnecchi, riunitisi nel 1888 nell'occasione dell'uscita del primo numero della \"Rivista italiana di numismatica\": \u00ab[...] fondare una Societ\u00e0 italiana di numismatica a similitudine di quelle che fioriscono presso altre nazioni\u00bb.\nTra i soci fondatori figura l'allora principe di Napoli (poi Vittorio Emanuele III), appassionato di numismatica, che ne fu presidente onorario dal 1897. \nLa societ\u00e0, che ha sede a Milano, accoglie tra i suoi soci i maggiori studiosi di numismatica e collezionisti italiani e stranieri, fra cui Serafino Ricci, uno dei primi docenti universitari per la materia.\nNell'albo d'onore figurano Philip Grierson, Carlo Maria Cipolla, Francesco Panvini Rosati, Laura Breglia, Maria Radnoti-Alf\u00f6ldi, Michael Crawford ed Ermanno Arslan.\nPubblica la \"Rivista italiana di numismatica e scienze affini\", la pi\u00f9 antica rivista scientifica di numismatica italiana, fondata nel 1888 da Francesco e Ercole Gnecchi. Pubblica anche la Collana di numismatica e scienze affini."}
{"id": "1300295", "revid": "125206720", "url": "https://it.wikipedia.org/wiki?curid=1300295", "title": "Stifone", "text": "Stifone \u00e8 una frazione del comune di Narni, in provincia di Terni, posta lungo la riva sinistra del fiume Nera e lungo la via Ortana.\nIl paese, a 93 , \u00e8 sovrastato dalle balze rocciose su cui poggia il sovrastante castello di Taizzano. Secondo i dati del censimento Istat del 2001, \u00e8 popolato da 41 abitanti.\nStoria.\nNei suoi pressi sorgeva l'antico porto della citt\u00e0, nonch\u00e9 una struttura cantieristica presumibilmente utilizzata dai romani per la costruzione di grosse imbarcazioni: dell'antica navigabilit\u00e0 del fiume Nera si hanno notizie da Strabone e Tacito. Nelle vicinanze \u00e8 stato scoperto il sito archeologico di un cantiere navale romano.\nAfferma in proposito il primo sindaco della Narni liberata, Rutilio Robusti:\nChe le parole di Robusti avessero un fondamento di realt\u00e0 lo ha poi rivelato la recente individuazione di quella che era l'area dove le imbarcazioni venivano costruite, situata circa 900 m pi\u00f9 a valle dell'abitato. Le dimensioni della struttura cantieristica lasciano tuttavia pensare che non si trattasse di semplici zattere, bens\u00ec di qualcosa di imponente realizzato dietro ad una precisa esigenza storica. Gli sforzi di alcuni volontari, riuniti nell'associazione \"Porto di Narni Approdo d'Europa\", sono volti ad accertare quale fosse la reale utilizzazione di quel bacino, potendosi trattare di una scoperta per certi versi unica, qualora si accertasse un collegamento con la I e la II guerra punica. Il sito archeologico giace tuttavia ancora in uno stato di abbandono e non \u00e8 fruibile ad eventuali visitatori.\nIl centro storico del paese venne invece edificato principalmente nel periodo che va dal XIV al XVI secolo, quando Stifone divenne il fulcro degli interessi agricoli della famiglia Silori, uno dei ceti narnesi pi\u00f9 rilevanti, che costru\u00ec la maggior parte delle abitazioni, destinate alle numerose famiglie di contadini e artigiani che prestavano la propria opera per il \"signore\". Questa conformazione economica e sociale si protrasse fino a dopo la Prima guerra mondiale, quando l'industrializzazione della provincia di Terni attrasse la manodopera di Stifone verso il lavoro operaio.\nEconomia.\nL'abbondanza d'acqua, sia di fiume che sorgiva, ha giovato molto all'economia del luogo, nei tempi passati.\nStifone era sin dal Medioevo noto per la numerosit\u00e0 dei suoi mulini ad acqua, di cui il pi\u00f9 importante era noto come \"Mola Alberti\", dal nome della famiglia proprietaria.\nGrande importanza rivest\u00ec la ferriera pontificia, sorta per raffinare il minerale estratto dalle rocce del monte Santa Croce. Essa fu costruita nel 1707 dalla Reverenda Camera Apostolica e nel 1713 fu rilasciata a un cittadino genovese la licenza per lo sfruttamento delle miniere e per l'utilizzo della ferriera.\nIn prossimit\u00e0 del fiume ancora si trova il porto dell'antica Narnia, che ha rivestito una certa importanza dall'epoca romana sino al XVIII secolo, perch\u00e9 veniva utilizzato per il trasporto di legname, laterizi e derrate alimentari dall'Umbria fino a Roma. Da presumersi che la struttura servisse inoltre anche un regolare trasporto di persone verso Roma. Noto il passo di Tacito dove si parla del console Gneo Calpurnio Pisone che nell'anno 19 d.C. raggiunse la capitale imbarcandosi proprio a Narni..\nNegli antichi statuti delle Corporazioni, in particolare in quello dell'Arte della Lana, si riscontrano notizie su Stifone come sede, dal XIV al XVIII secolo, di alcune gualchiere. Per gualchiera si intendeva sia il complesso degli attrezzi utilizzati sia l'edificio dove, sfruttando la forza dell'acqua, si eseguiva la gualcatura o follatura della lana. I gualchierai, che a Stifone arrivarono ad essere 9 nel XVI secolo, oltre a svolgere la follatura, custodivano le gualchiere, tramandandosi il mestiere di padre in figlio; erano iscritti anche all'Arte della Lana e quindi sottoposti a tutti i vincoli imposti dalla Corporazione, almeno fino al 1782, anno della sua soppressione.\nSulle cascate dell'acqua sorgiva nelle vicinanze della Mola Alberti, su impulso dell'ingegnere Aldobrando Netti, nativo di Stifone e pioniere dell'energia elettrica in Italia, vennero anche messe in funzione nel 1892 due tra le prime centrali idroelettriche italiane, utilizzate anche per illuminare la citt\u00e0 di Narni. Dal 1939 esse sono sommerse dall'invaso artificiale usato per alimentare la centrale ex-Valdarno. L'invaso ha anche coperto lo sbocco di diverse sorgenti naturali, che riescono a fornire un flusso complessivo di circa 10 m\u00b3/s."}
{"id": "1300302", "revid": "1833487", "url": "https://it.wikipedia.org/wiki?curid=1300302", "title": "Pasta di pane", "text": "La pasta di pane \u00e8 una pasta modellabile, simile alla pasta di sale. \u00c8 utilizzata per creare semplici complementi d'arredo.\nLa ricetta della pasta di pane prevede di impastare in una ciotola una decina di fette di pane da tramezzino sbriciolate con colla vinilica. \u00c8 possibile aggiungere ingredienti per rendere pi\u00f9 solida e brillante la pasta, per esempio la polvere di ceramica.\nPer colorare gli oggetti creati \u00e8 possibile inserire nella pasta pronta del colore acrilico o a olio.\nLa pasta \u00e8 conservabile nei sacchetti in tetrapak."}
{"id": "1300306", "revid": "110157", "url": "https://it.wikipedia.org/wiki?curid=1300306", "title": "Verbandsliga 1922-1923", "text": "L'edizione 1922-23 della Verbandsliga vide la vittoria finale dell'.\nCapocannoniere del torneo fu Otto Harder (), con 5 reti."}
{"id": "1300311", "revid": "1573940", "url": "https://it.wikipedia.org/wiki?curid=1300311", "title": "Steno bredanensis", "text": "Lo steno (Steno bredanensis ), unica specie del genere Steno , \u00e8 un cetaceo della famiglia dei Delfinidi.\nEtimologia.\nIl nome generico \"Steno\" deriva probabilmente dal greco \"sten\u00f2s\", \u00abstretto e allungato\u00bb, in relazione alla fisionomia corporea e del capo; l'epiteto specifico \"bredanensis\" commemora van Breda, che aveva attirato l'attenzione di Cuvier sulla specie e quindi creato le condizioni per la sua definitiva descrizione. La sua denominazione volgare in molte lingue (inglese, \"Rough-toothed dolphin\", spagnolo, \"Delfin de dientes rugosos\", tedesco, \"Rauhzahn-delphin\", ecc.) fa riferimento a una caratteristica anatomica di questo delfinide, nel quale lo smalto dei denti \u00e8 solcato da peculiari rugosit\u00e0.\nDescrizione.\nIl maschio dello steno raggiunge dimensioni leggermente superiori a quelle della femmina. La lunghezza totale \u00e8 compresa in genere tra i 2,2 m e i 2,4 m (massimo 2,75 m). Il peso si aggira sui 130 kg, con un massimo registrato di 160 kg. Il neonato misura 80 cm. Uno dei caratteri pi\u00f9 distintivi della specie consiste nel profilo del capo e del rostro. Il melone, presente ma assai poco pronunciato, digrada progressivamente sul rostro lungo e sottile, senza l'interruzione del solco che abitualmente lo separa dal rostro nelle altre specie di delfini. Ci\u00f2 conferisce al profilo anteriore dello steno un tipico aspetto, quasi conico, che lo rende inconfondibile. Il corpo \u00e8 allungato e relativamente sottile. Le appendici sono ben pronunciate: la pinna dorsale \u00e8 alta, falcata, situata in posizione mediana. Le pinne pettorali sono lunghe (14% della lunghezza totale). La coda misura, in larghezza, un quarto della lunghezza totale. I denti, conici, hanno lo smalto caratteristicamente solcato da una serie di fini rugosit\u00e0 per lo pi\u00f9 verticali, che conferiscono loro talvolta un colore grigiastro. Il dorso \u00e8 di colore grigio scuro, con gualdrappa in genere ben distinta e piuttosto sottile nella regione anteriore alla pinna dorsale. I fianchi sono di color grigio pi\u00f9 chiaro. Il ventre \u00e8 ancora pi\u00f9 chiaro, di color biancastro, talvolta leggermente rosato. Una caratteristica della livrea dello steno, tuttavia, \u00e8 la leggera marezzatura - talvolta pi\u00f9 scura, talvolta pi\u00f9 chiara dello sfondo - che rende disomogenea la sua colorazione, tanto sul dorso quanto sui fianchi e sul ventre. Tale marezzatura in alcuni casi pu\u00f2 accentuarsi in piccole macchie irregolari ben distinte dallo sfondo. La bocca \u00e8 molto spesso orlata di bianco su entrambe le mascelle; parimenti, anche l'estremit\u00e0 della mandibola \u00e8 spesso bianca.\nBiologia.\nComportamento.\nLo steno \u00e8 un delfinide capace di sviluppare alte velocit\u00e0 e dotato di una buona acrobaticit\u00e0. Le sue prestazioni in immersione sono ignote: di certo si sa che pu\u00f2 spingersi oltre i 70 m. Alcuni esemplari sono stati osservati mentre nuotavano rapidamente al di sotto della superficie, con la sola pinna dorsale sporgente dall'acqua. Non esistono informazioni sugli spostamenti dello steno, n\u00e9 tantomeno sulla loro periodicit\u00e0. Malgrado lo steno venga talvolta incontrato in gruppi numerosi (50-500 esemplari), che danno tuttavia l'impressione di essere aggregazioni di unit\u00e0 minori, le dimensioni abituali dei gruppi sono di 10-20 esemplari. Lo steno \u00e8 un cetaceo che ha dimostrato, sia in natura che in cattivit\u00e0, doti particolari di socialit\u00e0. \u00c8 anche una delle specie che ha mostrato le pi\u00f9 alte capacit\u00e0 di apprendimento tra tutti i Delfinidi allevati. Purtroppo, tuttavia, non esistono particolari sull'organizzazione sociale di questo intrigante delfino. Lo steno \u00e8 stato osservato pi\u00f9 volte in associazione con altre specie di cetacei (globicefalo di Gray, tursiope, stenella dal lungo rostro, stenella maculata pantropicale) e con banchi di tonno albacora (\"Thunnus albacares\"). Lo steno non esita ad avvicinarsi alla prua delle imbarcazioni, attirato dall'onda sulla quale si mette volentieri a giocare con un'agilit\u00e0 che nulla ha da invidiare a quella di altri Delfinidi pi\u00f9 comuni. I fischi prodotti dallo steno sono in genere brevi (meno di un secondo), di frequenza compresa tra i 3 e i 12 kHz. Lo steno, che con ogni probabilit\u00e0 \u00e8 dotato di biosonar, emette anche clicks ad ampio spettro di frequenza, in serie ripetute della durata complessiva di 0,1-0,2 secondi. Gli spiaggiamenti collettivi di steno sono rarissimi: se ne conoscono due casi, uno in Florida e uno in Indonesia. Malgrado non esistano dati su predazione a suo carico, lo steno, per le sue abitudini pelagiche e tropicali, pu\u00f2 potenzialmente essere insidiato da grandi squali pelagici, oltre che dalle orche.\nAlimentazione.\nLo steno si ciba soprattutto di pesci e di cefalopodi pelagici. \u00c8 stata osservata la sua capacit\u00e0 di manipolare e frazionare pesci, come la lampuga (\"Coryphaena\" sp.), troppo grandi per essere ingeriti interi, cos\u00ec come \u00e8 stata osservata la sua propensione a condividere la sua preda con i compagni.\nRiproduzione.\nPoco si conosce della biologia dello steno. La sua stagione riproduttiva e la durata della sua gestazione sono al momento ignote, cos\u00ec come la durata dell'allattamento. La maturit\u00e0 sessuale avviene ad una lunghezza di circa 2,1 m, verso l'et\u00e0 di 14 anni. La longevit\u00e0 si aggirerebbe sui 30 anni. In condizioni di cattivit\u00e0 una femmina di steno si accoppi\u00f2 con un tursiope, dando alla luce un ibrido che sopravvisse per oltre cinque anni.\nDistribuzione e habitat.\nLo steno \u00e8 un cetaceo cosmopolita, presente in tutti gli oceani nella fascia tropicale e temperata calda di entrambi gli emisferi. In genere considerato un cetaceo vastamente distribuito, ma poco abbondante ovunque, lo steno sembra oggi pi\u00f9 frequente di un tempo per via della maggior competenza dei naviganti nell'identificare le specie di cetacei incontrate. Lo steno \u00e8 decisamente un cetaceo di abitudini pelagiche: lo si pu\u00f2 trovare infatti con maggior facilit\u00e0 in acque tropicali e subtropicali (possibilmente dove la temperatura superficiale raggiunge e supera i 25 \u00b0C), al di fuori della scarpata continentale.\nTassonomia.\nLa storia sistematica dello steno \u00e8 piuttosto confusa. Cuvier era gi\u00e0 al corrente dell'esistenza della specie nel 1812, quando segnal\u00f2 in una sua pubblicazione la presenza di alcuni crani senza nome nelle collezioni del Museo di Parigi. Poco dopo, nel 1817, Desmarest fece cenno a questi crani nel suo \"Nouveau Dictionnaire d'Histoire Naturelle\", con il nome di \"Delphinus rostratus\" , anche se la descrizione scientifica vera e propria di questa specie non era stata fatta. Poi, nel 1823, in un poco riuscito tentativo di mettere ordine, Cuvier riprese l'elenco di specie riportato da Desmarest ribattezzando col nome di \"Delphinus frontatus\" il \"Delphinus geoffrensis\" , cio\u00e8 il delfino amazzonico oggi chiamato inia, purtroppo includendo nel materiale descritto anche quei crani misteriosi di cui aveva fatto menzione undici anni prima. Fu merito del suo collega olandese van Breda, di passaggio da Parigi, il fargli notare che i famosi crani, di \u00abfrontato\u00bb, non avevano niente, e che appartenevano a delfini assai diversi dall'inia. Fu cos\u00ec che Cuvier si risolse a creare una nuova specie apposita, che chiam\u00f2 \"Delphinus bredanensis\" in onore del collega. Questa precisazione fu in seguito immortalata da Lesson nel 1828, dove la specie viene menzionata \"D. bredanensis\" . Il genere \"Steno\" venne poi creato da Gray nel 1846, per ospitare questa specie tutto sommato cos\u00ec differente dal delfino. Da allora ad oggi \"S. bredanensis\" \u00e8 rimasta l'unica specie riconosciuta appartenente al genere \"Steno\".\nConservazione.\nNessuno conosce la consistenza della specie; comunemente si ritiene che lo steno sia un delfinide poco abbondante, anche se vastamente distribuito. Piccoli centri di pesca artigianale di cetacei - come in Giappone, a Sri Lanka e nelle Piccole Antille - occasionalmente ne catturano qualche esemplare. Altri individui, ma sempre in quantit\u00e0 esigua, finiscono nelle tonnare volanti per la pesca del tonno e nelle reti derivanti. Vista l'esiguit\u00e0 dei prelievi, non sussistono particolari motivi per ritenere che lo steno sia minacciato o in pericolo. Nella Lista Rossa della IUCN lo steno \u00e8 elencato nella categoria delle specie a rischio minimo."}
{"id": "1300315", "revid": "92719", "url": "https://it.wikipedia.org/wiki?curid=1300315", "title": "Delfino dai denti rugosi", "text": ""}
{"id": "1300317", "revid": "110157", "url": "https://it.wikipedia.org/wiki?curid=1300317", "title": "Verbandsliga 1923-1924", "text": "L'edizione 1923-24 della Verbandsliga vide la vittoria finale del .\nCapocannoniere del torneo furono Luitpold Popp () e Erich Ro\u00dfburg (SpVgg 1899 Lipsia-Lindenau), con 3 reti."}
{"id": "1300320", "revid": "18534", "url": "https://it.wikipedia.org/wiki?curid=1300320", "title": "Taimarys Aguero", "text": ""}
{"id": "1300326", "revid": "253269", "url": "https://it.wikipedia.org/wiki?curid=1300326", "title": "Chris Klein (attore)", "text": "Biografia.\nNato nell'Illinois da Terry, educatrice d'infanzia, e Fred Klein, ingegnere. Dopo la scuola superiore debutta nel film di Alexander Payne \"Election\" del 1999. Nello stesso anno fa parte del cast della commedia di successo \"American Pie\", dove interpreta Chris \"Oz\" Ostreicher, ruolo che porta sul grande schermo anche nel sequel del 2001, \"American Pie 2\".\nNel 2002 recita al fianco di Mel Gibson in \"We Were Soldiers - Fino all'ultimo uomo\", mentre nel 2006 recita nella commedia \"American Dreamz\" di Paul Weitz.\nNel 2011 \u00e8 entrato a far parte del cast della serie televisiva Wilfred.\nNel 2012 ha fatto parte del cast di \"\".\nDal 2018 interpreta il supercriminale Cicada nella quinta stagione della serie televisiva The Flash.\nVita privata.\nDopo una relazione durata cinque anni con l'attrice Katie Holmes, dal 2006 al 2008 \u00e8 stato fidanzato con Ginnifer Goodwin. Nel 2005 \u00e8 stato arrestato a San Diego, California, per guida in stato di ebbrezza, Klein \u00e8 stato condannato ad una multa di 1800 dollari e 150 ore di servizio in una comunit\u00e0. L'attore \u00e8 stato nuovamente arrestato per lo stesso motivo nel 2010. L'attore trentunenne non ha opposto resistenza alle guardie e si \u00e8 recato alla stazione di polizia. Il 9 luglio 2015 sposa Laina Rose Thyfault, sua fidanzata dal 2010, con una cerimonia tenutasi nel ranch dell'attore, nel Montana, alla presenza di 115 invitati."}
{"id": "1300330", "revid": "367445", "url": "https://it.wikipedia.org/wiki?curid=1300330", "title": "TG2 10 minuti", "text": "TG2 10 minuti, definita anche TG2 Dieci minuti, \u00e8 stata una rubrica del TG2 condotta da Maurizio Martinelli in onda dal 2004 al 2007. La rubrica come diceva il nome stesso durava 10 minuti. Nella rubrica si parlava di fatti e questioni calde nazionali e internazionali nella quale viene anche ospite la persona del fatto. La rubrica andava in onda dal luned\u00ec al venerdi alle 20:55 all'interno del TG2 20:30.\nFino al 2006-2007 aveva la sigla di testa e di coda ma dal 2006-2007 \u00e8 stata abolita la sigla di testa e di coda e si concludeva con la sigla di coda del TG2 delle 20:30 (usata anche per la sigla finale dell'edizione mattutina)."}
{"id": "1300331", "revid": "228587", "url": "https://it.wikipedia.org/wiki?curid=1300331", "title": "Panorama della battaglia di Raclawice", "text": ""}
{"id": "1300332", "revid": "228587", "url": "https://it.wikipedia.org/wiki?curid=1300332", "title": "Panorama della battaglia di Rac\u0142awice", "text": ""}
{"id": "1300334", "revid": "406085", "url": "https://it.wikipedia.org/wiki?curid=1300334", "title": "Ochota", "text": ""}
{"id": "1300335", "revid": "10561264", "url": "https://it.wikipedia.org/wiki?curid=1300335", "title": "Tg2 10 minuti", "text": ""}
{"id": "1300337", "revid": "1005847", "url": "https://it.wikipedia.org/wiki?curid=1300337", "title": "Ferrovia San Giovanni Suergiu-Iglesias", "text": "La ferrovia San Giovanni Suergiu\u00a0\u2013 Iglesias era una linea ferroviaria a scartamento ridotto situata in Sardegna.\nRealizzata negli anni venti del Novecento dalle Ferrovie Meridionali Sarde, la San Giovanni Suergiu-Iglesias per quasi mezzo secolo permise di collegare il Sulcis con l'Iglesiente, oltre che con l'altra ferrovia FMS (la Siliqua-San Giovanni Suergiu-Calasetta) e con la rete FS a Iglesias e, in un secondo momento e solo per le merci, a Carbonia. La linea rivest\u00ec una grande importanza in particolare per il trasporto del carbone e degli altri minerali estratti all'epoca nel territorio attraversato dalla ferrovia.\nStoria.\nLa linea nacque come diramazione di 33\u00a0km della ferrovia Siliqua-Calasetta, e si bas\u00f2 su un progetto del 1911 della ditta Cugnasca di Lecco. A causa della prima guerra mondiale e della situazione economica del primo dopoguerra, solo nel 1923 la Ferrovie Meridionali Sarde, societ\u00e0 nata nel 1915 per realizzare e gestire la ferrovia, diede il via ai lavori, appaltati all'impresa Durando e Tomassini. L'intera rete FMS venne inaugurata il 13 maggio 1926 e aperta all'esercizio dieci giorni dopo.\nIl percorso della linea partiva dalla stazione di Palmas Suergiu (dal 1952 San Giovanni Suergiu), in cui si diramava dalla linea per Siliqua e Calasetta, e procedeva verso nord, servendo l'allora comune di Serbariu, per poi dirigersi verso Bacu Abis e Gonnesa e giungere ai piedi della frazione iglesiente di Monteponi, sede di un importante miniera di piombo e zinco e del capolinea della ferrovia privata per Portovesme di propriet\u00e0 della societ\u00e0 Monteponi, titolare della concessione mineraria. Il collegamento ferroviario tra Monteponi e Iglesias era tuttavia gi\u00e0 esistente all'epoca della realizzazione della rete FMS: questa tratta era infatti stata costruita a scartamento ordinario ad opera della Compagnia Reale delle Ferrovie Sarde gi\u00e0 nel 1898, passando poi alla gestione delle Ferrovie dello Stato nel 1920. Sino a poche settimane prima dell'inaugurazione delle linee FMS questo tronco ferroviario di 5257 metri era ancora di propriet\u00e0 delle FS, ma il Regio Decreto n\u00ba 668 del 3 aprile 1926 stabil\u00ec il passaggio della tratta alle Ferrovie Meridionali Sarde e la riconversione a scartamento ridotto, operazione effettuata in appena 4 giorni, dal 24 aprile 1926 (data di cessazione della gestione FS) al 28 aprile 1926 (data del collaudo dell'intera rete FMS). La linea da Monteponi a Iglesias seguiva quindi lo stesso percorso del 1898, attraversando la fermata di Cabitza e giungendo a Iglesias, in cui la linea non terminava pi\u00f9 presso la stazione FS ma pochi metri pi\u00f9 a sud in un nuovo scalo delle FMS, le quali sempre a Iglesias realizzarono le loro officine sociali e la direzione dell'esercizio.\nA met\u00e0 degli anni trenta sulla rete FMS entrarono in servizio quattro automotrici diesel ALn 200, prodotte dalla Fiat, azionista tra l'altro delle FMS, oltre che varie locomotive a vapore acquisite da altre concessionarie ferroviarie per far fronte al sempre pi\u00f9 crescente numero di treni passeggeri e merci. Il fiorire dell'attivit\u00e0 mineraria nella zona in quegli anni port\u00f2 inoltre alla realizzazione o al potenziamento di varie stazioni nelle localit\u00e0 di estrazione (Ceramica, Bacu Abis, Pozzo Nuovo, Cortoghiana, Sirai). In particolare nello scalo di Bacu Abis era assicurata l'intermodalit\u00e0 con i treni merci della Monteponi-Portovesme, i cui binari passavano anch'essi per questa stazione. In seguito le ALn 200 FMS verranno impiegate per un periodo anche per una relazione passeggeri tra Bacu Abis e Portovesme, mentre il tracciato tra Monteponi e Iglesias FMS fu utilizzato anche dai treni della Monteponi. Con la fondazione di Carbonia (1938) fu ulteriormente potenziato il servizio, e la tratta dalla nuova stazione di Carbonia alla stazione portuale di Sant'Antioco Ponti venne convertita a doppio binario (l'apertura del raddoppio avvenne il 7 febbraio 1940), vista la grande mole di traffico passeggeri e soprattutto merci, diretto verso il centro antiochense. In particolare treni attrezzati per il carico di appositi carrelli trasportavano il carbone della miniera di Serbariu sino al porto di Sant'Antioco, dove veniva poi imbarcato verso il \"continente\".\nDa sottolineare inoltre che questa fu la prima tratta a doppio binario realizzata in Sardegna nonch\u00e9 il primo tronco ferroviario d'Italia a scartamento ridotto con esercizio a doppio binario.\nSuperato il secondo conflitto mondiale, in cui nonostante la limitazione di poter utilizzare solo materiale ordinario le FMS riuscirono a non interrompere mai l'attivit\u00e0 della linea, fu la crisi delle miniere sulcitane negli anni cinquanta, che port\u00f2 a un drammatico ridimensionamento dell'attivit\u00e0 estrattiva, a colpire di riflesso anche le sorti della ferrovia: le ricadute si fecero sentire anche a livello societario, portando il Ministero dei trasporti a commissariare le FMS trasformandole in una gestione governativa. Oltre a ci\u00f2 un altro duro colpo arriv\u00f2 dalla concorrenza della nuova linea Villamassargia-Carbonia delle FS (aperta nel 1956), che pur creando un nuovo punto di interscambio con la rete a scartamento ordinario (limitato al solo traffico merci in quanto i treni passeggeri FS si attestavano a poco meno di un chilometro di distanza presso il fabbricato viaggiatori di Carbonia Stato), port\u00f2 via alla ferrovia il traffico merci e passeggeri diretto verso Cagliari. Sino ad allora infatti per l'utenza di Carbonia e del circondario l'unica possibilit\u00e0 di raggiungere il capoluogo regionale col treno consisteva nell'arrivare a Iglesias tramite i convogli FMS, e da l\u00ec prendere il regionale per Cagliari dalla confinante stazione FS. Nell'agosto 1960 fecero la comparsa sulla rete nuove automotrici per il servizio passeggeri, le ADe a trazione diesel-elettrica, mentre il sempre meno frequente servizio merci veniva ancora effettuato con le locomotive a vapore ancora in efficienza. Nel 1963 intanto l'esercizio sul tratto a doppio binario tra Carbonia e Sant'Antioco fu riconvertito a binario singolo (il doppio binario tuttavia rimase in posa sino alla chiusura della ferrovia).\nPesanti conseguenze sull'esercizio ferroviario ebbe il parziale crollo di una breve galleria nei pressi di Cabitza, che portarono alla \"temporanea\" sospensione dell'esercizio ferroviario tra Monteponi e Iglesias dal 18 gennaio 1969, sostituendolo con autocorse. Ci\u00f2 isol\u00f2 inoltre le officine sociali di Iglesias dal resto della rete, rimaste raggiungibili solo con il trasbordo dei rotabili su carri a scartamento ordinario delle FS per il trasporto nel tratto tra Carbonia e Iglesias via Villamassargia. Nonostante i progetti per ripristinare e mettere in sicurezza la galleria, la Monteponi-Iglesias non fu per\u00f2 pi\u00f9 riaperta. Nel febbraio 1974 venne infatti decretata la chiusura della rete FMS, che, tuttavia, fu sospesa nel giro di pochi giorni dinanzi alle proteste dell'utenza. Tuttavia i treni sul tronco superstite San Giovanni Suergiu-Monteponi circolarono ancora per pochi mesi: il 1\u00ba settembre 1974 infatti la linea, insieme alla Narcao-San Giovanni Suergiu-Calasetta, venne definitivamente chiusa e le sue relazioni vennero sostituite con delle autocorse (con capolinea Calasetta) sempre a cura delle FMS sino al 2008 (anno in cui queste furono assorbite dall'ARST, attuale gestore delle autolinee sostitutive).\nPer una parte della linea, tra Carbonia e San Giovanni Suergiu e da qui sino a Sant'Antioco (sulla linea per Calasetta), venne stabilita dalla legge 309 del 16 luglio 1974 la riconversione a scartamento ordinario, ma il progetto non fu mai realizzato in quanto l'intero stanziamento di fondi fu utilizzato esclusivamente per i servizi automobilistici delle FMS. Tale provvedimento fu in seguito abrogato il 21 dicembre 2008 in seguito alla legge 133 del 6 agosto dello stesso anno in materia di semplificazione normativa.\nDella linea, interamente smantellata poco tempo dopo la chiusura, rimangono ancora stazioni, cantoniere, gallerie e ponti, seppur in buona parte dei casi in evidente stato di deterioramento. Per il tracciato della ferrovia in pi\u00f9 occasioni si \u00e8 parlato di una possibile riconversione a pista ciclabile, auspicio che ha portato nel 2013 all'avvio dei lavori di riconversione del tratto iniziale della linea (tra San Giovanni Suergiu e Carbonia) a pista ciclabile su iniziativa della Provincia di Carbonia-Iglesias.\nCaratteristiche.\nLa linea si sviluppava su una lunghezza di circa 33\u00a0km, interamente privi di elettrificazione, di cui poco meno di 7 a doppio binario tra il 1940 e il 1963, che durante la gestione FMS fu interamente a scartamento ridotto da 950\u00a0mm. Il solo tronco tra Monteponi e Iglesias, inaugurato dalle Ferrovie Reali a fine Ottocento, fu costruito a scartamento ordinario (1435\u00a0mm) e mantenne questa caratteristica sino al passaggio alle FMS nel 1926.\nPer quanto riguarda l'altimetria la linea trovava nei due capolinea gli estremi altimetrici, col culmine situato nella stazione di Iglesias a 180 m s.l.m. e il punto pi\u00f9 basso in quella di San Giovanni Suergiu a 13\u00a0m s.l.m. Nonostante le quote altimetriche relativamente basse lungo il tracciato non mancavano tratti in cui i treni dovevano affrontare pendenze superiori al 20\u2030, con punte massime del 25\u2030.\nDal punto di vista dell'armamento la linea era armata in origine con binari formati da rotaie Vignoles da 23\u00a0kg/m e da traverse in legno. Nel dopoguerra le rotaie furono sostituite con altre dal peso di 27.3\u00a0kg/m.\nMezzi di trazione utilizzati.\nTrazione a vapore.\nNei 48 anni di attivit\u00e0 ferroviaria sulla San Giovanni Suergiu-Iglesias varie furono le tipologie di locomotive utilizzate sia per il traino dei treni merci che per il servizio passeggeri, sebbene quest'ultimo col passare degli anni venne sempre pi\u00f9 effettuato con materiale leggero.\nAll'apertura della linea nel 1926 il parco locomotive consisteva in 8 esemplari prodotti dalla Breda per le FMS e immatricolati con i numeri da 101 a 108: questi locotender, impiegati sia per il servizio passeggeri che per quello merci, saranno i rotabili pi\u00f9 longevi tra quelli a disposizione delle FMS, essendo il solo gruppo di locomotive a vapore in attivit\u00e0 al momento della chiusura della linea.\nL'esigenza di potenziare il parco locomotive port\u00f2 in seguito le FMS ad acquisire varie tipologie di locomotive a vapore, nello specifico furono acquistate:\nInfine l'ultimo gruppo di locomotive a entrare in servizio sulla rete FMS furono le R.370 delle FS, che in due tranche furono trasferite nel Sulcis-Iglesiente. Complessivamente tra il 1939 e i primi anni cinquanta furono 22 le R.370 ad entrare nel parco rotabili delle Meridionali Sarde, occupandosi per lo pi\u00f9 del traino dei treni merci. Da notare come le R.370 prima dell'impiego sulla rete FMS furono private del sistema a cremagliera presente in origine. Inoltre delle 22 unit\u00e0 solo 12 erano di propriet\u00e0 delle Meridionali Sarde, le altre 10 erano state acquisite dall'Azienda Carboni Italiani (ACaI), che a sua volta le noleggi\u00f2 alle FMS, di cui era azionista. Il gruppo fu accantonato dalle FMS negli anni sessanta.\nAutomotrici.\nPer quanto riguarda il materiale leggero, furono due le tipologie di automotrici a entrare nel parco rotabili delle FMS per l'effettuazione dei treni passeggeri.\nNel 1936 furono immesse in servizio 4 \"littorine\" Fiat, denominate dalle Ferrovie Meridionali Sarde come ALn 200 e immatricolate coi numeri da 201 a 204, che, fatto salvo il periodo bellico, saranno sino agli anni sessanta i mezzi maggiormente impiegati sulla linea per il servizio passeggeri. Due delle unit\u00e0 furono inoltre modificate nelle testate dalle officine sociali nel 1966. Alle ALn 200 nel 1960 furono affiancate 6 nuove automotrici ADe numerate da 301 a 306 (pi\u00f9 quattro rimorchiate semipilota) prodotte da Fiat, Stanga e TIBB. Le ADe 300 furono impiegate per l'effettuazione della maggior parte dei treni passeggeri, venendo utilizzate anche in composizione multipla, relegando le ALn 200 ai servizi sulle relazioni meno impegnative. Gli ultimi esemplari di quest'ultima serie furono accantonati dalle FMS nel 1972, mentre le ADe 300 alla chiusura della ferrovia furono cedute alle FCS. Due esemplari delle ADe ex FMS nel 2010 risultavano ancora utilizzati dall'ARST lungo le linee a scartamento ridotto del centro Sardegna."}
{"id": "1300338", "revid": "22416", "url": "https://it.wikipedia.org/wiki?curid=1300338", "title": "Ferrovia Siliqua-San Giovanni Suergiu-Calasetta", "text": "La ferrovia Siliqua \u2013 San Giovanni era una linea ferroviaria a scartamento ridotto situata in Sardegna.\nSoprannominata anche \"ferrovia del Sulcis\", fu realizzata negli anni venti del Novecento dalle Ferrovie Meridionali Sarde, e sino al 1974 colleg\u00f2 l'isola di Sant'Antioco e il basso Sulcis con Siliqua e la rete delle Ferrovie dello Stato, garantendo quindi la possibilit\u00e0 di trasporto per persone e merci su rotaia nel territorio e verso il cagliaritano. Una linea che si diramava da San Giovanni Suergiu permetteva inoltre di raggiungere anche l'alto Sulcis e l'Iglesiente, tra cui le citt\u00e0 di Iglesias e Carbonia, anch'esse punti d'interscambio con le linee FS.\nStoria.\nLe origini della \"ferrovia del Sulcis\" risalgono agli anni dieci del Novecento, quando, sulla spinta delle popolazioni sulcitane, venne decisa la realizzazione di un collegamento ferroviario per questo territorio. Furono due i progetti presentati: uno della ditta Vanini, che prevedeva il collegamento tra Cagliari e Calasetta interamente a scartamento ridotto, passando per Capoterra e Santadi sfruttando anche i tracciati delle gi\u00e0 esistenti linee industriali San Leone - La Maddalena e Pantaleo - Portobotte. L'altro progetto, della ditta Cugnasca, prevedeva il collegamento del territorio con Cagliari tramite trasbordo con le FS a Siliqua. La scelta del tracciato cadde su quest'ultima soluzione, ma i lavori per la costruzione della Siliqua - Palmas Suergiu - Calasetta poterono iniziare solo nel 1923 una volta terminata la prima guerra mondiale e stabilizzatasi la situazione economica. La concessione della linea fu data alla Ferrovie Meridionali Sarde, societ\u00e0 nata nel 1915 appositamente per la costruzione e l'esercizio della ferrovia del Sulcis. I lavori, appaltatati alla ditta Durando e Tomassini, ebbero inizio nel 1923 per poi concludersi nell'aprile 1926, con cinque mesi d'anticipo rispetto alla consegna stabilita. L'intera rete FMS, comprendente anche una linea di che a Palmas Suergiu si staccava dalla Siliqua - Calasetta per terminare a Iglesias (ferrovia prevista sia dal progetto Vanini che dal progetto Cugnasca), fu inaugurata il 13 maggio 1926. L'avvio del regolare esercizio avvenne il 23 maggio dello stesso anno.\nDa sottolineare come in fase progettuale e nel primo periodo di esercizio fu tenuta in considerazione l'ipotesi di mettere in atto in parte il progetto Vanini, diramando dalla stazione di Santadi una linea che raggiungesse Cagliari con un collegamento interamente a scartamento ridotto. Inoltre ancor prima che la ferrovia fosse completata gi\u00e0 si parl\u00f2 della possibilit\u00e0 di collegare Siliqua con Villacidro (e quindi con la ferrovia che da qui partiva per Isili e Ales), creando di fatto un unico tronco ferroviario a scartamento ridotto tra Calasetta e il Sarcidano e la rete meridionale delle Ferrovie Complementari della Sardegna. Tale proposta fu inoltre inserita nel Regio Decreto 2038 del 28 novembre 1926 in materia di \"Approvazione del programma per le nuove concessioni ferroviarie in Sardegna\", ma cos\u00ec come per la Santadi - Cagliari tali collegamenti rimasero solo sulla carta.\nNegli anni trenta sulla linea ci fu da registrare l'introduzione di quattro automotrici diesel ALn 200 di produzione Fiat, la quale all'epoca era uno degli azionisti delle FMS.\nIn quegli stessi anni l'incremento dell'attivit\u00e0 mineraria nel territorio sulcitano, in particolare per quanto concerne l'estrazione di carbone dalle miniere della neonata citt\u00e0 di Carbonia, port\u00f2 le FMS a raddoppiare il binario tra questo centro (posto sulla linea per Iglesias) e il porto di Sant'Antioco, che era stato ampliato a spese delle stesse FMS a partire dal 1929 e che fu ulteriormente potenziato nella seconda met\u00e0 degli anni trenta.\nDal 7 febbraio 1940 il tronco Carbonia FMS - Sant'Antioco Ponti (via Palmas Suergiu) fu quindi esercito a doppio binario, si tratt\u00f2 del primo caso in Sardegna di tronco ferroviario a doppio binario oltre che della prima porzione di ferrovia a scartamento ridotto in Italia con questa caratteristica.\nDurante la seconda guerra mondiale la ferrovia, pur dovendo rinunciare all'utilizzo delle automotrici diesel Fiat entrate in servizio a met\u00e0 degli anni trenta, rest\u00f2 sempre attiva. Nel dopoguerra, nell'ambito di un programma di aggiornamento della rete ferroviaria sarda, anche la ferrovia fu sottoposta a lavori di ammodernamento, seppur principalmente tra San Giovanni Suergiu e Calasetta. All'epoca fu riportata avanti la proposta del collegamento della linea con Villacidro, ma la chiusura della Isili - Villacidro pochi anni dopo tronc\u00f2 definitivamente tale proposito, cos\u00ec come non and\u00f2 oltre la fase propositiva la possibile conversione a scartamento ordinario della ferrovia e della diramazione per Iglesias o l'apposizione di una terza rotaia sulla direttrice FS del Sulcis-Iglesiente.\nLa situazione economica dell'epoca port\u00f2 invece le FMS ad essere commissariate e trasformate in una gestione commissariale governativa nel 1955. Negli anni sessanta furono immesse in servizio sulla linea nuove automotrici (in servizio dal 14 agosto 1960), mentre in quegli stessi anni fu riconvertito all'esercizio a binario singolo il tronco tra Sant'Antioco Ponti, San Giovanni Suergiu e Carbonia. Sempre in questo decennio iniziarono a circolare le prime voci di una possibile chiusura delle linee sulcitane, fatto che port\u00f2 alla mobilitazione delle autorit\u00e0 della zona.\nTali timori si rivelarono fondati: nel 1968, a causa della costruzione della diga di Bau Pressiu, venne chiusa la tratta da Siliqua a Narcao, sostituita da autolinee il 13 luglio di quello stesso anno, fatto che compromise i collegamenti ferroviari con la rete FS e quindi con Cagliari per gli utenti del basso Sulcis. Questa interruzione del servizio sarebbe dovuta essere solo temporanea, nel frattempo fu predisposto il progetto per una breve variante al tracciato che permettesse alla linea di aggirare a monte il nuovo invaso. Tuttavia la realizzazione della variante non and\u00f2 oltre la fase progettuale, e la chiusura della Siliqua - Narcao sanc\u00ec l'inizio della dismissione dell'intera rete FMS.\nLa Narcao - Calasetta infatti prosegu\u00ec l'attivit\u00e0 ancora per 6 anni: nel febbraio 1974 la direzione delle FMS sanc\u00ec la cessazione del servizio ferroviario sia per la linea che per la San Giovanni Suergiu - Monteponi.\nDinanzi alle proteste dell'utenza il provvedimento fu ritirato pochi giorni dopo, ma la chiusura della rete FMS fu rinviata solo di pochi mesi: il 1\u00ba settembre 1974 la linea, insieme alla San Giovanni Suergiu - Monteponi, fu chiusa definitivamente.\nDalla chiusura della ferrovia sino al 2008 la relazione venne coperta tramite autolinee sostitutive, a cura delle stesse FMS, diventate principale gestore del trasporto pubblico su gomma nella zona. Dal 2008 le FMS sono state assorbite dall'ARST, che ha rilevato anche la gestione delle autolinee sostitutive, sebbene per esse sia stata rimossa la classificazione e la tariffazione di \"servizio sostitutivo ferroviario\" che le caratterizzava durante la gestione FMS.\nPer una porzione della linea, quella compresa tra Sant'Antioco e San Giovanni Suergiu e da qui sino a Carbonia (sulla linea per Iglesias), era stata prevista dalla legge 309 del 16 luglio 1974 la riconversione a scartamento ordinario e la connessione con la Villamassargia - Carbonia delle FS. Tuttavia i fondi furono utilizzati per i servizi automobilistici delle FMS e la trasformazione della Carbonia - Sant'Antioco a scartamento da non fu mai realizzata. La legge che prevedeva questa trasformazione fu in seguito abrogata il 21 dicembre 2008 in seguito alla legge 133 del 6 agosto dello stesso anno in materia di semplificazione normativa.\nLa linea fu interamente smantellata negli anni successivi alla chiusura, ma le stazioni e i ponti sono tuttora presenti e in certi casi in un discreto stato di conservazione, mentre altre opere, come le cantoniere e le stazioni minori, dimostrano decenni di abbandono. Per parte del percorso della ferrovia nel 2014 \u00e8 stata avviata la riconversione in pista ciclabile, in particolare nel tratto tra San Giovanni Suergiu e Sant'Antioco e nel territorio comunale di Tratalias. Nel luglio 2020 \u00e8 stato ultimato il percorso ciclopedonale di circa 16 km che collega Carbonia a Sant'Antioco, sfruttando quasi totalmente il tracciato ferroviario dismesso nel 1974.\nCaratteristiche.\nLa linea si estendeva per quasi di binari, di cui poco pi\u00f9 di 7 tra il 1940 e il 1963 a doppio binario. La linea non era elettrificata.\nDal punto di vista altimetrico la linea si poteva idealmente dividere in due parti: il tronco tra Siliqua e Terrubia era il pi\u00f9 difficoltoso per i treni, costretti a superare pendenze che raggiungevano punte del 25\u2030, estremo toccato tra la stazione di Siliqua e quella di Campanasissa. Proprio in questo scalo, posto nell'omonimo valico, si trovava il culmine della linea, posto a quota 290 m s.l.m.. Nella restante parte della linea le pendenze non superavano il 5\u2030, viaggiando in buona parte in pianura verso l'isola di Sant'Antioco, in cui la linea per un buon tratto scorreva un paio di metri sopra il livello del vicino mare.\nPer quanto riguarda l'armamento le rotaie originarie erano di tipo Vignoles da attaccate a traverse in legno. Nel tronco tra San Giovanni Suergiu e Calasetta nel dopoguerra l'armamento fu potenziato con rotaie da .\nPercorso.\nIl percorso della ferrovia (di circa ) aveva origine dalla stazione FMS di Siliqua, situata di fronte a quella delle FS, dopodich\u00e9 procedeva verso sud, attraversando, anche grazie a ponti, terrapieni, tratti in trincea e una galleria i rilievi che conducono verso il Sulcis tramite il valico di Campanasissa, nella cui omonima stazione si raggiungeva l'altitudine massima della ferrovia. Da qui in poi la linea iniziava la sua lunga e dolce discesa verso il mare, e virando verso ovest giungeva a Terrubia e Narcao, anche in questo tratto grazie anche a varie opere d'arte, tra cui il viadotto sul rio Fundus, il ponte pi\u00f9 alto tra quelli realizzati nella rete FMS. Da Narcao la linea continuava verso sud verso Santadi (dove incrociava la ferrovia privata Santadi - Portobotte), Piscinas e Giba, per poi risalire verso Tratalias (non prima di aver sovrapassato una seconda volta la Santadi - Portobotte nei pressi dell'area dove in seguito fu costruita la diga di Monte Pranu). Proseguendo verso ovest il tracciato giungeva alla stazione del comune di Palmas Suergiu, divenuto nel dopoguerra l'odierna San Giovanni Suergiu. Questo impianto era lo scalo di diramazione delle FMS, visto che da qui aveva origine la linea per Iglesias. Lasciata San Giovanni Suergiu il tracciato costeggiava la SS 126, raggiungendo prima la fermata di Santa Caterina (dai cui scambi si aveva accesso al fascio binari posto nell'omonima centrale elettrica), e successivamente la stazione in localit\u00e0 Ponti a Sant'Antioco, sita nel porto di quest'ultimo abitato. Da qui la ferrovia giungeva nell'isola di Sant'Antioco, raggiungendo la stazione dell'omonimo centro, da cui poi i binari si estendevano lungo la costa nord est dell'isola. Dopo la fermata nella frazione balneare di Cussorgia, la linea terminava infine nel lungomare di Calasetta, con la stazione capolinea situata a pochi metri dal porto.\nMezzi di trazione utilizzati.\nTrazione a vapore.\nLungo la Siliqua - San Giovanni Suergiu - Calasetta vennero impiegate varie tipologie di locomotive a vapore, sia per il servizio merci che per il trasporto dei passeggeri, anche se per quest'ultima tipologia di servizio col tempo vennero usate in prevalenza automotrici.\nQuando la linea fu aperta al traffico nel 1926 le FMS avevano a disposizione 8 nuove locomotive Breda che furono immesse in esercizio coi numeri progressivi compresi tra 101 a 108. Questi locotender espletarono sia il servizio merci che quello passeggeri (quest'ultimo principalmente nei primi decenni di attivit\u00e0), e saranno il solo gruppo di locomotive delle FMS ad essere ancora in attivit\u00e0 nel 1974, quando la rete fu definitivamente chiusa.\nL'aumentata necessit\u00e0 di trasporto che si ebbe nel territorio port\u00f2 le FMS ad acquisire in seguito altre locomotive a vapore da altre amministrazioni ferroviarie italiane. Nello specifico entrarono in servizio nella rete:\nSempre nel 1939 ebbe inizio l'acquisizione da parte delle FMS di numerosi esemplari di locomotive R.370 delle FS che le utilizzavano nella propria rete a scartamento ridotto della Sicilia. Tra il 1939 e i primi anni cinquanta 22 esemplari di questi rotabili furono trasferiti nel Sulcis-Iglesiente per prestare servizio soprattutto per il traino dei treni merci.\nDa sottolineare come solo 12 di queste locomotive furono acquisite direttamente dalle FMS: le altre 10 infatti erano state comprate dall'Azienda Carboni Italiani (ACaI), attiva nell'estrazione carbonifera nel Sulcis nonch\u00e9 azionista delle FMS, a cui furono noleggiate queste macchine. Inoltre essendo le R.370 nate per l'utilizzo su linee ad aderenza artificiale, prima di venire immesse in servizio sulla rete FMS furono private del sistema a cremagliera di cui erano dotate.\nIl gruppo fu infine accantonato dalle FMS negli anni sessanta.\nAutomotrici.\nDagli anni trenta l'esercizio del servizio viaggiatori fu progressivamente attuato con materiale leggero, che al momento della chiusura della ferrovia era il solo adibito a espletare questo tipo di relazioni.\nLe prime automotrici a entrare nel parco rotabili FMS furono nel 1936 4 \"littorine\" Fiat, denominate dalle Ferrovie Meridionali Sarde come ALn 200 e immatricolate coi numeri da 201 a 204. Questi esemplari, ad eccezione degli anni della seconda guerra mondiale in cui a causa della carenza di combustibili rimasero inutilizzate, furono i mezzi che svolsero la maggior parte dei treni passeggeri lungo la linea, lasciando ai treni a composizione ordinaria locomotiva-carrozze solo i servizi pi\u00f9 affollati. Due delle unit\u00e0 furono successivamente modificate nelle testate dalle officine sociali nel 1966.\nNel frattempo per\u00f2 le ALn Fiat erano state affiancate nel 1960 da 6 nuove automotrici diesel elettriche ADe (e da quattro rimorchiate semipilota), immatricolate coi numeri da 301 a 306, del tutto simili alle ADe nel frattempo consegnate alle FCS. Questi mezzi costruiti da Stanga e TIBB, con motorizzazione FIAT, sostituirono le ALn 200 per l'effettuazione della maggioranza dei convogli passeggeri, venendo impiegate anche in composizione multipla (con punte anche di 6 rotabili tra automotrici e rimorchiate), lasciando alle meno potenti e capienti ALn 200 le relazioni meno impegnative.\nLe ultime ALn 200 in esercizio furono definitivamente accantonate nel 1972, mentre le ADe 300 passarono alle FCS pochi mesi dopo la chiusura delle rete FMS. Due esemplari delle ADe ex FMS nel 2010 risultavano ancora utilizzati dall'ARST lungo le linee a scartamento ridotto del centro Sardegna."}
{"id": "1300339", "revid": "10561305", "url": "https://it.wikipedia.org/wiki?curid=1300339", "title": "TG2 Dieci minuti", "text": ""}
{"id": "1300342", "revid": "287204", "url": "https://it.wikipedia.org/wiki?curid=1300342", "title": "Bernardo Segni", "text": "Biografia.\nBernardo Segni nacque a Firenze il 21 febbraio 1504 da un'antica famiglia di mercanti. Frequent\u00f2 gli studi letterari e giuridici a Padova, poi ritorn\u00f2 a Firenze per dedicarsi al commercio. Ma la scarsa fortuna che vi ebbe lo indusse, fin dal 1535, a entrare al servizio dei Medici. Cosimo I, nel 1541, lo invi\u00f2 come ambasciatore presso l'imperatore Ferdinando, e da allora in poi Segni ebbe numerose cariche pubbliche; fu, tra l'altro, commissario a Cortona, capitano a Volterra, podest\u00e0 di Anghiari, membro del Consiglio dei Dugento, degli Otto di pratica, dei Sei di mercanzia, dei conservatori delle Leggi. Mor\u00ec a Firenze il 13 aprile del 1558 e fu sepolto in Santo Spirito.\nIl gusto letterario e la preparazione filologica si rivelano nelle numerose versioni; infatti Segni tradusse l\"Edipo re\" di Sofocle, e parecchie opere di Aristotele, tra cui la \"Poetica\", la \"Politica\" (Firenze 1549), e l\"Etica Nicomachea\" (1550). Si tratta del primo tentativo sistematico di rendere le opere dello Stagirita accessibili ad un pi\u00f9 vasto pubblico, sprovvisto di adeguata conoscenza delle lettere greche e latine. Ma Segni fu soprattutto uno storico, e tale attivit\u00e0 \u00e8 rappresentata dalle due opere principali: le \"Istorie fiorentine\" (1527-1555), in 15 libri, che vennero pubblicate solo nel 1723 e ristampate nel 1830; e la \"Vita di Niccol\u00f2 Capponi\", scritta probabilmente nel 1547 ma edita solo nel 1723, a Firenze, insieme con le \"Istorie\".\nSegni si trov\u00f2 spettatore della fase finale della rivoluzione fiorentina e poi della definitiva restaurazione medicea. Ma fu ben lontano dal partecipare agli avvenimenti, o anche solo dal sentirli, con l'animo di un Machiavelli. In lui l'educazione letteraria prevaleva sulle passioni politiche; e queste si smorzarono sempre pi\u00f9 con gli anni (il che pure risulta da un confronto tra la \"Vita\" e le parti posteriori delle \"Istorie\"), lasciando il posto a una calma, riposata e compiaciuta attivit\u00e0 di scrittore.\nLa mancata adesione ai contrasti cittadini e la scarsa simpatia per ogni lotta politica in genere gli tolsero il senso vivo della storia, cos\u00ec che le sue narrazioni, pur rivelando qua e l\u00e0 i segni dell'influsso del Machiavelli, acquistano un carattere prevalentemente letterario. Non \u00e8 un mero ritorno alla storiografia del primo umanesimo, perch\u00e9 a volte il giudizio realistico affiora tra le disquisizioni retoriche. Ma si sente che l'influenza di Machiavelli \u00e8 rimasta alla superficie, e che l'interesse vivo e profondo per il fatto storico-politico \u00e8 venuto meno.\nNelle \"Istorie fiorentine\" Segni tratta anche delle vicende europee, ma dichiara di esservi spinto dalla necessit\u00e0 di dare notizie di coloro \"che sopra noi hanno potest\u00e0 e imperio\" (libro I). Anche la biografia di Niccol\u00f2 Capponi \u00e8 molto esteriore; noi per\u00f2 non la possediamo nella stesura originale, ma nel testo rimaneggiato da Luigi Capponi, nipote di Niccol\u00f2.\nAnimate da un fervido patriottismo e da uno spirito moderatamente repubblicano, le opere storiche di Segni toccarono il culmine della fama in epoca risorgimentale, tanto che per Ugo Foscolo la \"Istoria\" del Segni \u00e8 \u00abla migliore, dopo quella del Machiavelli\u00bb e \u00abavanza in naturalezza e sobriet\u00e0 il Guicciardini.\u00bb"}
{"id": "1300344", "revid": "287204", "url": "https://it.wikipedia.org/wiki?curid=1300344", "title": "Novocerkassk", "text": ""}
{"id": "1300345", "revid": "10561324", "url": "https://it.wikipedia.org/wiki?curid=1300345", "title": "Tg2 Dieci minuti", "text": ""}
{"id": "1300351", "revid": "110157", "url": "https://it.wikipedia.org/wiki?curid=1300351", "title": "Verbandsliga 1924-1925", "text": "L'edizione 1924-25 della Verbandsliga vide la vittoria finale del . Per la prima volta, nell'intento di dare maggiore rappresentativit\u00e0 al torneo, vennero ammessi anche i vicecampioni e alcune terze classificate dei campionati interregionali, per un totale di sedici squadre.\nCapocannoniere del torneo furono Josef L\u00fcke (TuRU D\u00fcsseldorf) e Arthur Warnecke (Altonaer FC 93), con 3 reti (in due partite)."}
{"id": "1300352", "revid": "25152", "url": "https://it.wikipedia.org/wiki?curid=1300352", "title": "Giovanni Busi", "text": ""}
{"id": "1300353", "revid": "11753734", "url": "https://it.wikipedia.org/wiki?curid=1300353", "title": "L'occhio", "text": ""}
{"id": "1300354", "revid": "25152", "url": "https://it.wikipedia.org/wiki?curid=1300354", "title": "Giovanni de' Busi", "text": ""}
{"id": "1300358", "revid": "287204", "url": "https://it.wikipedia.org/wiki?curid=1300358", "title": "Carl Snoilsky", "text": "Biografia.\nFino al 1879 segu\u00ec la carriera diplomatica, dal 1890 fino alla morte ebbe l'incarico di gestire la direzione della Biblioteca reale di Stoccolma. Fu un grande ammiratore di Giuseppe Garibaldi tanto che appoggi\u00f2 il risorgimento italiano e polacco con i suoi scritti.\nNel 1861 scrisse le \"Poesie minime\", in seguito si ricordano le \"Immagini italiane\" del 1865, i \"Poemi\" del 1869, i \"Sonetti\" del 1871, le \"Poesie nuove\" del 1881 e le \"Immagini svedesi\" del 1886."}
{"id": "1300360", "revid": "1711941", "url": "https://it.wikipedia.org/wiki?curid=1300360", "title": "Midir", "text": "Nella mitologia irlandese Midir (o Midhir) era figlio di Dagda dei T\u00faatha D\u00e9 Danann. Dopo che i Tuatha furono sconfitti dai milesi, visse nel Sidhe di Bri Leith. \nMidir era marito di Fuamnach, ma poi si innamor\u00f2 di \u00c9ta\u00edn, ricevendo l'aiuto del figlio adottivo e del fratellastro Aengus per fare di lei la sua nuova sposa. Ci\u00f2 provoc\u00f2 la vendetta di Fuamnach contro la nuova giovane sposa, causandole molte disgrazie. \nAlla fine \u00c9tain spos\u00f2 Eochaid Airem, a quel tempo re supremo d'Irlanda. Midir cerc\u00f2 di riportare sua moglie a casa, ma fu bandito da Tara. Tuttavia Midir pot\u00e9 entrare nella citt\u00e0 e nel palazzo, trasform\u00f2 s\u00e9 ed \u00c9tain in cigni e lasci\u00f2 insieme a lei la residenza reale attraverso il camino. \nEochaid non accett\u00f2 la perdita della moglie e li perseguit\u00f2. Allora Midir con le sue arti magiche diede a cinquanta donne le sembrianze di \u00c9tain, offrendo poi al re la possibilit\u00e0 di sceglierne una. Eochaid scelse la sua propria figlia per sbaglio e perse \u00c9tain. Ma secondo un'altra versione di questo racconto Etain, che si era scoperta ancora innamorata di Eochaid, gli diede un segnale per farsi riconoscere, cos\u00ec lui scelse bene e fu Midir a perderla per sempre.\nMidir possedeva tre gru magiche che furono rubate da Athirne. Midir interfer\u00ec quando Fr\u00e1ech cerc\u00f2 di fare la corte a Treblainne."}
{"id": "1300389", "revid": "15756", "url": "https://it.wikipedia.org/wiki?curid=1300389", "title": "Jon Heder", "text": "Biografia.\nUno dei sei figli di James Heder, medico, e sua moglie Helen, Jon cresce in Colorado assieme a suo fratello gemello Dan, inoltre ha una sorella e un fratello pi\u00f9 grandi, Rachel e Doug, e due pi\u00f9 giovani Matt e Adam. Dopo gli studi alla \"Brigham Young University\" come membro della Chiesa di Ges\u00f9 Cristo dei Santi degli Ultimi Giorni, parte per una missione religiosa in Giappone, dove impara perfettamente il giapponese.\nTornato negli Stati Uniti partecipa ad alcuni cortometraggi, ma la vera notoriet\u00e0 arriva nel 2004 grazie al cult movie prodotto da MTV, \"Napoleon Dynamite\" dove interpreta il riccioluto e occhialuto nerd appartenente ad una bizzarra famiglia.\nNel 2005 appare nella pellicola romantica \"Se solo fosse vero\" con la coppia Reese Witherspoon e Mark Ruffalo, in seguito presta la voce ad uno dei personaggi di \"Monster House\". Dopo il film \"Scuola per canaglie\", lavora in coppia con Will Ferrell nella commedia \"Blades of Glory\", dove interpretano una divertente coppia di pattinatori di figura. Nel 2007 doppia il Pollo Joe in \"Surf's Up - I re delle onde\" e nel suo seguito del 2017.\nVita privata.\nAlla \"Brigham Young University\" conosce Kirsten Beals che ha sposato nel 2002 dalla quale ha una figlia Evan Jane Heder.\nDoppiatori italiani.\nDa doppiatore \u00e8 sostituito da:"}
{"id": "1300395", "revid": "63760", "url": "https://it.wikipedia.org/wiki?curid=1300395", "title": "Mancoseddas", "text": ""}
{"id": "1300400", "revid": "2033069", "url": "https://it.wikipedia.org/wiki?curid=1300400", "title": "Life on Mars (serie televisiva 2006)", "text": "Life on Mars \u00e8 una serie televisiva britannica, ideata da Matthew Graham, Tony Jordan e Ashley Pharoah. Mandata per la prima volta in onda su BBC One il 9 gennaio 2006. In Italia \u00e8 stata trasmessa per la prima volta nel 2007 dal canale satellitare Jimmy e proposta successivamente in chiaro a partire dall'8 giugno 2009 da Rai 2 e in seguito riproposta da Rai 4. Il format della serie mescola la fantascienza (in particolar modo i viaggi nel tempo) con il genere poliziesco.\nNel 2008 ne \u00e8 stato prodotto uno spin-off, \"Ashes to Ashes\".\nNello stesso anno il network statunitense ABC ha prodotto un remake dal titolo omonimo, ambientato negli Stati Uniti d'America, inizialmente molto fedele all'originale ma con caratteristiche differenti e un diverso filone narrativo nello svolgimento della serie.\nTrama.\nIl personaggio principale \u00e8 l'ispettore capo Sam Tyler della Polizia di Manchester (interpretato da John Simm) che, dopo essere stato investito da un'auto nel 2006, si ritrova catapultato nell'anno 1973.\nQui lavora per il dipartimento di Polizia sotto la supervisione dell'ispettore Gene Hunt (interpretato da Philip Glenister). Nel corso della serie, Tyler deve affrontare vari ostacoli culturali, la maggior parte dei quali riguardano le differenze delle tecniche di indagine della polizia moderna comparate con quella degli anni Settanta.\nLa serie mantiene una forte ambiguit\u00e0 sulla situazione di Tyler: non \u00e8 chiaro se lui abbia davvero viaggiato indietro nel tempo, se sia in coma nel 2006 e il mondo degli anni Settanta sia una sua costruzione mentale, o se sia davvero nel 1973, ma sia mentalmente instabile.\nTitolo.\nIl titolo della serie \u00e8 ispirato alla canzone di David Bowie \"Life on Mars?\" del 1971 ma divenuta celebre nel 1973, anno in cui la serie \u00e8 ambientata. Nel primo episodio il protagonista viene investito e si risveglia nel 1973 proprio mentre sta ascoltando questa canzone.\nFinale: interpretazioni.\nIl finale della serie si presta a diverse interpretazioni.\nSecondo Matthew Graham, uno dei creatori della serie, Sam Tyler \u00e8 riuscito effettivamente a svegliarsi dal coma. Una volta tornato nel 2006, per\u00f2, il protagonista comprende di non essere veramente vivo, in quanto non prova sensazioni intense come quelle che provava nello stato di coma e quindi si suicida. Il suo ritorno definitivo nel 1973 va interpretato come l'ingresso nell'Aldil\u00e0, in una vita adatta a lui.\nPer l'attore protagonista John Simm, invece, Sam Tyler non \u00e8 veramente riuscito a svegliarsi dal coma, in quanto l'operazione chirurgica non ha avuto gli effetti sperati (in effetti, questa interpretazione potrebbe essere confermata dalle voci che ancora tormentano il protagonista, anche dopo il suo ritorno definitivo al 1973). La trama sarebbe quindi potenzialmente ancora aperta.\n\u00c8 comunque evidente che la serie era passibile di ulteriori sviluppi e che la sua fine un po' brusca sia dovuta soprattutto al desiderio di Simm di abbandonare il ruolo per dedicarsi ad altro.\nPersonaggi.\nSam Tyler: il protagonista indiscusso della serie; nel 2006 \u00e8 ispettore capo della polizia di Manchester e mentre indaga sul rapimento della sua fidanzata Maya Roy viene investito da un'auto. Si risveglia nel 1973, dove ricopre il ruolo di ispettore; ha continuamente allucinazioni, sia uditive che visive, che gli fanno capire, mano a mano, il modo per tornare a casa. \u00c8 interpretato da John Simm e doppiato in italiano da Alberto Bognanni.\nGene Hunt: \u00e8 il superiore di Sam, cinico e razzista, lavora soprattutto di intuito, ma le sue supposizioni non sempre si rivelano infondate; \u00e8 inoltre il coprotagonista di Ashes to Ashes. \u00c8 interpretato Philip Glenister e doppiato in italiano da Pierluigi Astore.\nAnnie Cartwright: durante la prima stagione \u00e8 una semplice agente e si dimostra preoccupata per Sam, che dice continuamente di venire dal 2006; alla fine del primo episodio della seconda stagione viene elevata a detective capo e participa molto di pi\u00f9 alle azioni di polizia. \u00c8 interpretata da Liz White e doppiata in italiano da Federica De Bortoli.\nMaya Roy: \u00e8 la fidanzata di Sam nel 2006 ed \u00e8 anche lei ispettrice di polizia. Nel primo episodio viene rapita da un maniaco, sulla cui attivit\u00e0 sta indagando insieme a Tyler e di lei non si sa pi\u00f9 niente; Sam, nel sesto episodio della seconda stagione ne sente la voce e ne incontra la madre, scoprendo che era di origine indiana. \u00c8 interpretata da Archie Panjabi.\n \u00e8 un detective del dipartimento di Sam, cinico e razzista come Gene, prende spesso in giro Sam del fatto che pensa di venire dal 2006; declassato nel quinto episodio della prima stagione per aver causato, seppur involontariamente la morte di un detenuto, ritorna a essere detective nella seconda stagione. \u00c8 interpretato da Dean Andrews e doppiato in italiano da Mimmo Strati.\nChris Skelton: semplice poliziotto \u00e8 il migliore amico di Ray; timido e nervoso, il suo ruolo \u00e8 spesso determinante per la risoluzione delle indagini. \u00c8 interpretato da Marshall Lancaster e doppiato in italiano da Andrea Lavagnino.\nFrank Morgan: \u00e8 uno degli antagonisti principali della serie; nonostante compaia solamente negli ultimi due episodi, Sam ne sente spesso la voce nel corso della serie; nel 2006 \u00e8 il chirurgo che deve operarlo per il tumore al cervello, nel 1973 \u00e8 il capo di Sam, al quale ha affidato la missione di demolire il dipartimento di Hunt. Sam, convinto di poter cos\u00ec tornare al 2006, riesce nell'incarico e si sveglia \"nel futuro\", dove si rende conto di quanto gli manchi il 1973 e torna nel passato per salvare i suoi amici da morte certa; Sam in seguito sente nuovamente la voce di Morgan che gli parla dalla radio dell'auto di Hunt, ma cambia frequenza fermandosi su una stazione che trasmette \"Life on Mars?\" di David Bowie. \u00c8 interpretato da Ralph Brown ed \u00e8 doppiato in italiano da Paolo Marchese."}
{"id": "1300401", "revid": "124123", "url": "https://it.wikipedia.org/wiki?curid=1300401", "title": "Sereniano", "text": "Biografia.\nSereniano era alla corte dell'Imperatore romano Costanzo II; nel 354 fu inviato a comunicare al cesare Costanzo Gallo, detenuto a Pola, la condanna a morte, poi eseguita da Sereniano stesso, da Pentadio e da Apodemio.\nNel 366 Sereniano fu ucciso da Marcello, \"protector\" dell'usurpatore Procopio, il quale nel 365 si era ribellato contro l'imperatore Valente. Secondo Ammiano Marcellino, Sereniano, rimasto fedele a Valente, era di stanza a Cizico; interessato al tesoro da lui custodito e destinato alle paghe dei soldati, Procopio attacc\u00f2 e sconfisse Sereniano, catturandolo e inviandolo a Nicea sotto la custodia di Marcello; quando l'usurpatore venne sconfitto e ucciso dall'imperatore Valente, Marcello uccise Sereniano. Secondo la versione di Zosimo, invece, Sereniano era in Bitinia alla testa di alcune unit\u00e0 di cavalleria; Marcellino fu inviato da Procopio da Costantinopoli in Bitinia a neutralizzare il contingente di cavalleria di Sereniano, il quale occup\u00f2 Cizico; assediando e catturando la citt\u00e0, Marcellino obblig\u00f2 Sereniano alla fuga, ma, inseguitolo in Lidia, lo uccise."}
{"id": "1300406", "revid": "339392", "url": "https://it.wikipedia.org/wiki?curid=1300406", "title": "Leprachaun", "text": ""}
{"id": "1300409", "revid": "599013", "url": "https://it.wikipedia.org/wiki?curid=1300409", "title": "Patricio Prato", "text": "Carriera.\nFiglio d'arte (suo padre Fernando ha fatto parte della nazionale argentina), gioca nel ruolo di guardia. All'inizio della sua carriera ha giocato nel settore giovanile dell'Atenas in Argentina, per poi trasferirsi negli Stati Uniti alla Saint Bonaventure University, dove \u00e8 rimasto quattro anni.\nAl termine della sua carriera universitaria si \u00e8 trasferito in Italia alla Fortitudo Bologna, in cui ha militato per due stagioni. Dopo Bologna ha vestito la maglia di Avellino e poi Nuova Sebastiani Rieti; nel suo primo anno in terra reatina ha contribuito alla promozione in Serie A. Nel 2009 si trasferisce alla Pallacanestro Cant\u00f9, proseguendo poi la carriera italiana fino al 2012 all'Andrea Costa Imola, con una parentesi di una stagione alla Virtus Bologna.\nDalla stagione 2012-13 \u00e8 tornato in Argentina, prima al Club Atl\u00e9tico Lan\u00fas e dall'agosto 2013 al Boca Juniors. Nell'agosto 2014 fa ritorno al Basket Imola, in Serie A2 dove torna nelle vesti di capitano.\nIl 12 luglio del 2019 a quasi 40 anni d'et\u00e0 decide di ritirarsi dall'attivit\u00e0 agonistica."}
{"id": "1300415", "revid": "1543377", "url": "https://it.wikipedia.org/wiki?curid=1300415", "title": "Enrico Campi", "text": "In occasione della serata inaugurale della stagione scaligera del 1951-52 ha cantato \"Andrea Ch\u00e9nier\", nel breve ruolo di Roucher, con Maria Callas, accanto alla quale \u00e8 apparso in concerto e con la quale ha inciso numerose opere, per lo pi\u00f9 in ruoli secondari.\nSi \u00e8 esibito anche al Metropolitan di New York."}
{"id": "1300421", "revid": "2127271", "url": "https://it.wikipedia.org/wiki?curid=1300421", "title": "Maino Neri", "text": "Carriera.\nGiocatore.\nClub.\nCresciuto nel con cui ha realizzato 265 presenze in undici anni (dal 1940 al 1951), \u00e8 poi passato all'Inter, dove ha collezionato 108 presenze e vinto 2 scudetti, nel campionato 1952-1953 e nel campionato 1953-1954. Ha poi disputato tre campionati di Serie B col Brescia con 80 presenze.\nNell'Inter, ritrov\u00f2 il compagno di squadra ai tempi del , il portiere Giorgio Ghezzi.\nNazionale.\nNeri disputa 8 gare con la maglia della Nazionale italiana, per\u00f2 senza mai andare in rete.\nAllenatore.\nGli inizi: giovanili dell'Inter e poi il Modena.\nAppese le scarpe al chiodo ha intrapreso la carriera di allenatore, all'inizio come allenatore dei ragazzi dell'Inter, poi per quattro anni come secondo di Helenio Herrera. Nell'estate del 1964 viene chiamato sulla panchina del . ma non riesce a riportare i \"canarini\" in Serie A; l'anno successivo \u00e8 ancora a Modena, ma viene sostituito dopo poche giornate da Leandro Remondini.\nLazio.\nNella stagione 1966-1967 \u00e8 stato chiamato sulla panchina della Lazio per tentare di raggiungere la salvezza. \u00c8 subentrato, all'ottava giornata, a Umberto Mannocci che nei primi sette turni di campionato aveva ottenuto solo 4 punti (una vittoria, due pareggi e quattro sconfitte). Resta alla guida dei \"biancocelesti\", per 32 incontri (27 in campionato, 4 in Coppa Mitropa e uno in Coppa Italia), sino al termina della stagione. \nIn Coppa Italia la sua squadra \u00e8 estromessa dal Lecco dopo una sconfitta subita in casa, al secondo turno, per 2-0. In Coppa Mitropa la Lazio elimina agli ottavi la , mentre ai quarti viene estromessa dallo Spartak Trnava, squadra poi vincitrice del torneo. Il campionato, invece, termina con una retrocessione all'ultima giornata, complici della sconfitta subita a Torino contro la in lotta per lo \"scudetto\", sono il pareggio del L.R. Vicenza con il Bologna (terzo in classifica) e la vittoria della SPAL sul gi\u00e0 retrocesso .\nDi nuovo Inter e le esperienze in provincia.\nDopo altri due anni da viceallenatore dell', al termine dei quali guider\u00e0 i nerazzurri nella finale della Supercoppa dei Campioni Intercontinentali 1968 in luogo del neoassunto Heriberto Herrera, fra il 1969 e il 1973 Neri allener\u00e0 formazioni di minor calibro, come il , la e il Lecce, senza ottenere importanti risultati.\nA fine carriera, l'allenatore emiliano era divenuto tecnico federale presso il Centro di Coverciano."}
{"id": "1300426", "revid": "339392", "url": "https://it.wikipedia.org/wiki?curid=1300426", "title": "Volante Rossa Martiri Partigiani", "text": ""}
{"id": "1300430", "revid": "121036048", "url": "https://it.wikipedia.org/wiki?curid=1300430", "title": "Marcello (usurpatore)", "text": "Esistono due versioni della sua usurpazione, una riportata da Ammiano Marcellino, storico suo contemporaneo, e una contenuta nell'opera di Zosimo, che visse all'inizio del VI secolo.\nVersione di Ammiano Marcellino.\nSecondo Ammiano, Marcello era parente di Procopio, di cui divenne \"protector\" nel 365 quando questi si ribell\u00f2 contro l'imperatore Valente. Procopio lo incaric\u00f2 di difendere la citt\u00e0 di Nicea; quando l'usurpatore fu sconfitto e ucciso da Valente, Marcello uccise Sereniano, che era stato catturato da Procopio a Cizico dove custodiva il tesoro di Valente con cui pagare le truppe (xxvi.8.6\u201411), e poi conquist\u00f2 Calcedonia.\nProcopio aveva basato la sua usurpazione sul proprio legame con la dinastia costantiniana e sulla collaborazione ottenuta da alcune popolazioni barbare; Marcello, essendo imparentato con Procopio, pens\u00f2 di poter sfruttare la stessa influenza, come pure l'alleanza con le trib\u00f9 gote, e si proclam\u00f2 imperatore.\nIl \"magister militum\" di Valente, Equizio, una volta venuto a conoscenza della morte di Procopio, attacc\u00f2 Marcello, catturandolo; dopo qualche giorno, Marcello e alcuni dei suoi collaboratori furono giustiziati.\nVersione di Zosimo.\nSecondo Zosimo, Marcello fu inviato da Procopio da Costantinopoli in Bitinia, a neutralizzare il contingente di cavalleria sotto il comando di Sereniano, il quale occup\u00f2 Cizico. Assediando e catturando la citt\u00e0, Marcello obblig\u00f2 Sereniano alla fuga, ma, inseguitolo in Lidia, lo uccise.\nDopo la morte di Procopio, Valente cattur\u00f2 Marcello. Secondo la ricostruzione di Zosimo, confermata da Giovanni di Antiochia, Marcello fu sospettato di aver tentato l'usurpazione: Valente ritrov\u00f2 infatti in suo possesso una veste imperiale che gli aveva dato Procopio e decise quindi di ucciderlo assieme alla sua famiglia e ai suoi collaboratori."}
{"id": "1300441", "revid": "767487", "url": "https://it.wikipedia.org/wiki?curid=1300441", "title": "Mes courants \u00e9lectriques", "text": "Mes courants \u00e9lectriques \u00e8 il secondo album della cantante pop francese Aliz\u00e9e. \u00c8 stato pubblicato il 18 marzo 2003 per l'etichetta discografica Polydor. A differenza dell'album precedente, \"Gourmandises\", che era interamente in lingua francese, di questo album usc\u00ec anche una versione internazionale con quattro brani cantati anche in lingua inglese.\nDall'album sono state estratte come singoli le canzoni \"J'en ai marre!\", \"J'ai pas vingt ans\" (e le rispettive version in inglese, \"I'm Fed Up!\" e \"I'm Not Twenty\") e \"\u00c0 contre-courant\".\nL'album, come il precedente, \u00e8 stato interamente scritto e prodotto da Myl\u00e8ne Farmer e Laurent Boutonnat.\nTracce.\nTesti di Myl\u00e8ne Farmer, musiche di Laurent Boutonnat."}
{"id": "1300443", "revid": "599013", "url": "https://it.wikipedia.org/wiki?curid=1300443", "title": "Juan Guti\u00e9rrez Moreno", "text": "Carriera.\nClub.\nCresce nelle giovanili del Cadice e del Betis Siviglia. Ha giocato per tre anni nella squadra riserve del Betis e un anno in prestito al Recreativo de Huelva in Segunda Divisi\u00f3n, prima di debuttare con la prima squadra del Betis il 23 settembre 2001 in Valladolid-Betis 0-2; segna il primo gol il 13 gennaio 2002, in Betis-M\u00e1laga 1-1. In poco tempo si guadagna la fascia di capitano e nella stagione 2004-2005 aiuta la sua squadra a vincere la Coppa del Re ed a conquistare il quarto posto finale.\nDopo la retrocessione del Betis al termine della Liga 2008-09, passa all'Atletico Madrid sottoscrivendo un contratto biennale. Il 14 gennaio 2011 risolve il contratto con i Colchoneros.\nIl 24 gennaio 2011 firma un contratto fino al 30 giugno 2012 con il Real Valladolid.\nNazionale.\nCon la ha totalizzato 26 presenze e 3 reti. Ha debuttato il 21 agosto 2001 contro l' nella gara per il memoriale di Ferenc Pusk\u00e1s ed ha segnato il suo primo gol nell'amichevole contro la finita 3-2 per gli spagnoli. Ha Partecipato al , dove nella sua unica partita giocata segn\u00f2 il gol vittoria contro l' (1-0, la prima rete in Nazionale per un calciatore del Betis), oltre che agli europei di e (conclusi con una vittoria).\nStatistiche.\nPresenze e reti nei club.\n\"Statistiche aggiornate al 6 giugno 2012.\""}
{"id": "1300447", "revid": "599013", "url": "https://it.wikipedia.org/wiki?curid=1300447", "title": "Claudio Morel Rodr\u00edguez", "text": "Caratteristiche tecniche.\nPu\u00f2 giocare come difensore centrale o laterale sinistro, come mediano o centrocampista di fascia sinistra.\nCarriera.\nPrima di trasferirsi al Boca aveva militato nel San Lorenzo, vincendo una Copa Mercosur, una Coppa Sudamericana e un Torneo Clausura.\nDal 2004 gioca nel Boca Juniors, squadra con cui ha conquistato due Coppe Sudamericane, tre Recope Sudamericane, due campionati argentini e una Libertadores.\nHa all'attivo numerose presenze con la Nazionale paraguaiana: vi ha esordito nel 1999."}
{"id": "1300453", "revid": "2034231", "url": "https://it.wikipedia.org/wiki?curid=1300453", "title": "Stuart M. Kaminsky", "text": "Biografia.\nHa pubblicato molti romanzi gialli, caratterizzati da un umorismo sottile e un'ambientazione storica ricostruita nei minimi dettagli.\nNumerosi sono stati i personaggi creati da Stuart Kaminsky: Toby Peters, uno scalcagnato investigatore privato della Hollywood degli anni d'oro, specializzato in gente del cinema, Porfirij Rostnikov, un ispettore della polizia sovietica, Abe Lieberman, un sergente di polizia di Chicago, Lew Fonesca, ufficiale giudiziario e detective in Florida e Jim Rockford dell'Agenzia Rockford.\nNegli ultimi anni di vita ha scritto alcuni romanzi basati sulla serie tv americana .\nDal 1972 al 1994 \u00e8 stato docente di storia e critica del cinema alla Northwestern University di Evanstone, Illinois. Ha scritto numerosi saggi sul cinema, tra cui \"Generi cinematografici americani\", e monografie su Don Siegel, Ingmar Bergman, John Huston e Gary Cooper.\nHa collaborato con Don Siegel alla realizzazione del film \"\", e con Sergio Leone alla stesura dei dialoghi di \"C'era una volta in America\"."}
{"id": "1300459", "revid": "3082", "url": "https://it.wikipedia.org/wiki?curid=1300459", "title": "Marcello (protector)", "text": ""}
{"id": "1300461", "revid": "1305772", "url": "https://it.wikipedia.org/wiki?curid=1300461", "title": "Juanito", "text": "Juanito \u00e8 un soprannome che pu\u00f2 riferirsi a:"}
{"id": "1300467", "revid": "23", "url": "https://it.wikipedia.org/wiki?curid=1300467", "title": "Angiolo poli", "text": ""}
{"id": "1300470", "revid": "110157", "url": "https://it.wikipedia.org/wiki?curid=1300470", "title": "Shootenanny!", "text": "Shootenanny! \u00e8 un album degli Eels, uscito nel 2003.\nShootenanny \u00e8 un neologismo creato dalla fusione tra il verbo \"to shoot\" (sparare) e il termine \"hootenanny\" (in questo senso utilizzato come \"festa in cui si balla e si canta\"), e vuole indicare un raduno di persone i cui partecipanti, oltre che a danzare e a cantare musica folk, si divertono anche utilizzando armi da fuoco.\nTracce.\nTutte le tracce sono di Mark Everett, eccetto laddove specificato."}
{"id": "1300488", "revid": "17654", "url": "https://it.wikipedia.org/wiki?curid=1300488", "title": "Lady Jane Grey", "text": ""}
{"id": "1300489", "revid": "287204", "url": "https://it.wikipedia.org/wiki?curid=1300489", "title": "Luis Boa Morte", "text": ""}
{"id": "1300492", "revid": "1573940", "url": "https://it.wikipedia.org/wiki?curid=1300492", "title": "Globicephala", "text": "Globicephala \u00e8 un genere di cetacei odontoceti cui appartengono due specie. Il genere fa parte della famiglia dei Delphinidae, sebbene il loro comportamento sia pi\u00f9 vicino a quello delle grandi balene. Le due specie sono il globicefalo (\"Globicephala melas\") e il globicefalo di Gray (\"Globicephala macrorhynchus\"). In mare non sono facilmente distinguibili l'una dall'altra e vengono chiamate solo semplicemente globicefali o \"calder\u00f3n\", in spagnolo.\nDescrizione.\nSono di colore completamente nero o grigio molto scuro. La pinna dorsale \u00e8 situata piuttosto avanti sul dorso ed \u00e8 rivolta all'indietro. La pinna dorsale dei cuccioli \u00e8 flessibile alla nascita, cos\u00ec da facilitare il processo del parto. Il corpo \u00e8 allungato ma robusto e si restringe notevolmente nei pressi della pinna caudale.\nLe differenze nell'aspetto delle due specie sono molto sottili e dove i loro areali si sovrappongono \u00e8 generalmente impossibile in mare capire di quale specie si tratta. A terra gli esemplari si possono distinguere dalla lunghezza delle pinne pettorali, dal numero dei denti e dalla forma del cranio: il \"G. melas\", soprattutto i maschi pi\u00f9 vecchi, ha una testa pi\u00f9 bulbosa; il \"G macrorhynchus\" l'ha squadrata e la fronte oltrepassa sensibilmente la bocca. \"G. macrorhynchus\" venne descritto, sulla base solamente di materiali scheletrici, da John Edward Gray nel 1846. Dallo scheletro presunse che il cetaceo avesse un grosso rostro (\"macrorhynchus\", in latino).\nIl peso dei piccoli alla nascita si aggira intorno ai 100\u00a0kg. I maschi adulti possono raggiungere i 6,1 m e pesare fino a 3 tonnellate. Le femmine adulte misurano fino a 4,9 m di lunghezza e pesano fino a 1,5 tonnellate. La vita media \u00e8 di circa 45 anni nei maschi e 60 anni nelle femmine di entrambe le specie.\nEntrambe le specie vivono in gruppi in media di circa 10-30 esemplari, ma alcuni gruppi possono anche raggiungere i 100 o pi\u00f9. Sono abbastanza attive e spesso sbattono la coda sulla superficie delle onde, mettono la testa fuori dall'acqua e si avvicinano alle imbarcazioni.\nSi nutrono principalmente di calamari. Rispetto agli altri odontoceti imparentati con loro hanno molti meno denti; solamente 30-40, rispetto ai 120 del tursiope. Questo si pensa che sia un adattamento ad una dieta a base di calamari.\nPopolazione e distribuzione.\nSono tra i mammiferi marini dell'ordine dei cetacei pi\u00f9 comuni e largamente distribuiti.\n\"G. melas\" preferisce acque leggermente pi\u00f9 fredde di \"G. macrorhynchus\" e si divide in due popolazioni. Il gruppo pi\u00f9 grande si trova in una fascia circumpolare nell'oceano Meridionale che va approssimativamente dai 20\u00b0 S ai 65\u00b0 S. Pu\u00f2 essere avvistata al largo delle coste di Cile, Argentina, Sudafrica, Australia e Nuova Zelanda. La popolazione di questo gruppo viene stimata in oltre 200.000 individui. La seconda popolazione \u00e8 molto pi\u00f9 piccola e abita l'oceano Atlantico settentrionale, in una fascia che va dalla Carolina del Sud negli Stati Uniti alle Azzorre e al Marocco a sud e da Terranova e dalla Groenlandia all'Islanda e alla Norvegia settentrionale a nord. \u00c8 presente anche nella met\u00e0 occidentale del mar Mediterraneo.\nLa popolazione di \"G. macrorhynchus\" \u00e8 pi\u00f9 numerosa. Si trova nelle acque temperate e tropicali degli oceani Indiano, Atlantico e Pacifico. La popolazione nell'Atlantico occidentale si sovrappone leggermente a quella di \"G. melas\". Nell'oceano Pacifico orientale tropicale sono presenti 150.000 individui. Nel Pacifico occidentale si stima che vivano pi\u00f9 di 30.000 animali, al largo delle coste del Giappone.\nEntrambe le specie preferiscono le acque profonde.\nInterazioni con l'uomo.\nLa prospettiva di una sopravvivenza a lungo termine per entrambe le specie \u00e8 ben assicurata. Infatti nella sua Lista Rossa delle Specie Minacciate la IUCN classifica entrambe le specie a \"basso rischio; dipendenti dalla conservazione\".\n\"G. melas\" \u00e8 stata tradizionalmente cacciata dai balenieri con la cosiddetta tattica della \"guida\" - in cui molti pescatori e imbarcazioni circondavano un gruppo di balene per poi spingerle lentamente a riva, dove le uccidevano. Questa pratica \u00e8 stata comune sia nel diciannovesimo che nel ventesimo secolo, declinando solamente negli anni novanta. Negli anni ottanta in questa maniera venivano uccisi ogni anno circa 2500 individui. Attualmente questo tipo di caccia, chiamata Grindadr\u00e1p, viene effettuata solo sulle Isole F\u00e6r \u00d8er - dove vengono uccisi ogni anno circa 1000 animali.\nAnche \"G. macrorhynchus\" \u00e8 stato cacciato per molti secoli, soprattutto dai balenieri giapponesi. A met\u00e0 degli anni '80 i giapponesi uccidevano 2300 animali all'anno. Questo numero \u00e8 sceso a 400 all'anno negli anni '90. Le uccisioni con l'arpione sono ancora relativamente comuni nelle Piccole Antille, in Indonesia e nello Sri Lanka. Dal momento che queste catture non vengono registrate non sappiamo con esattezza quante catture vengano effettuate ogni anno e l'effetto che hanno sulla popolazione locale.\nEntrambe le specie rimangono uccise ogni anno a centinaia o forse a migliaia lungo la linea costiera e nelle reti d'altura."}
{"id": "1300493", "revid": "92719", "url": "https://it.wikipedia.org/wiki?curid=1300493", "title": "Delfini oceanici", "text": ""}
{"id": "1300494", "revid": "767487", "url": "https://it.wikipedia.org/wiki?curid=1300494", "title": "Mammiferi marini", "text": "I mammiferi marini sono specie di mammiferi adattati alla vita acquatica nel corso dell'evoluzione.\nSi sono evoluti dai loro antenati terrestri e sviluppando caratteristiche mirate alla vita marina, quali una forma del corpo idrodinamica, appendici modificate in pinne e molte soluzioni per la regolazione della temperatura corporea.\nGruppi.\nSi tratta di diversi gruppi consistenti in circa 120 specie di mammiferi, di solito divise in cinque gruppi. Ogni gruppo discende da un differente antenato terrestre. Le similarit\u00e0 morfologiche tra questi diversi gruppi sono il risultato della convergenza evolutiva e dell'evoluzione parallela. Per esempio, sebbene le balene e i pinnipedi siano simili nella forma, le prime sono molto pi\u00f9 simili ai Cervidae che ai pinnipedi.\nMolti altri gruppi di mammiferi marini sono vissuti in passato e si sono estinti nel tempo. Oltre agli antenati delle moderne balene e dei pinnipedi sono esistiti i Desmostylia e i Kolponomos."}
{"id": "1300496", "revid": "767487", "url": "https://it.wikipedia.org/wiki?curid=1300496", "title": "Ermando Malinverni", "text": "Bench\u00e9 venisse spesso chiamato \"Ermanno\", il suo vero nome era Ermando.\nCarriera.\nClub.\nCresciuto nella Pro Vercelli, passa poi alla , dove colleziona 100 presenze in 5 anni; gioca per due anni al per sostituire Bruno Dugoni nel ruolo di mediano, prima di tornare alla dove realizza altre 16 presenze.\nTorna quindi al per altri tre anni. In totale, realizza 177 presenze con la maglia dei canarini, con cui vince il campionato di Serie B 1942-1943. Passa in seguito all'Atalanta, dove chiude la carriera dopo tre anni e 75 presenze.\nIn carriera ha totalizzato complessivamente 202 presenze nella Serie A a girone unico, con una sola rete all'attivo (in occasione del successo interno del Modena sulla del 4 luglio 1948), e 21 presenze in Serie B.\nNazionale.\nIn Nazionale colleziona una sola presenza: il 9 novembre 1947, in Austria-Italia 5-1."}
{"id": "1300498", "revid": "200154", "url": "https://it.wikipedia.org/wiki?curid=1300498", "title": "Simbolo niceno", "text": ""}
{"id": "1300499", "revid": "92719", "url": "https://it.wikipedia.org/wiki?curid=1300499", "title": "Balena pilota", "text": ""}
{"id": "1300506", "revid": "1793900", "url": "https://it.wikipedia.org/wiki?curid=1300506", "title": "Jasper", "text": ""}
{"id": "1300518", "revid": "640277", "url": "https://it.wikipedia.org/wiki?curid=1300518", "title": "Sonate, op. 2 (Vivaldi)", "text": "Le 12 sonate per violino e basso continuo sono una composizione di Antonio Vivaldi, di cui costituiscono l'op.2. Composte nel 1709, furono dedicate al re Federico IV di Danimarca.\nIn queste sonate si trovano quelle stesse caratteristiche che Vivaldi impieg\u00f2 quattro anni pi\u00f9 tardi nelle sue sonate a tre. Uno di questi elementi \u00e8 la tripartizione (Adagio-Allegro-Allegro, corrispondenti a Preludio, Allemanda e Giga) secondo lo schema della sinfonia d'opera dell'epoca; questo \u00e8 evidente soprattutto nelle sonate n. 5, 6, 7, 8, 10 e 11.\nI tempi lenti (Largo, Adagio e Andante) sono caratterizzati da cantilene espressive, accompagnate da bassi quasi ostinati."}
{"id": "1300519", "revid": "1442080", "url": "https://it.wikipedia.org/wiki?curid=1300519", "title": "Orcaella", "text": "Orcaella \u00e8 un genere di Cetacei Odontoceti della famiglia Delphinidae.\nTassonomia.\nPer lungo tempo l'unica specie nota \u00e8 stata l'orcella asiatica (\"Orcaella brevirostris\"). Nel 2005 analisi genetiche hanno mostrato che l'orcella australiana (\"Orcaella heinsohni\") \u00e8 una seconda specie strettamente imparentata con \"O. brevirostris\". Recenti analisi molecolari indicano inoltre che il genere \"Orcaella\" \u00e8 strettamente imparentato con le orche del genere \"Orcinus\", formando cos\u00ec con essa la sottofamiglia Orcininae."}
{"id": "1300520", "revid": "72396", "url": "https://it.wikipedia.org/wiki?curid=1300520", "title": "Sebald Heyden", "text": "Compiuti gli studi musicali presso l'universit\u00e0 di Ingolstadt, divenne cantore a Leoben: fu docente di canto a Ratisbona, divenendo una delle pi\u00f9 importanti autorit\u00e0 nei campi della teoria e della pedagogia della musica della regione di Norimberga.\nFu anche autore dell'importante trattato \"ars canendi\", uno dei pi\u00f9 diffusi dell'epoca, che ebbe una notevole influenza sulla produzione musicale ispirata dalla riforma protestante: pubblic\u00f2 inoltre importanti raccolte di canti corali."}
{"id": "1300527", "revid": "287204", "url": "https://it.wikipedia.org/wiki?curid=1300527", "title": "Santuario della Madonna di Prestarona", "text": "La Madonna di Prestarona \u00e8 l'appellativo con cui nell'omonimo santuario situato nel territorio del comune di Canolo viene venerata Maria, madre di Ges\u00f9, la cui festa cade la prima domenica dopo Pasqua. \u00c8 particolarmente venerata dagli abitanti di Gerace e Canolo.\nPosizione geografica.\nIl santuario, che si trova ai piedi dell'Aspromonte orientale, a 233 metri s.l.m. nel territorio del comune di Canolo, si raggiunge seguendo la SP1 (ex SS111) e imboccando quindi l'apposita strada che si trova prima di Gerace.\nOrigine e storia.\nIl santuario nacque come grancia del monastero di San Filippo d'Argir\u00f2 da cui era distante due chilometri.\nLe notizie che si rinvengono in una platea risalente al 1507, conservata nell'Archivio Capitolare di Gerace, avallano quanto gi\u00e0 si sapeva riguardo all'antichit\u00e0 della venerazione della Madonna di Prestarona e sui nuclei abitativi che sorgevano nei pressi del convento dove \u00e8 ubicata. Nel documento \u00e8 scritto che i monaci basiliani del monastero di San Filippo d'Argir\u00f2 presso Gerace possedevano, gi\u00e0 prima dell'anno mille, la chiesa di Nostra Signora di Prestarona e, secondo l'Oppedisano nella sua \"Cronistoria della diocesi di Gerace\", ogni marted\u00ec vi cantavano le lodi alla Madonna (Ak\u00e0tisto). Un'altra testimonianza dell'antichit\u00e0 di questa Madonna \u00e8 riscontrabile in alcune monete coniate presso Mileto, dai normanni, che recano impressa proprio la sua effigie con in braccio il bambino che gioca con una colomba. Questo volatile \u00e8 il suo elemento distintivo, essa infatti prende il nome proprio dalle numerose colombe che si affollavano intorno all'acrocoro omonimo, \u2013 dal greco \u03c0\u03b5\u03c1\u03b9\u03c3\u03c4\u03b5\u03c1\u03b5\u03c9\u03bd (colombaia) \u2013 cosa probabilmente dovuta alla posizione elevata del sito. La colomba fu poi immortalata nelle mani del bambino a simboleggiare sia la pace che lo spirito santo; l'unica icona attualmente esistente che raffigura il bambino in braccio alla Madre di Dio mentre che gioca con due colombe, la \"Madre di Dio Kon\u00e8vscaja\", si trova presso il monastero di Konef in Russia e proviene dal monte Athos.\nNella cattedrale moderna di Gerace la madonna Assunta \u00e8 raffigurata sull'altare maggiore in un dipinto insieme a San Filippo e a San Jejunio, mentre la statua lignea della Madonna di Prestarona, risalente al Trecento e scolpita personalmente da Tino da Camaino, o da alcuni allievi della sua scuola pisana, \u00e8 ospitata nella cappella dell'Itria, che si trova all'interno della cattedrale di Gerace, dove risiede stabilmente dal 1976. Prima di questa data essa sub\u00ec varie peregrinazioni dai campi alla chiesa, attualmente in mezzo ai campi si trova una copia della statua autentica; la statua lignea che si trova nella chiesa e si venera sotto il titolo di \"Santa Maria delle Grazie\" fu realizzata nel 1869 dallo scultore Rocco Larussa.\nDopo la scomparsa dei monaci i beni dell'abbazia, tra cui la chiesa, passarono a degli abati commendatari che fecero costruire un romitorio in cui vissero gli eremiti che curarono la chiesa fino a met\u00e0 degli anni '70. Nel 1813 il procuratore del cardinale Pallavicini fece ingrandire il romitorio. Successivamente la chiesa pass\u00f2 al capitolo cattedrale di Gerace che nomin\u00f2 un procuratore con l'obbligo di celebrare la festa il 1\u00ba gioved\u00ec dopo la Pasqua. Nel 1862 il Vicario Capitolare Michele Sirgiovanni ingrand\u00ec a proprie spese la chiesa e fece selciare la strada che dalla chiesa conduce all'edicola dove si trovava la statua della Madonna. Nel 1906 venne aggiunta la sala per ospitare il capitolo e il vescovo durante la festa e nel 1911 fu edificata la sacrestia; successivamente negli anni '30, ed anche successivamente, sono stati eseguiti lavori di restauro.\nLeggende collegate.\nLe vicende collegate agli spostamenti della statua non potevano non far sorgere, nelle fantasiose menti del popolo calabrese, una delle tante leggende che girano intorno a molti santuari di questa regione; cos\u00ec il popolo si convinse che San Filippo, San Jejunio e la Madonna erano due fratelli e una sorella che abitavano presso un convento in contrada \"San Filippo\". Mentre San Jejunio si recava a pregare nella contrada che oggi porta il suo nome e San Filippo restava in convento, la Madonna si allontanava continuamente senza dire dove andasse. Una sera i monaci del convento la seguirono trovandola a pregare presso il luogo dove oggi sorge la sua cappelletta. Altre volte la trovarono a pregare su un albero di gelso ed ancora nei pressi di un masso dove oggi sorge la chiesa. Una sera, racconta la leggenda, ella non fece pi\u00f9 ritorno al convento ed i monaci, che uscirono ancora una volta per cercarla, la trovarono tramutata in pietra. Raccontato l'accaduto al vescovo questi organizz\u00f2 una solenne processione che condusse la statua nella cattedrale di Gerace ma la mattina seguente, inspiegabilmente, la madonna ritorn\u00f2 presso quel masso. Una processione ancora pi\u00f9 solenne la riaccompagn\u00f2 a Gerace ma il giorno dopo fu nuovamente trovata in mezzo ai campi. Il vescovo allora cap\u00ec le intenzioni della Madonna e fece costruire, proprio sopra quel masso, il santuario a lei dedicato che venne abitato dai monaci basiliani. Quando questi se ne andarono, e qui la leggenda si mischia con la storia, affidarono la Madonna ad un eremita che ebbe sempre cura di tenere accesa la lampada di fronte alla statua."}
{"id": "1300533", "revid": "287204", "url": "https://it.wikipedia.org/wiki?curid=1300533", "title": "Bartolomeo Sorge", "text": "Biografia.\nNato nell'isola d'Elba da genitori di origine catanese, nel 1938 si trasfer\u00ec con la famiglia a Castelfranco Veneto. Nel 1946 entr\u00f2 nella Compagnia di Ges\u00f9, e fu ordinato sacerdote nel 1958. Si form\u00f2 a Milano, in Spagna e in seguito a Roma. Nel 1966 entr\u00f2 nella redazione della \"Civilt\u00e0 cattolica\", quindicinale della Compagnia di Ges\u00f9, e ne divenne direttore nel 1973, succedendo a padre Roberto Tucci.\nCollabor\u00f2 alla stesura dell' \"Octogesima adveniens\", documento pontificio firmato da papa Paolo VI sull'azione della comunit\u00e0 cristiana in campo politico, sociale ed economico. Negli anni ottanta si attiv\u00f2, con conferenze tenute in varie citt\u00e0 d'Italia, per promuovere nei cattolici una nuova identit\u00e0 culturale e un nuovo ruolo politico, con l'obiettivo di una \"rifondazione\" della Democrazia Cristiana. Si batt\u00e9 sempre contro l\"integrismo\" di alcuni movimenti cattolici, che al convegno \"Evangelizzazione e promozione umana\", svoltosi nel 1976, aveva definito \"\u00abil tarlo del Vangelo\u00bb\".\nLasciata la direzione della \"Civilt\u00e0 cattolica\" nel 1985 per Palermo, dal 1986 al 1996 diresse l'Istituto di formazione politica Pedro Arrupe di quella citt\u00e0. All'interno di questo istituto, insieme a padre Ennio Pintacuda, con il movimento Citt\u00e0 per l'Uomo sostenne la cosiddetta \"Primavera di Palermo\" di Leoluca Orlando, e poi nel 1991 il suo movimento \"La Rete\", ma allontan\u00f2 Pintacuda nel 1992 dall'istituto proprio per essersi troppo avvicinato al movimento. Per il suo impegno contro la mafia, per sette anni ebbe la scorta; il capo scorta, Agostino Catalano, rimase vittima della strage di via D'Amelio.\nDal 1997 visse a Milano, presso il \"Centro San Fedele\", di cui fu il responsabile dal giugno 1998 al settembre 2004. Fu anche direttore delle riviste \"Popoli\", fino al 2005, e \"Aggiornamenti Sociali\", fino a tutto il 2009. Successivamente rimase presso la rivista \"Aggiornamenti Sociali\" nel ruolo di direttore emerito, e continu\u00f2 a tenere numerose conferenze in Italia e all'estero. \nDal 2016 si trasfer\u00ec nella residenza per gesuiti di Gallarate, dove continu\u00f2 la sua instancabile attivit\u00e0 di formatore, grazie anche all'utilizzo dei social media (in particolare Twitter).\n\u00c8 morto all'et\u00e0 di 91 anni il 2 novembre 2020 a Gallarate."}
{"id": "1300543", "revid": "547034", "url": "https://it.wikipedia.org/wiki?curid=1300543", "title": "Yum Yum", "text": "Yum Yum, sebbene pubblicato, sull'etichetta indipendente More Protein, con lo pseudonimo di The Twin, costituisce di fatto l'8\u00ba album di studio dell'artista britannico Boy George.\nL'album.\nReduce della recente pubblicazione, nel 2002, della raccolta di ballate acustiche, \"U Can Never B2 Straight\", disco accreditato a Boy George, ormai quasi nome anagrafico, il nuovo lavoro, col suo stile pesantemente electro, si caratterizza s\u00f9bito come diametralmente opposto al precedente. Non nuovo all'abitudine di far uscire alcuni dei suoi lavori pi\u00f9 sperimentali, nascondendosi dietro identit\u00e0 fittizie, quali Jesus Loves You o Angela Dust (entrambi noms de plume con cui ha prodotto musica dance, acid house e techno, sempre d'avanguardia, per tutti gli anni novanta), l'artista pubblica il nuovo album poco prima di Natale, nel dicembre del 2004. La nuova fatica era stata preceduta, nel periodo di Capodanno dell'anno precedente, dall'EP con 4 brani, semplicemente intitolato \"The Twin\", 4\u00b0 EP in totale pubblicato dal cantante, e specie di presentazione del nuovo progetto, il cui nome significa \u201cI Gemelli\u201d.\nLo stesso George fornisce in rete, sulla sua pagina MySpace, una serie di informazioni riguardo al significato di questa nuova maschera di copertura, spiegando subito che The Twin si potrebbe ben definire come il suo alter ego, visto che, \u201cdopo tutto\u201d, scrive, \u201csono un Gemelli di segno zodiacale, e scherzo sempre sul fatto che non si \u00e8 mai soli con un Gemelli, neanche quando si \u00e8 da soli\u201d. L'artista ricorda anche che non \u00e8 la prima volta che gli c\u00e0pita di lavorare sotto pseudonimo, motivando anche le ragioni che lo hanno ripetutamente spinto a scegliere questa modalit\u00e0 di presentazione per alcuni dei suoi lavori da lui ritenuti pi\u00f9 difficili. All'epoca della acid house, aveva appunto formato i Jesus Loves You, che avevano rappresentato il suo primo serio tentativo di sfuggire la pressione derivante dal fatto di venir sempre menzionato come appartenente ad un contesto artistico passato. Il musicista chiarisce alcuni punti molto importanti, dichiarando che, dopo aver esperito l'enorme successo con i Culture Club, si era sempre trovato a combattere una specie di battaglia, pi\u00f9 o meno metaforica, per staccarsi dai legami della nostalgia. Ma, poich\u00e9 andare avanti, proseguire, spostarsi oltre, dal punto di vista creativo, \u00e8 un processo naturale per qualsiasi persona abbia un minimo di creativit\u00e0, scrive George: \u201cNel progredire, la gente d\u00e0 per scontato, sbagliando, che io mi vergogni del passato, mentre non \u00e8 cos\u00ec.\u201d L'ex leader dei Culture Club ha spesso dichiarato, scritto e cantato che il suo primo gruppo ha rappresentato per lui un'alchimia magica, ma anche un viaggio a tratti assai tortuoso, ma \u201cmai qualcosa che io rimpianga\u201d. Avendo creato un personaggio cos\u00ec fortemente connotato, il pi\u00f9 famoso gender-bender degli anni ottanta, con cui molte persone (\u201csimilmente alienate\u201d, le definisce con simpatica ed affettuosa ironia) si sono sentite in evidente empatia, \u00e8 perfettamente comprensibile che il cambiamento non vada molto d'accordo con i fans pi\u00f9 fedeli. \u201cL'ironia\u201d, aggiunge George, \u201c\u00e8 che non ho mai deciso di diventare il tipo di artista che avrebbe finito col ritrovare la sua immagine sopra milioni di poster attaccati sopra i letti di teen-ager!\u201d. Anzi, il cantante ha sempre detto che l'ultima cosa che si aspettava era proprio una simile adorazione, soprattutto dalle ragazze, che nel periodo corrispondente ai primi tre album dei Culture Club, non facevano altro che lanciargli di continuo degli orsacchiotti di peluche sul palco. Boy non ha per\u00f2 mai mostrato disprezzo o rifiuto verso quelle manifestazioni di affetto, perch\u00e9, spiega \u201call'epoca si trattava di un'esperienza nuova ed elettrizzante, che mi ha permesso di continuare a fare musica e quelle stesse identiche cose che sognavo, quando ero un ragazzino ossessionato dalla figura di David Bowie.\u201d Ed \u00e8 proprio cos\u00ec che ha avuto inizio l'adolescenza sessualmente confusa di un giovane di periferia. George assiste al suo primo concerto di Bowie dell'era Ziggy Stardust alla tenera et\u00e0 di quindici anni, e quell'esperienza lo cambier\u00e0 per il resto della vita. Proprio David Bowie, assieme a Gene Pitney, vengono indicati come le maggiori influenze di The Twin.\nQuanto a The Twin, il nuovo personaggio avrebbe preso forma, per la prima volta, dopo aver recitato la parte dell'artista di performance australiano, Leigh Bowery, designer, esibizionista ed elaboratore di immagini, nel musical \"Taboo\" composto, tra gli altri, dallo stesso Boy George, responsabile anche di tutta l'acclamata colonna sonora, insignita di premi e nomination. Erano ormai alcuni anni che il cantante aveva incominciato a ridimensionarsi nel vestire (\u201csempre secondo i miei personali standard, ovviamente\u201d, aggiunge divertito in MySpace), quando si \u00e8 trovato ad indossare i vistosissimi costumi di scena, che erano il normale marchio di vita di Bowery, con del lattice che gli colava, dal centro della testa, sulla fronte, sulla nuca e sulle orecchie, un vistoso tut\u00f9 verde e un corsetto specialmente disegnato, per fare in modo che il \u201cragazzo George\u201d mostrasse dei prosperosi seni, il pi\u00f9 possibile naturali, che, a quanto dice lui, \u201cavrebbero fatto invidia ad una prostituta o a un travestito\u201d. Questo \u00e8 stato soltanto uno di una lunga serie di abiti, basati sul personale concetto di gravit\u00e0 di Leigh e sulla logica di questi, che andava contro le normali leggi della moda, tutte cose che hanno ricordato a George che essere una persona fuori del comune, un freak, era da sempre stata la sua principale ambizione e sfida. All'epoca, il Boy George attore \u00e8 stato spesso accusato di tentare, di voler \u201cessere Leigh Bowery\u201d, quando invece l'artista anglo-irlandese aveva gi\u00e0 indossato praticamente tutto, \u201ccompreso il lavandino\u201d, stando ai suoi simpatici ed auto-ironici commenti, nel momento in cui l'artista di performance (che George aveva spontaneamente scelto di impersonare, per evitare un confronto diretto e forse troppo doloroso col proprio personaggio) non aveva ancora lasciato la sua nativa Australia, per entrare a far parte della scena londinese. Quel che rendeva per\u00f2 particolare il personaggio di Bowery era che questi sfruttava il suo modo di vestire per amplificare il suo corpo gi\u00e0 di per s\u00e9 massiccio, portando la distorsione visiva all'estremo massimo. \u201cSotto questo punto di vista\u201d, commenta commosso George, \u201clui era il pi\u00f9 coraggioso degli esibizionisti\u201d.\n\u201cIl mio ritratto di Leigh in \"Taboo\" ha preso le mosse pi\u00f9 che altro da questioni affettive\u201d, specifica George, \u201cpiuttosto che da tentativi illusionistici di rendere quello che solo lui poteva\u201d. Se, difatti, Leigh Bowery ha influenzato la nascita e lo sviluppo di The Twin, \u00e8 stato pi\u00f9 per l'attitudine senza mezze misure, n\u00e9 compromessi, che aveva nei confronti di una performance, piuttosto che per il sound da lui creato col suo gruppo Minty, che ha prodotto la traccia apripista di un genere, \"Useless Man\", assieme a sua moglie, Nicola Bowery, compagna di vita freak e donna dotata di un grande talento. Leigh era cos\u00ec avanti coi tempi da avere la geniale idea di aggiornare il suono electro degli ultimi anni settanta molto prima che diventasse un prodotto riconosciuto ed etichettato, definito come \u201celectroclash\u201d. All'epoca in cui il musical \"Taboo\" stava vivendo il suo momento pi\u00f9 felice, un altro genio del revival delle prime forme di elettronica e gothic, Johnny Slut, ex Specimen, aveva aperto il Nag, Nag, Nag, locale che prendeva il suo nome dal brano dei Cabaret Voltaire. \u201cOgni mercoled\u00ec,\u201d ricorda George, \u201cun nutrito gruppetto di noi si affrettava a raggiungere il club, per gettarsi nella mischia sulla pista e scatenarsi, ballando al ritmo dell'eclettica miscela musicale di Slut\u201d. L'artista britannico rimane letteralmente folgorato da queste sonorit\u00e0, e continua a raccontare, entusiasta: \u201cPer la prima volta, dopo anni ed anni, mi sentivo ispirato dai suoni che sentivo attorno a me, ed incominciai cos\u00ec a scrivere le canzoni che compongono Yum Yum. Kinky Roland, mio coautore e produttore, \u00e8 stato essenziale nell'aiutarmi a creare le basi musicali, che rappresentano la controparte sonora di quello che io definisco il mio \u201cdiario nero\u201d, per cos\u00ec dire.\u201d Tra gli altri collaboratori, ricordiamo: Kevan Frost, Ritchie Stevens, Becca e Cheska Grover del gruppo glam punk CC3X, e, naturalmente, le Avenue D, definite da George alias The Twin, come \u201cle dive meno apologetiche di New York\u201d, che hanno una parte di rilievo, accreditata accanto al titolo, nella traccia \"Fire-Desire\".\nDescrivendo Yum Yum, cos\u00ec conclude George: \u201cL'album \u00e8 distante anni luce da quanto facevo con i Culture Club, e dubito fortemente che ne sentirete mai una qualche traccia provenire da una stazione radio. \u00c8 sessualmente carico e caustico, molto pi\u00f9 frocio che checca\u201d, qualsiasi cosa voglia dire, e di certo si tratta di un lavoro curioso, bizzarro, strano ad un livello quasi esagerato, ma sperimentale e coraggioso, potente e piacevole. L'ultimissimo commento \u00e8 riferito al passato e al futuro dello stile musicale scelto: \u201cQuelli che bazzicano la scena dance dovrebbero fare mente locale e ricordarsi che l'electro \u00e8 il figlio bastardo della house, tuttavia, moltissimi DJ di tendenza sono troppo frettolosi nel bollarlo come una moda passeggera, perch\u00e9, secondo me, si tratta di molto pi\u00f9 di questo\u201d.\nFormazione/Produzione/Staff/Musicisti.\nFeaturing:\nNote e curiosit\u00e0.\nIl testo di \"Sanitised\" verr\u00e0 inserito, a mo' di poesia, da leggere senza musica, tra le pagine della seconda autobiografia, \"Straight\", che uscir\u00e0 l'anno successivo, nel 2005\nOltre al pezzo portante, intitolato \"Nothing\", gli altri tre brani dell'omonimo extended play, pubblicato a cavallo tra 2003 e 2002, \"The Twin EP\", vale a dire \"Don't Go Draggin' Me Down\", \"Sorrow\" e \"Second Chance\" completano la discografia di questo ennesimo act dietro cui si cela in realt\u00e0 il noto e camaleontico Boy George (lo stesso era accaduto con i Jesus Loves You, nel corso degli anni novanta).\nThe Twin \u00e8 l'ultimo pseudonimo cronologicamente adottato dall'artista, all'anagrafe George O'Dowd, in arte Boy George, per gran parte della carriera solista, e con il suo primo gruppo, i Culture Club, l'unica vera band di cui ha fatto parte con una sua precisa identit\u00e0, nonostante la forte dipendenza degli altri membri dall'immagine e dal talento indiscusso del cantante, diventatone ben presto il discusso leader.\nAltri due pseudonimi sono stati, e tuttora, occasionalmente, ancora sono Angela Dust e Jesus Loves You (soprattutto nel caso di remix di vecchi brani del repertorio), fortemente connessi tra loro, poich\u00e9 il nuovo nome d'arte Angela Dust (il secondo individuale assunto dall'artista nel tempo, dopo il pi\u00f9 famoso Boy George) \u00e8 nato proprio nell'\u00e0mbito del nuovo progetto Jesus Love You, questi ultimi spesso considerati appunto semplicemente come tale, cio\u00e8 come un progetto di Boy George, piuttosto che un gruppo vero e proprio, tanto che per molti, George O'Dowd \u00e8 stato (o \u00e8 ancora) tutto questo: sia Boy George che The Twin, sia Angela Dust, che Jesus Loves You."}
{"id": "1300544", "revid": "729019", "url": "https://it.wikipedia.org/wiki?curid=1300544", "title": "Axe", "text": ""}
{"id": "1300546", "revid": "1543377", "url": "https://it.wikipedia.org/wiki?curid=1300546", "title": "Ferrari 250 GT Berlinetta Tour de France", "text": "La Ferrari 250 GT Berlinetta Tour de France \u00e8 un'autovettura sportiva prodotta dalla casa automobilistica italiana Ferrari dal 1956 al 1959 in 45 esemplari.\nIl contesto.\nLa 250 GT Berlinetta nacque di fatto per le competizioni della categoria Gran Turismo; tuttavia alcuni dei 45 esemplari furono destinati ai mercati europei e statunitensi in configurazione stradale. \u00c8 importante sottolineare che la denominazione ufficiale di questa vettura, \"Ferrari 250 GT Berlinetta\", non arriver\u00e0 mai ad includere la sigla \"TDF\", che invece le \u00e8 applicata dagli appassionati in virt\u00f9 dei suoi numerosi successi (1956, 1957, 1958 e 1959) conseguiti al Tour de France. Altra sigla non ufficiale, ma che le viene comunque attribuita da molti tifosi, \u00e8 \"LWB\" (\"Long Wheel Base\"); essa fu introdotta per distinguere i modelli a passo lungo da quelli con interasse accorciato \"SWB\" (\"Short Wheel Base\"). L'ultima 250 GT Berlinetta (telaio 1523GT) giunse sul mercato nel 1959, quando ormai la Ferrari stava sviluppando il modello a passo corto: la 250 GT Berlinetta passo corto.\nMeccanica.\nIl motore V12 della 250 GT Berlinetta con singolo albero a camme in testa per bancata di cilindri, avente come numeri di riferimento interno 128, 128B, 128C e 128D, dove ogni lettera sta a rappresentare un progressivo sviluppo del propulsore a \"blocco corto\" progettato da Aurelio Lampredi, ha una cilindrata totale di 2953\u00a0cm\u00b3, alesaggio e corsa di 73\u00a0mm x 58\u00a0mm e candele d'accensione all'interno della \"V\" dei cilindri. La potenza \u00e8, per quanto concerne i primi esemplari, di 240 cv a 7000 giri/min, ma, grazie al passaggio al motore 128D nel 1958, i CV salirono fino a 260. Una parte degli ultimissimi esemplari prodotti della serie \u00e8 del motore V12 tipo 128 DF, sempre da tre litri ma con le candele d'accensione all'esterno della \"V\".\nIl propulsore \u00e8 abbinato ad un cambio di velocit\u00e0 a quattro marce completamente sincronizzato, che pu\u00f2 presentare una leva di comando o centrale o decentrata; sulle versioni a partire dal 1958 \u00e8 invece installato un cambio migliorato provvisto di comando centrale come configurazione standard. Il moto \u00e8 trasmesso da un albero al ponte rigido posteriore, disponibile con diversi rapporti.\nLa velocit\u00e0 massima raggiungibile dalla 250 GT Berlinetta va dai 210 ai 240\u00a0km/h a seconda dei rapporti. Tuttavia alcuni esemplari destinati alle competizioni, come quello pluri-vincitore al Tour de France con Olivier Gendebien e Lucien Bianchi, grazie all'uso del motore della 250 Testa Rossa, sono in grado di toccare i 260\u00a0km/h.\nIl telaio tubolare \u00e8 in acciaio ed ha un passo di 2600\u00a0mm. I primi telai costruiti sono identificati con numerazione interna 508, ma, a fronte dei nuovi sviluppi implementati, furono in seguito aggiunti i suffissi \"B\", \"C\", \"D\" e \"G\".\nLa vettura condivide con le 250 GT \"Boano e \"Ellena\" le parti meccaniche come sospensioni, freni e sterzo. I freni sono a tamburo, anche se negli anni sessanta alcuni clienti sportivi decisero di sostituirli con quelli a disco.\nCarrozzeria.\nLa 250 GT Berlinetta viene disegnata da Pininfarina e realizzata a Modena presso la Carrozzeria di Sergio Scaglietti. La carrozzeria \u00e8 realizzata interamente in alluminio e, nel corso della vita del modello, la sua forma \u00e8 stata soggetta a quattro evoluzioni. La prima serie era caratterizzata da forme tondeggianti, mentre le seguenti tre serie, dalla linea pi\u00f9 spigolosa, sono riconoscibili dalla forma dei fari e dal numero di sfoghi per l'aria sui montanti.\nQuasi sempre assenti sugli esemplari destinati alle corse sono i paraurti sul frontale, che invece ritroviamo in quelli di uso stradale; i finestrini discendenti sulle versioni da strada sono invece sostituiti da quelli scorrevoli nelle versioni da competizione. Anche l'abitacolo, a seconda della destinazione, pu\u00f2 essere pi\u00f9 o meno raffinato. Rimane la stessa invece la strumentazione a cinque elementi circolari, con tachimetro, contagiri, manometro dell'olio, orologio e termometro dell'acqua; gli strumenti sono gli stessi della Lancia Aurelia, mentre gli interruttori e le spie provengono da modelli Fiat\nLe competizioni.\nLa 250 GT Berlinetta fu impiegata con successo nelle gare della categoria Gran Turismo dal 1956 al 1960. Come \u00e8 facile dedurre la storia di questa vettura \u00e8 indissolubilmente legata al Tour de France, dove ottenne ben quattro successi (1956, 1957, 1958 e 1959); tre di questi furono conseguiti dai piloti belgi Olivier Gendebien e Lucien Bianchi. In tutta la sua carriera, oltre ai successi al Tour de France, la 250 GT Berlinetta vinse anche due volte la Mille Miglia (1956 e 1957) e la 1000 km del N\u00fcrburgring (1959 e 1960). Importanti sono anche i trionfi alla Targa Florio del 1957, alla 12 Ore di Sebring del 1958 e alla 24 Ore di Le Mans del 1959.\nPalmar\u00e8s.\nSuccessi pi\u00f9 importanti:"}
{"id": "1300550", "revid": "1543377", "url": "https://it.wikipedia.org/wiki?curid=1300550", "title": "Robert Pinget", "text": "Prima di dedicarsi alla scrittura \u00e8 stato pittore.\nBiografia.\nCon Alain Robbe-Grillet e Nathalie Sarraute \u00e8 stato uno dei protagonisti del movimento letterario Nouveau Roman.\nLe prime pi\u00e8ces furono riduzioni di opere in prosa: \"Lettera morta\" (Lettre morte, 1959), \"La manovella\" (La manivelle, 1960). Con \"L'ipotesi\" (L'Hypoth\u00e8se, 1961) e \"Inchiesta su Mortin\" (Autour de Mortin) , trasmessa alla radio nel 1965, invent\u00f2 il personaggio di Mortin , uno scrittore assorto nelle sue nevrosi creative che ritroveremo anche in \u201cParalchimia\u201d (1973).\nGli esperimenti del linguaggio nel dramma \u201cQui o altrove\u201d (1965) collocano Pinget nella seconda generazione del Teatro dell'assurdo.\nPer la sua opera letteraria, nel 1987 gli \u00e8 conferito dal Ministero della Cultura francese il Grand Prix national des lettres."}
{"id": "1300553", "revid": "74801", "url": "https://it.wikipedia.org/wiki?curid=1300553", "title": "Carlo Antonio Dal Pozzo", "text": "Biografia.\nProveniente dalla nobile famiglia dei Dal Pozzo della Cisterna di Biella e laureato in Legge all'Universit\u00e0 di Bologna, Carlo Antonio Dal Pozzo \u00e8 stato arcivescovo metropolita di Pisa.\nNella citt\u00e0 toscana fece costruire la cappella omonima nel Camposanto monumentale nel 1594, fece fondere la campana omonima sita sulla Torre pendente nel 1606 e istitu\u00ec il Collegio Puteano nel 1605 per accogliere studenti piemontesi delle Facolt\u00e0 di Medicina, Giurisprudenza e Filosofia, struttura tuttora esistente e unica superstite dell'antico sistema di collegi dell'universit\u00e0 pisana.\nGiureconsulto, dal 1571 al 1582 ricopr\u00ec la carica di auditore fiscale del Granducato di Toscana."}
{"id": "1300557", "revid": "124123", "url": "https://it.wikipedia.org/wiki?curid=1300557", "title": "Samuel Sorbi\u00e8re", "text": "Nel 1639 si trasfer\u00ec a Parigi, dove studi\u00f2 medicina: comp\u00ec numerosi viaggi attraverso l'Italia e la Francia, e nel 1660 venne nominato storiografo di corte di Luigi XIV. Nel 1662 si trasfer\u00ec a Londra. \nOltre che di numerose traduzioni in francese di importanti opere filosofiche contemporanee, fu autore di una biografia di Pierre Gassendi, pubblicata nel 1662. \nPartecip\u00f2 all'attivit\u00e0 dell'\"Acad\u00e9mie de Montmor\" e dell'\"Acad\u00e9mie des Sciences\"."}
{"id": "1300558", "revid": "1522738", "url": "https://it.wikipedia.org/wiki?curid=1300558", "title": "Josh Hopkins", "text": "Biografia.\nNel 1999 ha interpretato il ruolo di Paul Allen, socio di Bill Gates, nel film \"I pirati di Silicon Valley\"\nDal 2001 al 2002 il ruolo di Raymond Milbury nella famosa serie televisiva \"Ally McBeal\". Nel 2006 co-protagonista nel telefilm \"Pepper Dennis\", ed ha partecipato inoltre al film \"La tempesta perfetta\", con George Clooney, e alle serie TV \"Cold Case\", \"Brothers &amp; Sisters - Segreti di famiglia\", \"Vanished\", \"Jack &amp; Jill\" e Swingtown (2008). Tra il 2008 e il 2009 ha interpretato il dott. Noah Barnes, un cardiochirurgo, nella serie TV \"Private Practice\", mentre dal 2009 \u00e8 tra i protagonisti di \"Cougar Town\"."}
{"id": "1300561", "revid": "2077507", "url": "https://it.wikipedia.org/wiki?curid=1300561", "title": "0735", "text": "0735 \u00e8 il prefisso telefonico del distretto di San Benedetto del Tronto, appartenente al compartimento di Ancona.\nIl distretto comprende la parte sudorientale della provincia di Ascoli Piceno, ad eccezione dei comuni di Carassai e Montefiore dell'Aso. Confina con i distretti di Fermo (0734) a nord, di Teramo (0861) a sud e di Ascoli Piceno (0736) a ovest.\nAree locali e comuni.\nIl distretto di San Benedetto del Tronto comprende 9 comuni inclusi nell'unica area locale omonima (ex settori di Ripatransone e San Benedetto del Tronto), e divisi tra le Reti Urbane di Ripatransone e San Benedetto del Tronto. I comuni compresi nel distretto sono: Acquaviva Picena, Cossignano, Cupra Marittima, Grottammare, Massignano, Monsampolo del Tronto, Monteprandone (inclusa, in parte, la contrada Giovanni Battista/Isola del comune di Colonnella), Ripatransone e San Benedetto del Tronto .\nRETI URBANE DELL'UNICA AREA LOCALE DI SAN BENEDETTO DEL TRONTO\nRete Urbana di Ripatransone\nComprende i due Comuni di Cossignano e Ripatransone.\nRete Urbana di San Benedetto del Tronto\nComprende i 7 Comuni di: Acquaviva Picena, Cupra Marittima, Grottammare, Massignano, Monsampolo del Tronto, Monteprandone e San Benedetto del Tronto"}
{"id": "1300564", "revid": "1714743", "url": "https://it.wikipedia.org/wiki?curid=1300564", "title": "Carlo II di Lorena", "text": "&lt;br&gt;Carlo \u00e8 conosciuto con l'ordinale II in quanto con l'ordinale I viene indicato Carlo della Bassa Lorena, in carica dal 976 al 991; il Ducato della Bassa Lorena nel 1191, venne inglobato nel Ducato di Brabante che prese il nome di Ducato del Brabante e di Lorena. Alcuni storici, comunque, lo indicano come Carlo I di Lorena.\nOrigine.\nSecondo la \"HISTOIRE ECCLESIASTIQUE ET CIVILE DE LORRAINE, QUI COMPREND CE QUI..., Volume 2\", Carlo era il figlio maschio primogenito del Duca di Lorena, Giovanni I e della moglie, Sofia di W\u00fcrttemberg, figlia del reggente del ducato, Eberardo II di W\u00fcrttemberg e di Elisabetta di Henneberg-Schleusingen.&lt;br&gt;Secondo la \"HISTOIRE ECCLESIASTIQUE ET CIVILE DE LORRAINE, QUI COMPREND CE QUI..., Volume 2\", Giovanni I di Lorena era l'unico figlio maschio del Duca di Lorena, Rodolfo e della moglie, Maria di Blois, figlia del conte di Blois Guido I di Blois-Ch\u00e2tillon e di Margherita di Valois, sorella del Re Filippo VI di Francia, quindi figlia di Carlo di Valois (conte di Valois, Alen\u00e7on e di Chartres e, inoltre, re titolare d'Aragona e fondatore della dinastia dei Valois) e di Margherita d'Angi\u00f2, contessa di Angi\u00f2 e del Maine.\nBiografia.\nDurante la sua giovinezza, Carlo di Lorena ebbe strette relazioni col duca di Borgogna, Filippo II l'Ardito, tanto che furono comandanti d'armata in diverse occasioni, l'uno al fianco dell'altro. Questa vicinanza alla Borgogna fu in gran parte il risultato del distacco del padre dalla corte francese, la stessa corte che gi\u00e0 un secolo e mezzo prima i Lorena avevano abbandonato per quella del Sacro Romano Impero, di cui il Ducato era tecnicamente uno stato vassallo.\nSuo padre, Giovanni, dopo che, nel 1377, aveva fatto testamento, mor\u00ec il 22 settembre 1390, a Parigi, cercando di difendersi dai cittadini di Neufch\u00e2teau che tentavano di usurpare il suo potere; fu trasferito a Nancy e inumato nella Collegiata di San Giorgio; gli succedette il figlio primogenito, Carlo. \nCarlo, dopo essere succeduto al padre, aveva riportato Neufch\u00e2teau sotto il suo completo controllo ed aveva rapporti particolarmente pessimi con Luigi I d'Orl\u00e9ans, che aveva supportato i cittadini di Neufch\u00e2teau contro suo padre e si schier\u00f2 contro il re di Germania, Venceslao, quando quest'ultimo venne deposto da re di Germania, il 20 agosto 1400 e re dei romani (o re di Germania) fu eletto Roberto di Baviera, Conte Palatino del Reno, suocero di Carlo di Lorena.\nCarlo partecip\u00f2 anche a numerosi spedizioni delle ultime crociate. Egli fu a Tunisi nel 1391; per vendicare la morte in prigione a Bursa del cognato, Enguerrand VII di Coucy, che aveva seguito Giovanni Senzapaura, conte di Nevers, figlio di Filippo II l'Ardito alla cosiddetta Ultima Crociata che culmin\u00f2 nella disastrosa battaglia di Nicopoli del 1396, part\u00ec per combattere il sultano dell'Impero ottomano, Bayezid I, ma poi si diresse in Prussia, dove, nel 1399, assistette i Cavalieri Teutonici in Lituania, presso Vilnius.\nMolte volte, tra il 1405 ed il 1406 Luigi d'Orleans aveva tentato di creare un proprio principato della regione, in accordo con il Duca di Lussemburgo. Quindi, nel 1407, a capo di una coalizione che comprendeva i duchi di Bar, i duchi di Lussemburgo e i margravi di Namur, attacc\u00f2 il ducato. Venne sconfitto a Corny-sur-Moselle e quindi, nel luglio dello stesso anno, a Champigneulles. L'assassinio di Luigi, a Parigi, il 23 novembre, mise fine ai suoi piani sulla Lorena. Carlo in quel periodo era al seguito del duca di Borgogna, Giovanni Senzapaura.\nSuccessivamente a questo avvenimento Carlo, come Giovanni Senzapaura non si fecero coinvolgere nella Guerra dei Cent'anni, ma suo fratello, il Conte Federico I di Vaud\u00e9mont, ed il fratello di Giovanni, il duca di Brabante, Antonio di Borgogna morirono alla battaglia di Azincourt, nel 1415. Ad ogni modo, la Regina di Francia, Isabella di Baviera, nomin\u00f2 Carlo Conestabile nel 1418. Nel 1425, egli ritenne che tale onore fosse troppo grande per lui e rinunci\u00f2 all'incarico.\nAll'assassinio di Giovanni di Borgogna nel 1419, Carlo strinse nuovi rapporti con la Francia. Il successore di Giovanni, Filippo III, aveva la maggior parte dei suoi territori nei Paesi Bassi e solo le province di Lorena e Champagne separavano i suoi domini Borgognoni da quelli belga. Temendo le sue ambizioni di potere, Carlo pens\u00f2 fosse giusto riabilitare i rapporti di fedelt\u00e0 ed amicizia quanto pi\u00f9 possibile con i propri vecchi avversari. Proprio per merito di queste alleanze, ottenne l'appoggio di Carlo VII contro la Borgogna e fece sposare, nel 1420, la propria figlia Isabella, con Renato d'Angi\u00f2, erede della contea di Bar e futuro Re di Napoli, confermando che la figlia gli sarebbe succeduta.\nGli ultimi anni di Carlo furono funestati da dispiaceri e guerre: suo nipote, Antonio di Vaud\u00e9mont aveva pretese sulla successione del ducato (essendo l'erede una femmina) e Carlo ebbe da combattere con lui nel 1425, senza molto successo, e la guerra contro Metz, nel 1428. \nPoco dopo, nel 1429, Giovanna d'Arco si trovava a Vaucouleurs, sperando d'essere ricevuta dal capitano della fortezza. Carlo, augurandosi si trattasse di una guaritrice, la invit\u00f2 presso di s\u00e9 munendola di un salvacondotto. Giovanna, al suo cospetto, dichiar\u00f2 tuttavia di non conoscere nulla circa lo stato di salute del nobile, ammonendolo al contempo circa la sua condotta coniugale, avendo questi abbandonato la propria moglie in favore di un'amante, Alison du May; l'episodio dell'incontro tra Carlo II e Giovanna \u00e8 citato anche dallo storico Joseph Calmette; secondo la \"HISTOIRE ECCLESIASTIQUE ET CIVILE DE LORRAINE, QUI COMPREND CE QUI..., Volume 2\", Carlo a Giovanna regal\u00f2 un cavallo. \nCarlo di Lorena mor\u00ec due anni dopo nella sua capitale, Nancy, il 25 gennaio del 1431.Dato che, alla sua morte, dei quattro figli avuti da Margherita erano in vita solo le due femmine, i domini passarono alla figlia Isabella ed al genero, Renato d'Angi\u00f2.\nMatrimonio e discendenza.\nNel 1393, Carlo si trovava alla corte del re d'Ungheria, Sigismondo di Lussemburgo, che per sdebitarsi dell'aiuto, ricevuto da Carlo, nella guerra conto il sultano dell'Impero ottomano, Bayezid I, gli combin\u00f2 il matrimonio con Margherita del Palatinato. Carlo si trasfer\u00ec in Baviera, dove, all'inizio\ndel 1394, spos\u00f2 Margherita del Palatinato (1376 - 1434), figlia di Roberto del Palatinato, conte palatino del Reno, che, nel 1400, diverr\u00e0 re dei Romani, e di Elisabetta di Norimberga. Margherita mor\u00ec il 26 agosto 1434 a Nancy, e fu tumulata nella Collegiata di San Giorgio. Carlo da Margherita ebbe quattro figli:\nVerso il 1420, Carlo si era stancato della moglie, Margherita, e si era fatto un'amante, ALISON du May, di origine non eccelsa, ma di grande bellezza, che ebbe notevole influenza sul duca, che non la dimentic\u00f2 nel proprio testamento, assieme ai figli da lei avuti.&lt;br&gt;Dall'amante Alison du May (assassinata a Nancy nel 1431), ebbe cinque figli:"}
{"id": "1300575", "revid": "38120", "url": "https://it.wikipedia.org/wiki?curid=1300575", "title": "Morgan - La Sacra Ruota", "text": ""}
{"id": "1300579", "revid": "190231", "url": "https://it.wikipedia.org/wiki?curid=1300579", "title": "Navy SEALs", "text": ""}
{"id": "1300590", "revid": "1543377", "url": "https://it.wikipedia.org/wiki?curid=1300590", "title": "0736", "text": "0736 \u00e8 il prefisso telefonico del distretto di Ascoli Piceno, appartenente al compartimento di Ancona.\nIl distretto comprende la parte sudoccidentale della provincia di Ascoli Piceno, inclusi i comuni di Amandola e Montefortino (FM). Confina con i distretti di Macerata (0733) e di Fermo (0734) a nord, di San Benedetto del Tronto (0735) a est, di Teramo (0861) e di Rieti (0746) a sud, di Spoleto (0743) e di Camerino (0737) a ovest.\nAree locali e comuni.\nIl distretto di Ascoli Piceno comprende 24 comuni suddivisi nelle 2 aree locali di Ascoli Piceno (ex settori di Acquasanta Terme e Ascoli Piceno) e Castel di Lama (ex settori di Castel di Lama, Castignano e Comunanza), e nelle 7 reti urbane di Acquasanta Terme, Ascoli Piceno, Castel di Lama, Castignano, Comunanza, Force e Rotella. I comuni compresi nel distretto sono: Amandola (FM), Appignano del Tronto, Acquasanta Terme, Arquata del Tronto, Ascoli Piceno, Castel di Lama, Castignano, Castorano, Colli del Tronto, Comunanza, Folignano, Force, Maltignano, Montalto delle Marche, Montedinove, Montefortino (FM), Montegallo, Montemonaco, Offida, Palmiano, Roccafluvione, Rotella, Spinetoli, Venarotta .\nAREE LOCALI E RETI URBANE\nArea Locale di Ascoli Piceno\nComprende le Reti Urbane di Acquasanta Terme, Ascoli Piceno, Force e Rotella.\nRete Urbana di Acquasanta Terme\nComprende i Comuni di Acquasanta Terme, Arquata del Tronto e Montegallo.\nRete Urbana di Ascoli Piceno\nComprende i Comuni di Ascoli Piceno, Folignano, Maltignano, Palmiano, Roccafluvione e Venarotta.\nRete Urbana di Force\nComprende il solo Comune di Force.\nRete Urbana di Rotella\nComprende il solo Comune di Rotella.\nArea Locale di Castel di Lama\nComprende le Reti Urbane di Castel di Lama, Castignano e Comunanza.\nRete Urbana di Castel di Lama\nComprende i Comuni di Appignano del Tronto, Castel di Lama, Castorano, Colli del Tronto, Offida e Spinetoli.\nRete Urbana di Castignano\nComprende i Comuni di Castignano, Montalto delle Marche e Montedinove.\nRete Urbana di Comunanza\nComprende i Comuni di Amandola (FM), Comunanza, Montefortino (FM) e Montemonaco."}
{"id": "1300593", "revid": "1318658", "url": "https://it.wikipedia.org/wiki?curid=1300593", "title": "Elster Bianco", "text": "Elster Bianco (in tedesco: \"Wei\u00dfe Elster\" \u2013 lett. \"Elster Bianc\"a\", in ceco: \"B\u00edl\u00fd Hal\u0161trov\") \u00e8 un fiume della Germania lungo 257\u00a0km (10 dei quali scorrono nella Repubblica Ceca).\nL'Elster Bianco \u00e8 un affluente di sinistra del Saale. Nasce nella cittadina boema di A\u0161 (Regione di Karlovy Vary) e nella citt\u00e0 di Halle sul Saale confluisce nel fiume Saale.\nIl nome Elster \u00e8 di origine slava (\"alstrawa\"= la frettolosa), l'aggettivo \"bianco\" lo distingue dal fiume Elster Nero, affluente dell'Elba.\nIl fiume attraversa anche i monti Elster."}
{"id": "1300595", "revid": "1543377", "url": "https://it.wikipedia.org/wiki?curid=1300595", "title": "Meeting delle etichette indipendenti", "text": "Il Meeting delle etichette indipendenti (in sigla, MEI), o anche Meeting degli indipendenti, \u00e8 una manifestazione musicale che si svolge ogni anno nell'ultimo fine settimana di settembre a Faenza e che raduna le principali produzioni discografiche indipendenti ed emergenti italiane. Patron storico della manifestazione nata nel 1995 come Festival delle Autoproduzioni e diventata MEI nel 1997 \u00e8 Giordano Sangiorgi.\nStoria.\nFaenza \u00e8 stata sin dagli anni ottanta del XX secolo una citt\u00e0 ricca di proposte e di eventi musicali. Nel 1986 nacque \u00abFaenza rock\u00bb, primo concorso in Emilia-Romagna fra band giovanili. Nei primi anni '80 era nato Rock Verde, la musica per l'ambiente, e poi tre anni dopo fu la volta \u00abRock Nero\u00bb (1989), manifestazione legata alla cultura interrazziale. Dal 1995 al 1996 al vecchio Palasport Bubani si tennero due edizioni di gran successo del Festival delle Autoproduzioni. Visto il successo, arriv\u00f2 lo spostamento alla Fiera nel 1997 e nacque il Meeting delle Etichette Indipendenti.\nIl MEI nacque ufficialmente nel 1997 presso la fiera e al palazzo delle Esposizioni di Faenza con eventi che si sono svolti al Teatro Masini, al palasport, come in altri spazi della citt\u00e0. Nel 2001 nasce AudioCoop, la quarta associazione nazionale di discografici. Il MEI \u00e8 una delle maggiori manifestazioni dedicate alla produzione della nuova scena musicale italiana. Durante l'evento \u00e8 stata anche ideata la \"Notte Light\", l'unica Notte Bianca che coinvolge migliaia e migliaia di proposte artistiche indipendenti ed emergenti italiane su oltre 30 palchi. In oltre vent'anni si calcolano pi\u00f9 di 800.000 presenze, 10.000 stand e 10.000 esibizioni, oltre a 1000 convegni e incontri di grande livello e qualit\u00e0.\nDall'edizione del 2007 raccoglie anche strumenti musicali prodotti in Italia, ospitando, all'interno del meeting, il \"Suono Italia, exp\u00f2 di strumenti musicali\" oggi divenuto Cafim. Nel 2008 \u00e8 nato il Coordinamento della Rete dei Festival con oltre 100 festival per emergenti riuniti, nel 2013 \u00e8 nata AIA, gli Artisti Italiani Associati per il Nuovo Imaie, e nel 2016 It-Folk che raduna 50 realt\u00e0 folk italiane.\nDal 2011, in un'ottica di rinnovamento, l'evento si svolge nel centro storico della citt\u00e0 di Faenza confluendo in un nuovo rinnovato MEI verso le nuove generazioni autoprodotte ed emergenti attingendo dalla ricca Rete dei Festival, realt\u00e0 nata al MEI nel 2008.In occasione dell'edizione 2016 esordiscono i M\u00e5neskin con il loro primo live ufficiale. \nNel 2018 per la ventiquattresima edizione \u00e8 nata l'Agimp, l'associazione di giornalisti musicali creata dal Forum Giornalismo Musicale accreditato dall'Ordine dei Giornalisti. \nDal 4 al 6 ottobre 2020 si \u00e8 svolta la 25\u00aa edizione, da record con oltre 35.000 presenze e il boom di nuovi artisti emergenti come Tredici Pietro, Fulminacci, Viito, Giovanni Truppi, Chiara Effe, ABC Positive, Argento, Balto e tantissimi altri, oltre alla premiazione di Colapesce, Dimartino e Galeffi. Si \u00e8 svolto il primo convegno internazionale sul diritto d'autore a cura di Merlin insieme a Win, Pmi e AudioCoop.\nGiordano Sangiorgi.\nGiordano Sangiorgi \u00e8 uno degli animatori principali della scena indipendente italiana. Gi\u00e0 responsabile del Tavolo della Musica ha dato vita recentemente all'Alleanza per la Musica dal Vivo per il sostegno alla Legge sullo Spettacolo dal Vivo e sulla Musica presente ora in Parlamento. Docente in diversi Master Universitari al Dams di Bologna, alla Sapienza di Roma, alla Bocconi di Milano e a Parma, ha fatto da consulente e partner a diversi eventi musicali di rilievo in Italia (Medimex, Commission Music Campania, etc.) e ha scritto diversi libri sul tema della musica indipendente in Italia. Ha realizzato diverse produzioni musicali supportando grazie al MEI tanti giovani talenti e tante giovani start up del settore. Nelle ultime edizioni ha raccolto oltre trenta mila presenze e premiato, tra gli altri, Brunori Sas, Voina, Canova e Mirkoeilcane. Ha realizzato dal 2016 la Festa dei 1000 Giovani per la Musica per il Mibac nella Capitale Cultura d'Italia a Mantova, Pistoia e Palermo e la Notte del Liscio in Romagna. \u00c8 presidente del Premio Bruno Lauzi ad Anacapri ed ha ideato i premi in musica dedicati a Giovanni Pascoli a San Mauro Pascoli e a Dino Campana a Firenze. Ha promosso la prima edizione di Folkint a Gatteo Mare e assegnato il primo premio Freak Antoni a Lucio Leoni. \nPremi assegnati.\nDurante la manifestazione vengono assegnati:"}
{"id": "1300596", "revid": "640469", "url": "https://it.wikipedia.org/wiki?curid=1300596", "title": "\u00c1lvaro Gil-Robles", "text": "Figlio minore di Jos\u00e9 Mar\u00eda Gil-Robles y Qui\u00f1ones, che fu ministro della Guerra in Spagna nel 1935. Docente di Diritto amministrativo all'Universit\u00e0 di Madrid.\n\u00c8 stato \"Defensor del Pueblo\" (1983-1985 e 1988-1993).\n\u00c8 stato commissario per i diritti umani del Consiglio d'Europa dal 15 ottobre 1999 al 31 marzo 2006. \u00c8 stato il primo ad occupare questa nuova figura, ed \u00e8 stato succeduto da Thomas Hammarberg.\nDal 2000 al 2005 ha visitato le sedi di istituzioni pubbliche in diversi paesi (vedi l'elenco \"infra\"), rivelando nei suoi rapporti le violazioni dei diritti umani ai rispettivi governi, per un futuro miglioramento.\nCronologia delle visite.\nLa versione integrale dei suoi rapporti pu\u00f2 essere consultata sul sito del Commissario per i diritti umani .\nCollegamenti esterni.\nL'opera di Gil Robles al Consiglio d'Europa "}
{"id": "1300602", "revid": "767487", "url": "https://it.wikipedia.org/wiki?curid=1300602", "title": "L'implacabile condanna", "text": "L'implacabile condanna (\"The Curse of the Werewolf\") \u00e8 un film del 1961 diretto da Terence Fisher.\nIl film, che vede per la prima volta Oliver Reed in un ruolo da protagonista, \u00e8 tratto dalla novella \"The Werewolf of Paris\" di Guy Endore ed \u00e8 prodotto dalla celebre casa di produzione britannica Hammer Film Productions, specializzata in film horror a basso costo.\nTrama.\nNella Spagna del diciottesimo secolo, una giovane sordomuta, figlia del custode della prigione di un castello, viene violentata da uno sconosciuto prigioniero.\nDopo aver vagato attraverso i boschi, viene raccolta da don Alfredo Carido, un professore che vive solo con la sua governante Teresa. Prendendosi cura della donna, Teresa si accorge che \u00e8 incinta, e che il bambino nascer\u00e0 intorno a Natale.\nIl bambino nasce effettivamente il 25 dicembre e la madre muore nel darlo alla luce. Viene battezzato come Leon, e il giorno del battesimo strani fenomeni atmosferici si verificano intorno alla casa.\nLeon cresce con una buona educazione, allevato da Teresa e dal professore, ma \u00e8 segnato da una terribile maledizione: quando nel cielo c'\u00e8 la luna piena si trasforma in un'orribile creatura assetata di sangue.\nProduzione.\nAnche se la storia originale era ambientata a Parigi in Francia, la location del film venne spostata in Spagna per un problema di costi, in quanto era stato gi\u00e0 costruito un set per un film sull'Inquisizione, \"The Rape of Sabena\", che poi non era stato pi\u00f9 possibile realizzare per pressioni da parte della Chiesa. Si tratta del primo film di lupi mannari girato a colori.\nDistribuzione.\nAll'uscita della pellicola nel maggio 1961, ci furono noie con la censura per i contenuti e per alcune scene truculente, che fu necessario tagliare anche se il film venne ugualmente classificato \"X\". Queste scene sono state reintegrate nella versione restaurata, edita su DVD in Gran Bretagna.\nNei cinema britannici il film usc\u00ec accoppiato in doppia proiezione a \"Shadow of the Cat\", un'altra pellicola prodotta dalla Hammer."}
{"id": "1300603", "revid": "154893", "url": "https://it.wikipedia.org/wiki?curid=1300603", "title": "Bradford (disambigua)", "text": ""}
{"id": "1300604", "revid": "580", "url": "https://it.wikipedia.org/wiki?curid=1300604", "title": "Museo regionale della fauna alpina", "text": "Il Museo regionale della fauna alpina Beck-Peccoz (in francese, Mus\u00e9e r\u00e9gional de la faune alpine Beck-Peccoz; in tedesco, Alpenfaunamuseum Beck-Peccoz) \u00e8 un polo museografico di contenuto etologico situato in localit\u00e0 Predeloasch, nel comune di Gressoney-Saint-Jean, nell'alta valle del Lys, in Valle d'Aosta.\nComprende il pi\u00f9 antico nucleo della raccolta di trofei di caccia - circa duemila pezzi - del casato baronale di origine walser dei Beck-Peccoz. La collezione include corna e \"palchi\" montati su scudi di camosci, stambecchi, cervi, caprioli e di ulteriore fauna alpina e di altri continenti i cui primi pezzi risalgono al XVIII secolo.\nUn particolare rilievo \u00e8 da attribuire ad alcuni esemplari imbalsamati di capriolo siberiano (\"capreolus pygargus\") e incroci fra capra e stambecco. Un ulteriore valore storico e scientifico \u00e8 dato dagli esempi di malformazione ossea che \u00e8 stato possibile studiare grazie anche ad altri esemplari collezionati.\nIl polo museale \u00e8 completato da dipinti e ritratti, cimeli di famiglia, libri, pubblicazioni inerenti alla fauna e la flora delle Alpi.\nStoria.\nIl museo fu inaugurato dalla regina Margherita di Savoia, nella sede attuale, in quella che era la palazzina di caccia dei Beck-Peccoz, il 2 agosto 1913. In realt\u00e0, un primo nucleo museale era stato istituito alcuni anni prima, nel 1904, nella dimora di famiglia dei Beck-Peccoz nella piazza Inferiore di Gressoney-Saint-Jean, poi intitolata a re Umberto I di Savoia.\nL'idea originaria della costituzione di una raccolta museale fu del barone Luigi Beck-Peccoz che, nel testamento dettato ad Augusta l'11 febbraio 1882 dispose il trasferimento a Gressoney-Saint-Jean della collezione di famiglia dei trofei di caccia iniziata dall'avo Johann Christoph Beck e fino ad allora custodita nella citt\u00e0 tedesca. Per l'esecuzione della disposizione testamentaria dispose una somma di 40\u00a0000 marchi \"alemanni\".\nNel 1986 il museo \u00e8 stato acquisito dalla Regione Valle d'Aosta che, di concerto con il Corpo forestale valdostano, ne ha curato l'allestimento moderno attraverso la progettazione e realizzazione di un nuovo disegno museografico teso alla conservazione e salvaguardia delle collezioni storiche comprendenti, oltre ai trofei di caccia, anche una raccolta di dipinti e suppellettili del casato e una piccola ma interessante, dal punto di vista storico, collezione di armi, in particolare fucili per l'attivit\u00e0 venatoria.\nLa collezione dei trofei da caccia.\nLa collezione dei trofei da caccia iniziata da Johann Christoph Beck a inizio Ottocento fu ampliata e completata dal figlio Joseph Anton.\nIl capostipite del casato, appassionato cacciatore, rimase colpito dalla variet\u00e0 di \"palchi\" (ovvero le corna dei cervidi) che aveva potuto osservare sulle Alpi italiane quale responsabile dell'approvvigionamento dell'esercito di Napoleone Bonaparte. Forte della spinta illuministica del suo tempo, decise di diventare un collezionista e inizi\u00f2 ad acquistare trofei di caccia che presentavano particolari caratteristiche o anomal\u00ece.\nRe Luigi I di Baviera gli confer\u00ec il titolo di barone insieme al consenso di raffigurare sullo stemma di famiglia un cervo (il simbolo fu poi sostituito da uno stambecco quando Carlo Alberto di Savoia riconobbe il titolo nobiliare per il Regno di Sardegna).\nA completare l'opera furono i figli di Joseph Anton, Luigi, Antonio e Carlo: il primo destin\u00f2 la collezione al museo valdostano; i due fratelli provvedettero alla edificazione della palazzina dove tuttora sorge il museo, situata a breve distanza da villa Margherita, sede della municipalit\u00e0 di Gressoney-Saint-Jean.\nI baroni Beck-Peccoz.\nI membri della dinastia baronale dei Beck-Peccoz, di discendenza walser, in virt\u00f9 della propria passione per l'attivit\u00e0 venatoria, hanno legato il proprio nome alla Valle d'Aosta e al museo etologico concernente la fauna alpina della regione, di cui sono stati i fondatori.\nQuesti i principali membri del casato:\nParticolarmente meritoria \u00e8 l'opera compiuta da Luigi Beck-Peccoz per la conservazione degli stambecchi e dei camosci nella Vall\u00e9e, specie nella zona di Saint-Marcel, dove si pass\u00f2 nel 1867, con l'istituzione di un'area protetta vigilata da guardie forestali impegnate contro il bracconaggio, dalla presenza di soli otto esemplari di camoscio a oltre mille capi.\nLa collezioni delle armi.\nLa collezione di armi del casato dei Beck-Peccoz \u00e8 raccolta al primo piano del museo, in stanze decorate con affreschi di stile mitteleuropeo. Qui sono esposte una novantina fra armi lunghe da caccia ad avancarica e a retrocarica, rivoltelle, armi a canne sovrapposte da tiro e di uso militare, alcune delle quali arricchite con calci di legno di radica di noce, in uso dall'Ottocento fino ai primi anni del XX secolo.\nSale didattiche.\nLe sale didattiche sono allestite al piano terra del museo, originariamente destinato ad abitazione dell'edificio adibito a palazzina di caccia. Sono dedicate alla sistematica, all'anatomia, alla morfologia e alla biologia dei vertebrati di montagna."}
{"id": "1300606", "revid": "767487", "url": "https://it.wikipedia.org/wiki?curid=1300606", "title": "Premonition (Survivor)", "text": "Premonition \u00e8 il secondo album dei Survivor, uscito nel 1981. L'album accrebbe la popolarit\u00e0 della band grazie alla hit \"Poor Man's Son\", che si piazz\u00f2 al 33\u00ba della Billboard Hot 100, questa fu anche la canzone da cui la band prese spunto per la composizione di \"Eye of the Tiger\", infatti, Sylvester Stallone, amico della band, ascolt\u00f2 il brano e chiese alla band di comporre un pezzo simile per la colonna sonora del film \"Rocky III\". Altra hit dell'album fu la ballad \"Summer Nights\" che si piazz\u00f2 62\u00ba in classifica e afferm\u00f2 Dave Bickler come cantante. L'album vede anche l'entrata nel gruppo del bassista Stephan Ellis e del batterista Marc Droubay."}
{"id": "1300609", "revid": "1305772", "url": "https://it.wikipedia.org/wiki?curid=1300609", "title": "Eye of the Tiger (album)", "text": "Eye of the Tiger \u00e8 il terzo album in studio della rock band statunitense Survivor, pubblicato nel 1982. Si tratta del lavoro pi\u00f9 famoso del gruppo e ha raggiunto il secondo posto della Billboard 200 negli Stati Uniti.\nL'album \u00e8 stato trainato principalmente dal successo del primo singolo estratto, la \"title track\", utilizzata quello stesso anno nella colonna sonora del film \"Rocky III\" interpretato da Sylvester Stallone. Il singolo arriv\u00f2 al primo posto in classifica sia negli Stati Uniti che nel Regno Unito. Nel 1983, la canzone venne candidata all'Oscar e al Golden Globe, ricevendo inoltre un Grammy Award per la \"Miglior performance rock di un duo o gruppo\".\nIl secondo singolo estratto dall'album, \"Ever Since the World Began\", sar\u00e0 successivamente reinterpretato da Jimi Jamison nel 1989 per l'inserimento nella colonna sonora di \"Sorvegliato speciale\", altro film in cui recita Sylvester Stallone."}
{"id": "1300610", "revid": "1494169", "url": "https://it.wikipedia.org/wiki?curid=1300610", "title": "Behrendorf", "text": ""}
{"id": "1300611", "revid": "767487", "url": "https://it.wikipedia.org/wiki?curid=1300611", "title": "Lagenodelphis hosei", "text": "Il lagenodelfino (Lagenodelphis hosei) \u00e8 un cetaceo della famiglia Delphinidae che vive nelle acque profonde dell'oceano Pacifico e, in numero minore, negli oceani Indiano e Atlantico.\nTassonomia.\nLa prima interazione tra gli umani ed un lagenodelfino si ebbe su un'imbarcazione nel Sarawak, nel Borneo, nel 1895. Il signor Charles E. Hose trov\u00f2 laggi\u00f9 un cranio che don\u00f2 al British Museum. Il nome scientifico della specie commemora il suo nome. Il cranio non venne studiato fino al 1956, quando Francis Fraser lo esamin\u00f2 e concluse che era molto simile sia a quello delle specie del genere \"Lagenorhynchus\" che a quello delle specie del genere \"Delphinus\", ma non apparteneva a nessuno dei due. Cos\u00ec, dalla semplice unione dei due nomi, venne creato un nuovo genere.\nUn lagenodelfino vivo venne scoperto solo nel 1971. Nello stesso tempo vennero trovati degli esemplari spiaggiati sulle isole Cocos nel Pacifico occidentale, nell'Australia meridionale e in Sudafrica.\nDescrizione fisica.\nI lagenodelfini alla nascita sono lunghi circa 1 m e pesano 20\u00a0kg, ma raggiungono i 2,75 m e i 200\u00a0kg nell'et\u00e0 adulta. Hanno una costituzione robusta, una pinna piccola rispetto alle dimensioni del corpo e natatoie relativamente piccole. Anche la pinna dorsale e il rostro sono di dimensioni ridotte. La parte superiore va dal grigio-bluastro al grigio-bruno. Una linea crema sporco corre lungo i fianchi dal rostro, passando sopra l'occhio, all'ano. Sotto questa linea \u00e8 presente una striscia scura. Il ventre e la gola sono solitamente bianchi, a volte con sfumature rosa. La mancanza di un colore uniforme \u00e8 una caratteristica distintiva del delfino. Da una certa distanza, comunque, si pu\u00f2 confondere con la stenella striata, che ha una colorazione simile e vive nelle stesse aree di oceano.\nI lagenodelfini nuotano soprattutto stretti l'uno all'altro in grandi gruppi di 100-1000 individui. Quando saltano sulla superficie sbattono violentemente sull'acqua. L'avvistamento di un grande gruppo da un'imbarcazione da pesca \u00e8 stato descritto come \"molto drammatico\".\nLa specie si nutre di pesci pelagici, calamari e gamberetti trovati ad una certa profondit\u00e0 sotto la superficie dell'acqua (200-500 metri). Normalmente la luce del sole non penetra a quella profondit\u00e0, cos\u00ec si nutre usando solo l'ecolocazione.\nPopolazione e distribuzione.\nSebbene sia stato scoperto solo in tempi relativamente recenti, il numero degli avvistamenti registrati \u00e8 divenuto sostanziale - indicando che la specie non \u00e8 cos\u00ec rara come si credeva negli anni '80. Comunque la specie non \u00e8 ancora ben conosciuta come molti altri dei suoi cugini costieri. Non esiste alcuna stima globale della popolazione.\nIl delfino viene normalmente avvistato in acque tropicali profonde, tra i 30\u00b0 S e i 20\u00b0 N. Il Pacifico orientale \u00e8 ritenuto il sito migliore per osservarlo. Gruppi di delfini vagabondi sono stati trovati anche al largo della Francia e dell'Uruguay. Comunque questi avvistamenti sono considerati anomali e causati probabilmente da insolite condizioni oceanografiche, come El Ni\u00f1o.\nLa specie \u00e8 relativamente comune anche nel golfo del Messico, ma manca nel resto dell'oceano Atlantico."}
{"id": "1300612", "revid": "1543377", "url": "https://it.wikipedia.org/wiki?curid=1300612", "title": "0734", "text": "0734 \u00e8 il prefisso telefonico del distretto di Fermo, appartenente al compartimento di Ancona.\nIl distretto comprende la provincia di Fermo ad eccezione dei comuni di Amandola e Montefortino, e inclusi invece quelli di Carassai e Montefiore dell'Aso (AP). Confina con i distretti di Macerata (0733) a ovest e a nord, di San Benedetto del Tronto (0735) e di Ascoli Piceno (0736) a sud.\nAree locali e comuni.\nIl distretto di Fermo comprende 40 comuni suddivisi nelle 2 aree locali di Fermo (ex settori di Fermo e Pedaso) e Sant'Elpidio a Mare (ex settori di Falerone, Montegiorgio e Sant'Elpidio a Mare), e nelle 7 reti urbane di Falerone, Fermo, Montefiore dell'Aso, Montegiorgio, Pedaso, Petritoli e Sant'Elpidio a Mare. I comuni compresi nel distretto sono: Altidona, Belmonte Piceno, Campofilone, Carassai (AP), Falerone, Fermo, Francavilla d'Ete, Grottazzolina, Lapedona, Magliano di Tenna, Massa Fermana, Monsampietro Morico, Montappone, Montefalcone Appennino, Montefiore dell'Aso (AP), Monte Giberto, Montegiorgio, Montegranaro, Monteleone di Fermo, Montelparo, Monte Rinaldo, Monterubbiano, Monte San Pietrangeli, Monte Urano, Monte Vidon Combatte, Monte Vidon Corrado, Montottone, Moresco, Ortezzano, Pedaso, Petritoli, Ponzano di Fermo, Porto San Giorgio, Porto Sant'Elpidio, Rapagnano, Santa Vittoria in Matenano, Sant'Elpidio a Mare, Servigliano, Smerillo e Torre San Patrizio .\nAREE LOCALI E RETI URBANE\nArea Locale di Fermo\nComprende le Reti Urbane di Fermo, Montefiore dell'Aso, Pedaso e Petritoli.\nRete Urbana di Fermo\nComprende i Comuni di Fermo, Grottazzolina, Magliano di Tenna, Monte Giberto, Monterubbiano, Moresco, Ponzano di Fermo, Porto San Giorgio, Rapagnano e Torre San Patrizio.\nRete Urbana di Montefiore dell'Aso\nComprende i soli due Comuni di Carassai (AP) e Montefiore dell'Aso (AP).\nRete Urbana di Pedaso\nComprende i Comuni di Altidona, Campofilone, Lapedona e Pedaso.\nRete Urbana di Petritoli\nComprende i soli due Comuni di Monte Vidon Combatte e Petritoli.\nArea Locale di Sant'Elpidio a Mare\nComprende le Reti Urbane di Falerone, Montegiorgio e Sant'Elpidio a Mare.\nRete Urbana di Falerone\nComprende i Comuni di Belmonte Piceno, Falerone, Massa Fermana, Monsampietro Morico, Montappone, Montefalcone Appennino, Monteleone di Fermo, Montelparo, Monte Rinaldo, Monte Vidon Corrado, Montottone, Ortezzano, Santa Vittoria in Matenano, Servigliano e Smerillo.\nRete Urbana di Montegiorgio\nComprende i Comuni di Francavilla d'Ete, Montegiorgio e Monte San Pietrangeli.\nRete Urbana di Sant'Elpidio a Mare\nComprende i Comuni di Montegranaro, Monte Urano, Porto Sant'Elpidio e Sant'Elpidio a Mare."}
{"id": "1300614", "revid": "83531", "url": "https://it.wikipedia.org/wiki?curid=1300614", "title": "Bellingen", "text": ""}
{"id": "1300615", "revid": "767487", "url": "https://it.wikipedia.org/wiki?curid=1300615", "title": "Caught in the Game", "text": "Caught in the Game \u00e8 il quarto album dei Survivor, uscito nel 1983. L'album non riusc\u00ec a replicare il successo del precedente Eye of the Tiger, ma anzi si rivel\u00f2 un flop di vendite, l'album infatti, nonostante lo stile dell'album non si distacchi molto dalle sonorit\u00e0 del precedente successo, vendette ancora meno del primo \"Survivor\". Il singolo omonimo riusc\u00ec a posizionarsi solo al 73\u00ba posto nella Billboard Hot 100, e il successivo singolo \"I Never Stopped Loving You\" fu quello nella carriera della band che vendette meno di tutti, posizionandosi 104\u00ba. Come se ci\u00f2 non bastasse alla fine del 1983 al cantante Dave Bickler furono trovati i polpi alle corde vocali, motivo per cui aveva problemi nel cantare e dovette lasciare la band. Guest star che parteciparono all'incisione di quest'album furono Richard Page dei Mr. Mister, e Kevin Cronin dei REO Speedwagon che si occuparono delle seconde voci."}
{"id": "1300616", "revid": "92719", "url": "https://it.wikipedia.org/wiki?curid=1300616", "title": "Lagenodelphis", "text": ""}
{"id": "1300617", "revid": "92719", "url": "https://it.wikipedia.org/wiki?curid=1300617", "title": "Delfino di Fraser", "text": ""}
{"id": "1300624", "revid": "287204", "url": "https://it.wikipedia.org/wiki?curid=1300624", "title": "Berge", "text": ""}
{"id": "1300628", "revid": "125202188", "url": "https://it.wikipedia.org/wiki?curid=1300628", "title": "Ivano Bali\u0107", "text": "Bali\u0107, considerato il miglior giocatore al mondo, \u00e8 una delle colonne portanti della nazionale croata con la quale ha ottenuto la medaglia d'oro ai mondiali del 2003 ed alle Olimpiadi di Atene 2004.\nGiocava nel ruolo di centrale (playmaker) e faceva della velocit\u00e0, della sorpresa e dell'intelligenza tattica le sue armi migliori."}
{"id": "1300629", "revid": "122714474", "url": "https://it.wikipedia.org/wiki?curid=1300629", "title": "Riccardo Sardon\u00e8", "text": "Biografia.\nCresce in Canada a Vancouver dove studia Filosofia e Informatica presso il \"Capilano College\" e ottiene un Master in Web Security; inizia fin da giovane a praticare meditazione e sviluppo della coscienza spirituale dedicandosi allo studio delle religioni e della fisica quantistica.\nLavora come modello, sfilando in molte parti del mondo per importanti stilisti: Giorgio Armani, Dolce e Gabbana, Valentino e altri ancora; inoltre gira numerosi spot pubblicitari.\nFrequenta la scuola di teatro \"Quelli di Grock\" e studia recitazione in Canada alla Vancouver Academy of Dramatic Arts.\nNella stagione televisiva 1999-2000 viene scelto come valletto nel popolare quiz Ok, il prezzo \u00e8 giusto!.\nNel 2000 debutta come attore nella miniserie tv di Rai Uno, \"San Paolo\", regia di Roger Young, in cui interpreta il ruolo di \"Santo Stefano\". Nel 2003 partecipa alla miniserie tv trasmessa da Canale 5, \"Ferrari\", per la regia di Carlo Carlei.\nLavora anche in produzioni non italiane come il film tv americano \"The Roman Spring of Mrs Stone\", regia di Robert Allan Ackerman, con Helen Mirren, e in un episodio della serie tv \"L'avvocato\", in onda su TSI.\nNel 2007, oltre a partecipare ad un episodio della serie tv \"RIS 3 - Delitti imperfetti\", \u00e8 uno dei protagonisti, con il ruolo dell'oncologo \"Luca Mauri\", della soap opera \"Incantesimo 9 e 10\". Nello stesso anno gira il suo primo film \"Scusa ma ti chiamo amore\", regia di Federico Moccia, in cui interpreta il ruolo di \"Marcello Santi\", antagonista di Raoul Bova, nelle sale nel 2008. Inoltre \u00e8 tra i partecipanti al talent show \"Ballando con le stelle 4\", condotto da Milly Carlucci su Rai Uno, venendo eliminato nel corso della sesta puntata.\nNel 2009 gira il film \"Alta infedelt\u00e0\", scritto e diretto da Claudio Insegno e tratto dalla commedia \"Un marito per due\".\nSempre nel 2009 \u00e8 tra i concorrenti del reality show La fattoria, condotto da Paola Perego su Canale 5, venendo eliminato nel corso della quarta puntata.\nNel 2010 \u00e8 stato occupato nella realizzazione del film \"Asfalto Rosso\", in cui ha il ruolo da protagonista.\nDal 2012 \u00e8 impegnato nel ruolo dell'emotional trainer, David Rea, nella web series Stuck - The Chronicles of David Rea targata Ivan Silvestrini. La serie \u00e8 completamente girata in inglese ed \u00e8 visibile sul loro canale YouTube.\nNel 2013 scrive e dirige la serie televisiva \"Horrorvacui\", interamente girata a Santo Stefano Ticino.\nNel 2014 \u00e8 cofondatore del social network Socialkafe, dell'app Wowave, e regista di due serie pilota Milf Hunter e Lobbygirls.\nNel 2015 \u00e8 il regista della serie \"Ragazzi Perduti interamente\" girata a Castellamare di Stabia.\nIl 21 luglio 2017 si sposa con la ballerina Sara Renda, \u00e9toile presso l'Op\u00e9ra National de Bordeaux\nNel 2018 esce il suo primo libro, \" La perfezione del tutto\"."}
{"id": "1300633", "revid": "767487", "url": "https://it.wikipedia.org/wiki?curid=1300633", "title": "Walking on Sunshine (album Katrina and the Waves)", "text": "Walking on Sunshine \u00e8 il secondo album dei Katrina and the Waves, uscito nel 1983."}
{"id": "1300636", "revid": "122146162", "url": "https://it.wikipedia.org/wiki?curid=1300636", "title": "0861", "text": "0861 \u00e8 il prefisso telefonico del distretto di Teramo, appartenente al compartimento di Pescara.\nIl distretto comprende la provincia di Teramo, ad eccezione dei comuni di Atri, Giulianova, Morro d'Oro, Mosciano Sant'Angelo, Notaresco, Pineto, Roseto degli Abruzzi, Silvi. Confina con i distretti di Ascoli Piceno (0736) e di San Benedetto del Tronto (0735) a nord, di Pescara (085) a est, dell'Aquila (0862) a sud e di Rieti (0746) a ovest.\nAree locali e comuni.\nIl distretto di Teramo comprende 39 comuni suddivisi nelle 4 aree locali di Alba Adriatica, Bisenti (ex settori di Bisenti, Fano Adriano e Isola del Gran Sasso d'Italia), Nereto (ex settori di Civitella del Tronto, Nereto e Valle Castellana) e Teramo. I comuni compresi nel distretto sono: Alba Adriatica, Ancarano, Arsita, Basciano, Bellante, Bisenti, Campli, Canzano, Castel Castagna, Castellalto, Castelli, Castiglione Messer Raimondo, Castilenti, Cellino Attanasio, Cermignano, Civitella del Tronto, Colledara, Colonnella, Controguerra, Corropoli, Cortino, Crognaleto, Fano Adriano, Isola del Gran Sasso d'Italia, Martinsicuro, Montefino, Montorio al Vomano, Nereto, Penna Sant'Andrea, Pietracamela, Rocca Santa Maria, Sant'Egidio alla Vibrata, Sant'Omero, Teramo, Torano Nuovo, Torricella Sicura, Tortoreto, Tossicia e Valle Castellana ."}
{"id": "1300641", "revid": "124123", "url": "https://it.wikipedia.org/wiki?curid=1300641", "title": "Abraham Berge", "text": "Membro del partito \"Frisindede Venstre\" \u00e8 stato Primo Ministro della Norvegia dal 1923 al 1924. "}
{"id": "1300644", "revid": "755885", "url": "https://it.wikipedia.org/wiki?curid=1300644", "title": "Flashback (The J. Geils Band)", "text": "Flashback - The Best of the J. Geils Band \u00e8 una raccolta dei The J. Geils Band, uscita nel 1985."}
{"id": "1300648", "revid": "767487", "url": "https://it.wikipedia.org/wiki?curid=1300648", "title": "Against All Authority", "text": "Gli Against All Authority (spesso abbreviati in -AAA-) sono stati una band ska punk, fondata a Miami, in Florida nel 1992. Sono guidati dall'attitudine di promuovere il loro messaggio \"mettendo in discussione le differenze economiche e promuovendo le somiglianze tra esseri umani\": nei testi delle loro canzoni \u00e8 evidente un forte interesse alle questioni politiche e sociali. La band mantiene una feroce presa di posizione DIY influenzata dal contatto con i Dead Kennedys ed i Subhumans. All'inizio della loro carriera la band decise di prenotare i concerti, incidere i dischi e produrre le magliette della band in proprio. Pi\u00f9 tardi firmarono con un'etichetta indipendente, la Hopeless Records, diventando una delle sue maggiori band. Oltre ai tour, la band \u00e8 frequentemente occupata in manifestazioni e progetti sociali."}
{"id": "1300650", "revid": "599013", "url": "https://it.wikipedia.org/wiki?curid=1300650", "title": "Biendorf", "text": ""}
{"id": "1300651", "revid": "123735215", "url": "https://it.wikipedia.org/wiki?curid=1300651", "title": "Amilcar C6", "text": "La C6 \u00e8 una vettura sportiva prodotta dal 1927 al 1931 dalla casa francese Amilcar.\nStoria e profilo.\nLa storia sportiva della Amilcar negli anni venti era cos\u00ec riassumibile: le vetture erano leggere e competitive e riuscivano a farsi notare nelle competizioni, perch\u00e9 conquistavano ottimi risultati. Tuttavia, la \"bestia nera\" delle Amilcar era rappresentata dalle Salmson, vetture simili alle Amilcar, ma tecnicamente pi\u00f9 dotate. Erano le uniche a poter battere regolarmente le Amilcar, grazie alla loro distribuzione ad assi a camme in testa, che garantiva loro una buona dose di potenza in pi\u00f9.\nAlla Amilcar non stettero certo a guardare e nel 1927 introdussero una nuova vettura sportiva dotata di soluzioni tecniche analoghe a quelle delle Salmson: la C6.\nLa C6 era una vettura sportiva dalla linea filante e molto gradevole. Il suo telaio era in acciaio, strutturato in longheroni e traverse con sezione a U, che disponeva di adattamenti volti ad aumentarne la rigidit\u00e0 torsionale.\nMa le novit\u00e0 maggiormente di spicco montate sulla C6 furono in primo luogo la distribuzione a doppio asse a camme in testa, che andava a controllare il movimento delle valvole, due per cilindro. In secondo luogo, la C6 montava per la prima volta nella storia della Amilcar la sovralimentazione tramite compressore volumetrico.\nGrazie a tali soluzioni tecniche, la C6 ricevette un consistente surplus di potenza, tale da risultare in alcuni casi oltre il doppio della potenza massima delle CGSS, che di l\u00ec a due anni avrebbero lasciato campo libero alla C6.\nLa velocit\u00e0 massima della C6 era di 165\u00a0km/h; in questo modo, la Amilcar riusc\u00ec finalmente a battere le Salmson, sfidandole ad armi pari anche dal punto di vista tecnico.\nDurante il primo anno di produzione, la C6 fu affiancata dalla MC6 una sua evoluzione ancor pi\u00f9 estrema, che arrivava a 110\u00a0CV di potenza massima e raggiungeva velocit\u00e0 massime di oltre 200\u00a0km/h.\nLa C6 fu prodotta in appena una quarantina di esemplari, fatto che oggigiorno rende la C6 una vettura molto ricercata dai collezionisti.\nLa C6 fu tolta di produzione nel 1931, ma la sua attivit\u00e0 agonistica perdur\u00f2 molto pi\u00f9 a lungo, addirittura fino al 1949.\nMeccanica.\nLa C6 propose soluzioni tecniche pi\u00f9 moderne ed efficienti che non le sue antenate; in primo luogo si trattava della prima Amilcar con motore a 6 cilindri, nella fattispecie disposti in linea.\nLa cilindrata era di 1094 cm\u00b3 e l'alimentazione era affidata ad un carburatore Solex.\nTale motore aveva il basamento in ghisa e la testata in alluminio. Quest'ultima aveva camere di scoppio emisferiche. La distribuzione era a doppio asse a camme in testa, una soluzione che negli anni 1920 stava solamente cominciando a trovare consensi. Le valvole per cilindro erano due, anche se alcune vetture, specialmente da competizione, montavano gi\u00e0 motori plurivalvole. La C6 \u00e8 stata anche la prima Amilcar sovralimentata, in quanto montava un compressore volumetrico Roots a doppio rotore.\nLa potenza massima raggiungeva 62 CV, ma si stima che alcuni esemplari siano arrivati a 83 CV.\nPer supportare tale potenza, enorme all'epoca per un motore da 1.1 litri, fu utilizzato un albero a gomiti a sette cuscinetti.\nLa trasmissione era studiata in modo da assorbire le grosse sollecitazioni meccaniche: l'albero motore passava all'interno di un tubo molto rigido e resistente alle torsioni. Il cambio era a manuale a 4 marce.\nLe sospensioni erano ad assale rigido: l'avantreno era a balestre semiellittiche, mentre il retrotreno era a quarto di balestre ellittiche. Su entrambi gli assi venivano utilizzati ammortizzatori a frizione.\nL'impianto frenante prevedeva tamburi sui due assi."}
{"id": "1300655", "revid": "81195", "url": "https://it.wikipedia.org/wiki?curid=1300655", "title": "Scienza dell'ambiente", "text": ""}
{"id": "1300657", "revid": "106908", "url": "https://it.wikipedia.org/wiki?curid=1300657", "title": "Gios", "text": "La Gios \u00e8 un'azienda produttrice di bici da corsa fondata da Tolmino Gios nel 1948, con sede a Torino.\nStoria.\nInizialmente era solo una piccola officina che produceva soprattutto bici da passeggio, ampliata poi nel tempo. Nel 1959 entra a far parte dell'azienda il primo di figlio di Tolmino, Alfredo, mentre Aldo entrer\u00e0 nel 1966. Nel 1968 Tolmino lascia l'azienda ai suoi due figli.\nAll'inizio degli anni settanta inizi\u00f2 la produzione di bici da corsa che fornir\u00e0 a professionisti che corrono le maggiori corse del circuito mondiale. Negli anni ottanta abbandona per un periodo il mondo delle competizioni per poi rientrarvi, brevettando anche un particolare forcellino posteriore regolabile.\nParticolarit\u00e0 della Gios \u00e8 di produrre telai soprattutto in un colore diventato ormai classico, come il celeste Bianchi, che ha preso appunto la denominazione di \"blu Gios\".\nOggi la Gios produce telai di alta gamma con i materiali pi\u00f9 richiesti dal mercato, alluminio e fibra di carbonio oltre al tradizionale acciaio."}
{"id": "1300662", "revid": "287204", "url": "https://it.wikipedia.org/wiki?curid=1300662", "title": "Breitenstein (disambigua)", "text": ""}
{"id": "1300663", "revid": "729019", "url": "https://it.wikipedia.org/wiki?curid=1300663", "title": "Rapporto tra il gettito fiscale e il PIL", "text": "Il rapporto tra il gettito fiscale ed il PIL (in inglese \"tax revenue to GDP ratio\"), nelle statistiche sulla tassazione, indica la percentuale di PIL che \u00e8 raccolta dallo Stato con l'imposizione fiscale, per far fronte alla spesa pubblica o ad altri obiettivi macroeconomici.\nIl gettito fiscale totale contempla infatti l'insieme delle imposte dirette, indirette e dei contributi sociali pi\u00f9 tutta una serie di tasse, mentre il PIL va calcolato secondo metodologie standard. In Italia si utilizza impropriamente il termine pressione fiscale per indicare tale rapporto anche se, in questa sintesi di definizione, si perde il significato del rapporto che \u00e8 contenuto proprio nella descrizione dei fattori.\nUn rapporto esprime infatti una media se i fattori sono strettamente correlati, cosa che non avviene in questo caso dove per la determinazione del PIL interviene, oltre al PIL dichiarato legalmente e quindi sottoposto a tassazione, anche il PIL che deriva da attivit\u00e0 criminali (economia sommersa) e da evasione fiscale e quindi non sottoposto a tassazione e dunque il termine pressione fiscale diventa improprio se non si evidenzia tale particolarit\u00e0. In particolare in tale ambito si suole distinguere tra pressione fiscale legale e pressione fiscale apparente.\nIl rapporto gettito fiscale ed il PIL evidenzia quindi la quota di ricchezza prodotta raccolta dallo Stato, mentre il termine \"pressione fiscale\" sposta l'attenzione verso un'ipotetica aliquota media di tassazione, sviando il significato statistico del rapporto.\nPer il singolo contribuente la tassazione si valuta con l'aliquota fiscale effettiva che \u00e8 tanto pi\u00f9 elevata rispetto al rapporto tra gettito fiscale e PIL quanto pi\u00f9 sono sviluppate l'economia criminale e quella sommersa.\nNell'ambito internazionale, le statistiche sulle attivit\u00e0 finanziarie dei governi usano per la definizione del rapporto solo \"tax revenue to GDP ratio\".\nDescrizione.\nGeneralmente si calcola la pressione fiscale apparente rapportando l'ammontare delle imposte al Prodotto Interno Lordo ovvero il gettito fiscale in rapporto al PIL.\nAll'interno dell'ammontare delle imposte sono incluse le imposte dirette, le imposte indirette, le imposte in conto capitale e i contributi obbligatori per le assicurazioni obbligatorie che i lavoratori e i datori di lavoro o i lavoratori autonomi versano agli enti previdenziali per il finanziamento dei sistemi pensionistici obbligatori.\nLa pressione fiscale apparente pu\u00f2 essere utilizzata per misurare l'azione dello Stato nel ridistribuire la ricchezza. Tipicamente Stati con un'elevata pressione fiscale apparente tendono a prelevare maggiori risorse dalle classi agiate per destinarla alle classi pi\u00f9 povere attraverso politiche di redistribuzione dei redditi oppure a favore di servizi pubblici (welfare).\nNel caso in cui invece le risorse vengono prelevate dalle classi disagiate per favorire le \u00e9lite che controllano lo stato, si attuano politiche di spoliazione legale.\nSe le entrate crescono pi\u00f9 velocemente del PIL, ci\u00f2 \u00e8 dovuto esclusivamente ad un aumento della pressione fiscale.\nTeorie economiche.\nNella realt\u00e0 odierna, solitamente, la pressione fiscale pu\u00f2 essere aumentata (o diminuita) per ragioni di carattere politico oppure di politica economica ovvero di bilancio dello Stato (politica di bilancio) ad esempio, nel breve periodo, un +T pu\u00f2 contribuire al risanamento dei conti pubblici ma, solitamente, una stretta fiscale che si protrae nel tempo tende ad avere effetti negativi sui corsi economici specie perch\u00e9, secondo le teorie macroeconomiche, riduce la propensione marginale al consumo e di conseguenza la produttivit\u00e0 ed il reddito (Y). Riassumendo, nelle teorie macroeconomiche abbiamo\nformula_1 e\nformula_2;\nma \u00e8 pur vero che formula_3 senza dover procedere a una stretta fiscale visto che nelle economie moderne le imposte vengono calcolate in % del reddito prodotto.\nKeynes e la spesa in disavanzo.\nIl disavanzo pubblico \u00e8 pari alla differenza fra entrate e uscite. Di conseguenza il disavanzo cresce con la spesa pubblica non finanziata da un pari aumento delle imposte, o viceversa da una riduzione delle imposte non seguita da pari tagli alla spesa pubblica.\nSecondo la teoria keynesiana, il moltiplicatore del reddito nazionale che si ottiene in presenza di una spesa pubblica in disavanzo \u00e8 maggiore di quello ottenibile con una riduzione della pressione fiscale con effetto dunque di maggiore crescita economica nel primo caso.\nTeorema del bilancio in pareggio.\nSecondo il teorema del bilancio in pareggio, dimostrato nell'ambito della Teoria macroeconomica keynesiana, una spesa in disavanzo genera un effetto sul reddito nazionale, che \u00e8 \"massimo dopoch\u00e9\" \u00e8 stato raggiunto il pareggio fra entrate e uscite (ovvero deficit pubblico nullo), sia che si tratti di un taglio alle tasse che di un aumento diretto della spesa pubblica.\nIn altre parole i benefici sul reddito nazionale non sono infiniti, ma sono massimi partendo da un deficit pubblico nullo e decrescono progressivamente con la generazione di deficit.\nLa pressione fiscale in Italia.\nCon pressione fiscale apparente si intende l'indicatore percentuale che misura il livello di tassazione medio di uno stato, di un'entit\u00e0 geografica o di un sottoinsieme della popolazione. \u00c8 un parametro che spesso \u00e8 tenuto in conto o deriva da scelte del governo in materia di politica fiscale.\nLa pressione fiscale apparente \u00e8 data dal rapporto tra l'ammontare del gettito fiscale totale e il Prodotto Interno Lordo. Poich\u00e9 il PIL dal 2013, calcolato secondo il SEC 2010, contempla oltre al gi\u00e0 contabilizzato lavoro sommerso, anche l'economia criminale, ossia i traffici di droga e la prostituzione, di conseguenza tale indicatore non tiene conto dell'evasione fiscale correlata ad entrambe le voci, pertanto, la pressione fiscale apparente risulta minore del livello legale di tassazione cui sono soggetti i contribuenti che rispettano la legge.\nLa pressione fiscale apparente si distingue quindi dalla pressione fiscale legale che \u00e8 data dal rapporto tra il gettito fiscale totale ed il PIL legale ossia la totalit\u00e0 dei redditi legali dichiarati.\nIl livello complessivo di tassazione legale cui sono soggetti un'impresa o un lavoratore dipendente o autonomo \u00e8 invece misurato dall'aliquota fiscale effettiva.\nDistorsioni dell'indicatore.\nLa pressione fiscale apparente \u00e8 un indicatore medio, non misura quindi la varianza del livello di tassazione all'interno della popolazione: pu\u00f2 quindi verificarsi che all'interno di uno stato alcune categorie di contribuenti possano avere un livello di tassazione molto superiore a quello rilevato.\nTale livello \u00e8 misurato dalla aliquota fiscale effettiva.\nLa pressione fiscale pu\u00f2 aumentare a causa di una \"stretta fiscale\", ossia a seguito dell'introduzione di nuove imposte o all'aumento delle aliquote delle imposte esistenti per coprire nuove voci di spesa pubblica oppure far fronte all'evasione fiscale nel tentativo da parte dello Stato di recuperare i fondi persi, ad esempio con inasprimento di imposte indirette quali accise.\nLa pressione fiscale apparente in Italia.\nIn Italia la pressione fiscale apparente agli inizi del Governo Berlusconi II (2001) ammontava al 41,3% del PIL, per poi salire al 42% nel 2006, al termine della legislatura. Anche durante il governo Prodi II la pressione ha continuato a salire fino al 43,1% del 2007, per poi scendere nel 2008 al 42,6%. Nel 2011 la pressione fiscale apparente ammontava al 43,5% del PIL, e nella legge finanziaria del 2010 Governo Berlusconi IV gi\u00e0 si prevedeva un aumento fino al 44%.\nSecondo i dati ISTAT, dall'insediamento del Governo Monti, la pressione \u00e8 stata del 41,3% nei primi nove mesi del 2012 e del 42,6% nell'ultimo trimestre dell'anno, riallineandosi ai dati degli anni precedenti.\nNel febbraio 2014 la pressione fiscale apparente si avvicinava alla soglia del 44%.\nA settembre 2014 la pressione fiscale \u00e8 scesa al 43,3%. Nel marzo del 2016 si attesta al 43,7%.\nLa pressione fiscale apparente in alcuni Paesi.\nSecondo l'OCSE, nel 2009 i Paesi con maggiore pressione fiscale sono Danimarca (48,2%) e Svezia (46,4), paesi che storicamente hanno un evoluto sistema di welfare. Seguono Belgio (43,2%), Austria (42,8%) e Francia (41,9%). Dall'altro lato della classifica troviamo Svizzera (30,3%), Slovacchia (29,3%) e Irlanda (27,8%). Altri dati riguardano Lituania (29,3%), Romania (29,5%), Lettonia (30,2%) e Estonia (32,4%)."}
{"id": "1300670", "revid": "115949433", "url": "https://it.wikipedia.org/wiki?curid=1300670", "title": "Tolmino Gios", "text": "Carriera.\nNato in Veneto durante la Prima guerra mondiale, si trasfer\u00ec con la famiglia a Torino quando aveva due anni.\nGi\u00e0 a vent'anni era ben conosciuto per le sue vittorie, tra le quali si annovera la Coppa del Re, corsa in linea milanese. Da un sondaggio pubblicato dal periodico Sport Illustrato, risult\u00f2 essere il grande favorito per la vittoria ai campionati mondiali di Berna, poi conquistati dal francese Antonin Magne davanti ad Aldo Bini, e ai Giochi olimpici di Berlino, ma fu escluso dalla rosa dei titolari, per entrambe le competizioni, in seguito ad uno scontro d'opinioni con il commissario tecnico della nazionale.\nDopo aver partecipato alla seconda guerra mondiale come bersagliere, nel 1948 fond\u00f2 la Gios iniziando a produrre biciclette da passeggio in una piccola officina. A lui si deve la scoperta, nel 1958, di Italo Zilioli.\nI figli Alfredo e Aldo entrarono a far parte dell'azienda rispettivamente nel 1959 e nel 1966. Tolmino lasci\u00f2 la direzione nel 1968, mantenendo per\u00f2 la sua presenza per tutto il ventennio successivo."}
{"id": "1300672", "revid": "122571147", "url": "https://it.wikipedia.org/wiki?curid=1300672", "title": "Cesare Viviani", "text": "Biografia.\nCesare Viviani \u00e8 nato nel 1947 a Siena, dove studia al Liceo Classico \u201cPiccolomini\u201d, e poi si laurea in Giurisprudenza nel 1971 con una tesi sul \u2018plagio\u2019 (la soggezione psichica totale) in Medicina Legale. Dell'ambiente letterario, durante gli anni senesi, conosce Carlo Betocchi, Mario Luzi e Franco Fortini che insegnava all'Universit\u00e0 di Siena. Nel 1972 si trasferisce a Milano dove svolge il lavoro di giornalista e poi di psicologo nelle istituzioni sanitarie pubbliche. Nel 1973 si afferma come poeta con il libro di esordio \"L'ostrabismo cara\", edito da Feltrinelli. Nel 1984 si laurea in Psicopedagogia. Collabora per anni con recensioni e interventi di argomento psicologico e sociale ai quotidiani \u201cIl Giorno\u201d, \u201cCorriere della Sera\u201d e \u201cAvvenire\u201d.\nNel 1978 e 1979 organizza a Milano, con Tomaso Kemeny, due convegni sulla poesia italiana degli anni Settanta. Dal 1981 rivolge i suoi interessi di ricerca e di lavoro alla psicanalisi. Tuttora lavora come psicanalista. Dopo il 1973 ha pubblicato diversi libri di poesia. Ha scritto due saggi psicanalitici: \"Il sogno dell'interpretazione\", (Costa &amp; Nolan, 1989, 1991, 2006) e \"L'autonomia della psicanalisi\", (Costa &amp; Nolan, 2008).\nPer la poesia ha ricevuto diversi premi, tra i quali: Premio Viareggio 1990, Premio nazionale letterario Pisa 1997, Premio Brancati 1997, Premio Ceppo Pistoia 1999, Premio Pascoli (S. Mauro Pascoli) 2005, Premio Dess\u00ec 2005, Premio Giosu\u00e8 Carducci (Comune di Pietrasanta) 2005, Premio P.E.N. Club 2009, Premio Cetonaverde 2009."}
{"id": "1300673", "revid": "124010493", "url": "https://it.wikipedia.org/wiki?curid=1300673", "title": "Ferrovie Appulo Lucane", "text": "La Ferrovie Appulo Lucane S.r.l. \u00e8 un'azienda italiana operante nell'ambito dei servizi di trasporto ferroviario passeggeri, di propriet\u00e0 del Ministero delle Infrastrutture e dei Trasporti italiano. \u00c8 nata nel 2001 dalla precedente gestione commissariale governativa, a sua volta nata dalla scissione delle Ferrovie Calabro Lucane nel 1989. Tale azienda ha in carico la gestione delle linee scartamento ridotto (0,950\u00a0m) fra la Puglia e la Basilicata, operando in qualit\u00e0 di gestore dell'infrastruttura e \u2013 come impresa ferroviaria \u2013 dei servizi ferroviari su dette linee per conto delle citate regioni, oltre che di numerose autolinee nella medesima area.\nStoria.\nDalla nascita delle ferrovie fino al nuovo millennio.\nLa storia delle Ferrovie Appulo Lucane incomincia nel 1915 sotto l'identit\u00e0 di MCL (Societ\u00e0 Mediterranea Calabro-Lucane).\nLa prima linea inaugurata fu la Bari - Matera, di 76 km, entrata in esercizio il 9 agosto 1915.\nNegli anni a cavallo tra il 1920 e il 1930 la linea fu prolungata fino a Miglionico e Montalbano Jonico, passando quindi ad una lunghezza di 142\u00a0km.\nLa seconda linea inaugurata, fra il 1930 e il 1934, fu la Altamura - Avigliano Lucania - Potenza, con la diramazione Avigliano Lucania - Avigliano Citt\u00e0.\nNel 1961 a seguito di un grave incidente, causato dalla scarsissima manutenzione, venne revocata la concessione alla Mediterranea (MCL) e venne istituita al suo posto la Gestione commissariale governativa della intera rete ferroviaria Calabro-Lucana, nascono, quindi, le Ferrovie Calabro-Lucane (FCL).\nNegli anni settanta, con la creazione e il miglioramento della rete stradale, ci fu una progressiva soppressione del servizio ferroviario fino ad arrivare all'attuale rete di trasporto, che comprende un miglioramento ed un ammodernamento del tracciato originario, incluso quello nel corso del 2001 della variante di Marinella sulla linea Bari - Matera.\nNel 1989 la rete venne scissa nelle due Gestioni Governative delle \"Ferrovie della Calabria\" (FC) e delle \"Ferrovie Appulo Lucane\" (FAL) segnando la prima fase dell'atto di nascita delle stesse.\nFAL nel XXI secolo.\nIl 1\u00ba gennaio 2001, la societ\u00e0 Ferrovie Appulo-Lucane S.r.l. subentr\u00f2 alla Gestione Commissariale Governativa delle Ferrovie Appulo Lucane ed Autoservizi Integrativi istituita nel 1990, ereditando un sistema di trasporto molto obsoleto e che si era parecchio allontanato da quelli che potevano essere gli standard di qualit\u00e0 e durata di un viaggio ordinario.\nSuccessivamente al 2008 le Regioni Puglia e Basilicata destinarono 300 milioni di Euro agli investimenti per il servizio ferroviario, grazie al quale vennero installati impianti di sicurezza per il traffico ferroviario furono acquistate emettitrici di biglietti, venne parzialmente rinnovato l'armamento e furono ordinati nuovi treni e autobus.\nRete.\nLe FAL rappresentano il gestore di infrastruttura delle seguenti linee:\nDati di produzione.\nNel 2016 FAL effettuava servizi ferroviari per 1.481.569 di treni x Km/anno e 3.616.798 di bus x km/anno.\nIl personale in servizio risultava pari a 628 unit\u00e0.\nMateriale rotabile.\nIl parco rotabile delle FAL si compone di:"}
{"id": "1300676", "revid": "281273", "url": "https://it.wikipedia.org/wiki?curid=1300676", "title": "0733", "text": "0733 \u00e8 il prefisso telefonico del distretto di Macerata, appartenente al compartimento di Ancona.\nIl distretto comprende la parte orientale della provincia di Macerata, ad eccezione dei comuni di Porto Recanati e Recanati. Confina con i distretti di Jesi (0731) e di Ancona (071) a nord, di Fermo (0734) e di Ascoli Piceno (0736) a sud, di Camerino (0737) a ovest e di Fabriano (0732) a nord-ovest.\nAree locali e comuni.\nIl distretto di Macerata comprende 35 comuni suddivisi nelle 3 aree locali di Civitanova Marche (ex settori di Civitanova Marche e Potenza Picena), Macerata (ex settori di Cingoli e Macerata) e Tolentino (ex settori di San Severino Marche, Sant'Angelo in Pontano e Tolentino) e nelle 15 rete urbane di Appignano, Cingoli, Civitanova Marche, Macerata, Montecassiano, Monte San Giusto, Morrovalle, Petriolo, Potenza Picena, San Severino Marche, Sant'Angelo in Pontano, Sarnano, Tolentino, Treia e Urbisaglia. I comuni compresi nel distretto sono: Apiro, Appignano, Belforte del Chienti, Caldarola, Camporotondo di Fiastrone, Cessapalombo, Cingoli, Civitanova Marche, Colmurano, Corridonia, Gualdo, Loro Piceno, Macerata, Mogliano, Monte San Giusto, Monte San Martino, Montecassiano (compresa la localit\u00e0 di Sambucheto del comune di Recanati), Montecosaro, Montefano (compresa la localit\u00e0 Montefiore del comune di Recanati), Montelupone, Morrovalle, Penna San Giovanni, Petriolo, Poggio San Vicino, Pollenza, Potenza Picena, Ripe San Ginesio, San Ginesio, San Severino Marche, Sant'Angelo in Pontano, Sarnano, Serrapetrona, Tolentino, Treia e Urbisaglia .\nAREE LOCALI E RETI URBANE \nArea Locale di Civitanova Marche\nComprende le Reti Urbane di: Civitanova Marche e Potenza Picena.\nRete Urbana di Civitanova Marche\nComprende il solo comune di Civitanova Marche.\nRete Urbana di Potenza Picena\nComprende il solo Comune di Potenza Picena.\nArea Locale di Macerata\nComprende le Reti Urbane di: Appignano, Cingoli, Macerata, Montecassiano, Monte San Giusto, Morrovalle, Petriolo, Treia e Urbisaglia.\nRete Urbana di Appignano\nComprende il solo comune di Appignano.\nRete Urbana di Cingoli\nComprende i Comuni di: Apiro, Cingoli e Poggio San Vicino.\nRete Urbana di Macerata\nComprende i Comuni di: Corridonia e Macerata.\nRete Urbana di Montecassiano\nComprende i Comuni di: Montecassiano e Montefano.\nRete Urbana di Monte San Giusto\nComprende il solo Comune di: Monte San Giusto.\nRete Urbana di Morrovalle\nComprende i Comuni di: Montecosaro, Montelupone e Morrovalle.\nRete Urbana di Petriolo\nComprende i Comuni di: Mogliano e Petriolo.\nRete Urbana di Treia\nComprende i Comuni di: Pollenza e Treia.\nRete Urbana di Urbisaglia\nComprende i Comuni di: Colmurano, Loro Piceno, Ripe San Ginesio e Urbisaglia.\nArea Locale di Tolentino\nComprende le Reti Urbane di: San Severino Marche, Sant'Angelo in Pontano, Sarnano e Tolentino.\nRete Urbana di San Severino Marche\nComprende il solo comune di San Severino Marche.\nRete Urbana di Sant'Angelo in Pontano\nComprende i Comuni di: Gualdo, Monte San Martino, Penna San Giovanni, San Ginesio e Sant'Angelo in Pontano.\nRete Urbana di Sarnano\nComprende il solo comune di Sarnano.\nRete Urbana di Tolentino\nComprende i Comuni di: Belforte del Chienti, Caldarola, Camporotondo di Fiastrone, Cessapalombo, Serrapetrona e Tolentino."}
{"id": "1300679", "revid": "6923", "url": "https://it.wikipedia.org/wiki?curid=1300679", "title": "Masi (azienda)", "text": "La Masi \u00e8 un'azienda produttrice di bici da corsa con sede a Milano.\nFondata nel 1949 da Faliero Masi, dal 1952 l'officina ha sede all'interno della struttura del Velodromo Vigorelli.\nProprio al Vigorelli sono legate le Masi, spesso infatti venivano costruite bici da pista e lo stesso Masi fu il meccanico di fiducia di Antonio Maspes, mentre nel 1959 costru\u00ec una bici appositamente per Jacques Anquetil per il record dell'ora, dal momento che la sua risult\u00f2 inadatta al velodromo milanese.\nI telai Masi furono usati da numerosi campioni del ciclismo su strada e su pista, da Fausto Coppi e Eddy Merckx.\nNel 1972 Faliero Masi apr\u00ec uno stabilimento negli Stati Uniti affidando la produzione a Mario Confente: la \"Masi California\" esiste ancor oggi ma ha perso quasi ogni collegamento con le sue origini.\nFra i pi\u00f9 famosi modelli di bici Masi si ricordano, a partire dagli anni sessanta, la \"Speciale Corsa\", la \"Masi Special\", ma soprattutto la \"Gran Criterium\", una delle bici pi\u00f9 ambite in assoluto dai collezionisti.\nIl figlio di Faliero, Alberto, rilev\u00f2 l'attivit\u00e0 del padre continuando a produrre bici di altissima gamma, fra le quali la rivoluzionaria \"Volumetrica 3V\" del 1982, caratterizzata dai primi tubi oversize e dalle congiunzioni interne.\nAncor oggi Alberto Masi ha il suo laboratorio sotto le curve del Velodromo Vigorelli."}
{"id": "1300681", "revid": "298055", "url": "https://it.wikipedia.org/wiki?curid=1300681", "title": "Imperatore Cartagia", "text": ""}
{"id": "1300682", "revid": "111433", "url": "https://it.wikipedia.org/wiki?curid=1300682", "title": "Charles A. Becker", "text": "Carriera.\nNacque in Florida, frequent\u00f2 l'Universit\u00e0 della Florida e dopo la laurea studi\u00f2 per ottenere il dottorato di ricerca presso l'Universit\u00e0 statale del Michigan, senza tuttavia concluderne l\"iter\" necessario al conseguimento del titolo di Ph. D. Nella sua carriera, s'impegn\u00f2 molto nell'industria alimentare e and\u00f2 in pensione come presidente della Roland Industries, a St. Louis, Missouri, nel 1996, un'azienda ove entr\u00f2 nel 1977 come vice presidente e responsabile della divisione degli alimenti di specialit\u00e0.\nDurante la sua carriera industriale, \u00e8 stato conosciuto per la sua direzione del controllo della qualit\u00e0, del \"marketing\" e dello sviluppo di prodotto.\nPartecipazione all'IFT.\nBecker \u00e8 stato membro dell'IFT dal 1960 fino alla sua morte (1999), lavorando in due sezioni come consigliere (Mohawk Valley, St. Louis).\nInoltre \u00e8 stato coinvolto nel IFT nazionale, lavorando alla selezione dei membri, in ambito finanziario, nella scelta delle sedi dei convegni e nell'assegnazione dei premi. Ha lavorato come aiutante tesoriere per quattro anni.\n\u00c8 diventato socio dell'IFT nel 1988 ed ha ricevuto il premio Calvert L. Willey nel 1995.\nAltre attivit\u00e0 professionali.\nBecker era anche un membro attivo dell'Associazione americana dei chimici di Cereali, della quale fu Consigliere di amministrazione dal 1983 a 1986 e fu anche presidente dell'organizzazione Milling &amp; Baking Division nel periodo 1983-4."}
{"id": "1300685", "revid": "765341", "url": "https://it.wikipedia.org/wiki?curid=1300685", "title": "0737", "text": "0737 \u00e8 il prefisso telefonico del distretto di Camerino, appartenente al compartimento di Ancona.\nIl distretto comprende la parte occidentale della provincia di Macerata. Confina con i distretti di Fabriano (0732) a nord, di Macerata (0733) e di Ascoli Piceno (0736) a est, di Spoleto (0743) a sud e di Foligno (0742) a ovest.\nAree locali e comuni.\nIl distretto di Camerino comprende 20 comuni inclusi nell'unica area locale omonima (ex settori di Camerino, Matelica e Visso). I comuni compresi nel distretto sono: Acquacanina, Bolognola, Camerino, Castelraimondo, Castelsantangelo sul Nera, Esanatoglia, Fiastra, Fiordimonte, Fiuminata, Gagliole, Matelica, Monte Cavallo, Muccia, Pieve Torina, Pievebovigliana, Pioraco, Sefro, Serravalle di Chienti, Ussita e Visso .\nAREE LOCALI E RETI URBANE \nArea Locale di Camerino\nComprende le Reti Urbane di: Camerino, Fiastra, Fiuminata, Matelica, Pieve Torina, Serravalle di Chienti e Visso.\nRete Urbana di Camerino\nComprende i Comuni di Camerino, Castelraimondo, Fiordimonte, Gagliole, Muccia, Pievebovigliana, Pioraco e Sefro.\nRete Urbana di Fiastra\nComprende i Comuni di Acquacanina, Bolognola e Fiastra.\nRete Urbana di Fiuminata\nComprende il solo Comune di Fiuminata.\nRete Urbana di Matelica\nComprende i Comuni di Esanatoglia e Matelica.\nRete Urbana di Pieve Torina\nComprende i Comuni di Monte Cavallo e Pieve Torina.\nRete Urbana di Serravalle di Chienti\nComprende il solo Comune di Serravalle di Chienti.\nRete Urbana di Visso\nComprende i Comuni di Castelsantangelo sul Nera, Ussita e Visso."}
{"id": "1300686", "revid": "2084998", "url": "https://it.wikipedia.org/wiki?curid=1300686", "title": "La fortezza", "text": ""}
{"id": "1300697", "revid": "461628", "url": "https://it.wikipedia.org/wiki?curid=1300697", "title": "Santuario di Maria Santissima dei Lattani", "text": "Il santuario di Maria Santissima dei Lattani \u00e8 un santuario mariano sito nel territorio del comune di Roccamonfina, in Campania.\nStoria.\nIl santuario fu fondato nel 1430 da san Bernardino da Siena e san Giacomo della Marca, che vi erano giunti in seguito alla notizia del ritrovamento di una statua della Vergine nello stesso anno o in quello precedente. Venne edificata una prima cappella rurale, quindi una prima chiesa, allargata poco dopo nelle forme attuali tra il 1448 e il 1507.\nNel 1446 papa Eugenio IV affid\u00f2 il convento, sorto nel frattempo, ai Francescani.\nNel marzo 1970 il santuario fu elevato da papa Paolo VI alla dignit\u00e0 di basilica minore.\nDescrizione.\nGli edifici del santuario si aprono su un ampio cortile interno, aperto sul panorama. Vi si affacciano la chiesa, il convento e un edificio costruito al momento della fondazione, detto \"Protoconventino\" o \"romitaggio di San Bernardino\", recentemente restaurato nelle forme originali.\nLa facciata della chiesa, preceduta da un grande protiro con arco a tutto sesto, conserva l'originale porta lignea del 1507. L'interno, ad unica navata, divisa in campate da pilastri che sostengono la volta a crociera a sesto acuto ribassato, conserva affreschi quattrocenteschi e settecenteschi e finestre gotiche con vetrate policrome. Sulla sinistra si apre la cappella dedicata alla Vergine dei Lattani, con cupola affrescata, che ospita una statua di \"Madonna con Bambino\" in pietra basaltica, ricoperta da pittura policroma, forse attribuibile al IX secolo. Il convento presenta una facciata con porticato ad archi e all'interno un chiostro rettangolare con archi ogivali sorretti da colonnine, di varia forma, su due piani. Si conservano affreschi seicenteschi eseguiti dal padre Tommaso di Nola. Sul chiostro si apre il refettorio.\nIl cosiddetto edificio del \"Protoconventino\" si affaccia sul cortile interno con un loggiato su due piani, aperto verso la valle con finestre, quella inferiore decorata da un rosone.\nNel cortile si trovano anche una fontana in pietra e sul lato verso il monte una fontana quattrocentesca decorata nel 1961 da una raffigurazione in ceramica policroma."}
{"id": "1300700", "revid": "1543377", "url": "https://it.wikipedia.org/wiki?curid=1300700", "title": "071 (prefisso)", "text": "071 \u00e8 il prefisso telefonico del distretto di Ancona, appartenente al compartimento omonimo.\nIl distretto comprende la parte orientale della provincia di Ancona e i comuni di Porto Recanati e Recanati (MC). Confina con i distretti di Pesaro (0721) a nord-ovest, di Jesi (0731) a sud-ovest e di Macerata (0733) a sud.\nAree locali e comuni.\nIl distretto di Ancona comprende 25 comuni suddivisi nelle 4 aree locali di Ancona (ex settori di Ancona e Chiaravalle), Loreto, Osimo (ex settori di Camerano e Osimo) e Senigallia (ex settori di Ostra Vetere e Senigallia), e nelle 12 reti urbane di Agugliano, Ancona, Camerano, Chiaravalle, Corinaldo, Falconara Marittima, Filottrano, Loreto, Osimo, Ostra, Ostra Vetere e Senigallia. I comuni compresi nel distretto sono: Agugliano, Ancona, Barbara, Camerano, Camerata Picena, Castelfidardo, Castelleone di Suasa, Chiaravalle, Corinaldo, Falconara Marittima, Filottrano, Loreto, Monte San Vito, Montemarciano, Numana, Offagna, Osimo, Ostra, Ostra Vetere, Polverigi, Porto Recanati (MC), Recanati (MC), Senigallia, Sirolo e Trecastelli \nAREE LOCALI E RETI URBANE \nArea Locale di Ancona\nComprende le Reti Urbane di: Agugliano, Ancona, Chiaravalle e Falconara Marittima.\nRete Urbana di Agugliano\nComprende i soli due Comuni di Agugliano e Polverigi.\nRete Urbana di Ancona\nComprende il solo Comune di Ancona.\nRete Urbana di Chiaravalle\nComprende i Comuni di: Camerata Picena, Chiaravalle e Monte San Vito.\nRete Urbana di Falconara Marittima\nComprende i soli due Comuni di Falconara Marittima e Montemarciano.\nArea Locale di Loreto\nComprende la sola Rete Urbana di Loreto\nRete Urbana di Loreto\nComprende i Comuni di: Loreto, Porto Recanati (MC) e Recanati (MC).\nArea Locale di Osimo\nComprende le Reti Urbane di: Camerano, Filottrano e Osimo.\nRete Urbana di Camerano\nComprende i Comuni di: Camerano, Numana e Sirolo.\nRete Urbana di Filottrano\nComprende il solo Comune di Filottrano.\nRete Urbana di Osimo\nComprende i Comuni di: Castelfidardo, Offagna e Osimo.\nArea Locale di Senigallia\nComprende le Reti Urbane di: Corinaldo, Ostra, Ostra Vetere e Senigallia\nRete Urbana di Corinaldo\nComprende il solo Comune di Corinaldo.\nRete Urbana di Ostra\nComprende il solo Comune di Ostra.\nRete Urbana di Ostra Vetere\nComprende i Comuni di: Barbara, Castelleone di Suasa e Ostra Vetere.\nRete Urbana di Senigallia\nComprende i Comuni di: Senigallia e Trecastelli."}
{"id": "1300709", "revid": "767487", "url": "https://it.wikipedia.org/wiki?curid=1300709", "title": "Bianca Tarozzi", "text": "Biografia.\nFiglia di Leonildo Tarozzi. Studia a Bologna e poi a Venezia, dove si laurea in letteratura anglo-americana con una tesi sul poeta Robert Lowell.\nHa insegnato Letterature Angloamericane all'Universit\u00e0 di Verona.\nPoetica.\nDefinita da Alfonso Berardinelli come una delle pi\u00f9 originali voci poetiche contemporanee, Bianca Tarozzi esordisce con una raccolta di racconti in versi, \"Nessuno vince il Leone\" (1988). In essa si sente l'influenza della tradizione poetica americana, soprattutto di Robert Lowell, Elizabeth Bishop, James Merrill. In ambito italiano gli autori a lei pi\u00f9 congeniali sembrano essere Giovanni Pascoli, Umberto Saba, Guido Gozzano, la tradizione pi\u00f9 lontana dalla linea della lirica pura novecentesca. La raccolta \u00e8 costituita da una galleria di ritratti femminili che seguono un filo cronologico, a partire dal primo, nel quale \u00e8 messo in scena un monologo di Arianna, lasciata da Teseo: dal passato mitico si risale fino ai giorni nostri, attraverso una sezione seicentesca e una ottocentesca che contiene un omaggio a Emily Dickinson.\nLa raccolta successiva, \"La buranella\", prosegue l'originale lavoro di recupero di forme della narrativit\u00e0 in poesia, con l'adozione stavolta di una dizione in prima persona e di temi biografici. Caratteristiche di Bianca Tarozzi sono l'utilizzo di un lessico colloquiale e di una discorsivit\u00e0 mossa, vicina ai modi della lingua viva, cos\u00ec come la creazione di personaggi, soprattutto femminili, rappresentati a tutto tondo. Una grande variet\u00e0 di modulazioni, dall'ironia al pathos, dal distacco alla contemplazione, movimentano la struttura lunga di cui si serve.\nNella sua terza raccolta, \"Prima e dopo\", si conferma la tendenza della Tarozzi a costruire i suoi volumi come veri e propri macrotesti poetici, libri dotati di una struttura organizzativa molto forte, nel quale ogni testo ha un posto ben preciso e significativo.\nMetrica.\nUna dei motivi di originalit\u00e0 della poesia della Tarozzi \u00e8 la metrica: costruisce un endecasillabo flessibile, che si adatta alle esigenze di una sintassi piana e colloquiale (ricorda in questo il verso di Saba), capace di organizzare la materia narrativa senza appesantirla. Normale nelle sue raccolte \u00e8 l'uso di endecasillabi sciolti o di un'alternanza di endecasillabi e settenari; talvolta l'endecasillabo \u00e8 spezzato in due versi sulla cesura (quinario e senario o quinario e settenario).\nFrequente \u00e8 anche l'uso della rima, in particolare della rima baciata, e non inusuale l'uso della rima facile (ancora secondo l'esempio di Saba)."}
{"id": "1300712", "revid": "1543377", "url": "https://it.wikipedia.org/wiki?curid=1300712", "title": "0731", "text": "0731 \u00e8 il prefisso telefonico del distretto di Jesi, appartenente al compartimento di Ancona.\nIl distretto comprende la parte centrale della provincia di Ancona. Confina con i distretti di Ancona (071) a nord e a est, di Macerata (0733) e di Fabriano (0732) a sud e di Pesaro (0721) a ovest.\nAree locali e comuni.\nIl distretto di Jesi comprende 20 comuni inclusi nell'unica area locale omonima (ex settori di Arcevia, Castelplanio e Jesi) e nelle 4 reti urbane di Arcevia, Castelbellino, Castelplanio e Jesi. I comuni compresi nel distretto sono: Arcevia, Belvedere Ostrense, Castelbellino, Castelplanio, Cupramontana, Jesi, Maiolati Spontini, Mergo, Monsano, Monte Roberto, Montecarotto, Morro d'Alba, Poggio San Marcello, Rosora, San Marcello, San Paolo di Jesi, Santa Maria Nuova, Serra de' Conti, Serra San Quirico e Staffolo .\nAREE LOCALI E RETI URBANE\nArea Locale di Jesi\nComprende le Reti Urbane di: Arcevia, Castelbellino, Castelplanio e Jesi.\nRete Urbana di Arcevia\nComprende il solo Comune di Arcevia.\nRete Urbana di Castelbellino\nComprende i Comuni di: Castelbellino, Cupramontana, Maiolati Spontini, Monte Roberto, San Paolo di Jesi e Staffolo.\nRete Urbana di Castelplanio\nComprende i Comuni di: Castelplanio, Mergo, Montecarotto, Poggio San Marcello, Rosora, Serra de' Conti e Serra San Quirico.\nRete Urbana di Jesi\nComprende i Comuni di: Belvedere Ostrense, Jesi, Monsano, Morro d'Alba, San Marcello e Santa Maria Nuova."}
{"id": "1300713", "revid": "62748", "url": "https://it.wikipedia.org/wiki?curid=1300713", "title": "Campagna dei banchetti", "text": "La campagna dei banchetti fu una serie di 70 riunioni politiche (\"banchetti\") di protesta contro il re dei Francesi Luigi Filippo. L'opposizione a Luigi Filippo d'Orleans, minoritaria nelle istituzioni, opt\u00f2 per una campagna politica incentrata su tali riunioni, il divieto di tenere l'ultima, che si sarebbe dovuta tenere a Parigi il 22 febbraio 1848 diede inizio ai moti che portarono alla destituzione dello stesso Luigi Filippo. Gli organizzatori, insieme ad un cospicuo numero di manifestanti, decisero di scendere in piazza lo stesso (nonostante il divieto di Luigi Filippo) per affermare il proprio diritto alla riunione, indipendentemente dal fatto che essa fosse o meno a sfondo politico.\nLa monarchia rispose schierando la Guardia Nazionale che fin\u00ec per solidarizzare con i manifestanti.\nIl 24 febbraio gli insorti avevano in mano Parigi, Luigi Filippo abbandon\u00f2 la citt\u00e0 e il 24 sera all'Hotel de Ville (il municipio parigino) fu costituito un governo provvisorio che si pronunci\u00f2 a favore della repubblica e che annunci\u00f2 la prossima convocazione di un'assemblea costituente da eleggere a suffragio universale maschile.\nIl governo provvisorio era formato da democratici, repubblicani e due socialisti (Louis Blanc e l'operaio Alexandre Martin).\nDopo circa un mese dall'inizio delle rivoluzioni negli Stati italiani la rivoluzione aveva rovesciato una delle principali monarchie europee attraverso quelle giornate rivoluzionarie che caratterizzeranno il resto dei moti del 1848-49, mosse principalmente dalla borghesia e dalla popolazione delle citt\u00e0."}
{"id": "1300719", "revid": "298055", "url": "https://it.wikipedia.org/wiki?curid=1300719", "title": "Londo Mollari", "text": ""}
{"id": "1300722", "revid": "1543377", "url": "https://it.wikipedia.org/wiki?curid=1300722", "title": "0732", "text": "0732 \u00e8 il prefisso telefonico del distretto di Fabriano, appartenente al compartimento di Ancona.\nIl distretto comprende la parte occidentale della provincia di Ancona. Confina con i distretti di Pesaro (0721) e di Jesi (0731) a nord, di Macerata (0733) e di Camerino (0737) a est, di Foligno (0742) a sud e di Perugia (075) a ovest.\nAree locali e comuni.\nIl distretto di Fabriano comprende 4 comuni inclusi nell'unica area locale omonima (ex settori di Fabriano e Sassoferrato) e nelle 2 Reti Urbane di Fabriano e Sassoferrato. I comuni compresi nel distretto sono: Cerreto d'Esi, Fabriano, Genga e Sassoferrato .\nAREE LOCALI E RETI URBANE\nArea Locale di Fabriano\nComprende le sole 2 Reti Urbane di Fabriano e Sassoferrato.\nRete Urbana di Fabriano\nComprende i soli 2 Comuni di Cerreto d'Esi e Fabriano.\nRete Urbana di Sassoferrato\nComprende i soli 2 Comuni di Genga e Sassoferrato."}
{"id": "1300726", "revid": "10566575", "url": "https://it.wikipedia.org/wiki?curid=1300726", "title": "Parafuoco", "text": ""}
{"id": "1300727", "revid": "2730", "url": "https://it.wikipedia.org/wiki?curid=1300727", "title": "Chiara Varotari", "text": "Biografia.\nFiglia di Dario Varotari il Vecchio, pittore e architetto, e sorella di Alessandro, Chiara Varotari si form\u00f2 a Padova. \u00c8 nota soprattutto per ritratti di donna in stile barocco e anche per la strenua difese della donna, fatta nel suo trattato intitolato \"Apologia del sesso femminile\". Visse a lungo a Venezia, divenuta nel XVII secolo un centro artistico di primaria importanza.\nMarco Boschini, pittore veneziano, nel 1660 cos\u00ec elogia la pittrice: \u00abValse assai in far ritratti; e molti se ne vedono di donne Veneziane, Padovane et altre.\u00bb Ritiene inoltre che \u00abtenesse scuola di pittura a Venezia, come Elisabetta Sirani a Bologna, e che fossero da lei educate Lucia Scaligeri e Caterina Tarabotti.\u00bb\nNapoleone Pietrucci riferisce che l'abilit\u00e0 della pittrice, con il pennello e con la matita, era tale che il Boschini scrisse di lei nel suo \"Navegar pittoresco\", e che ebbe l'incarico di ritrarre i principi e granduchi di Toscana, dove la sua fama di artista era arrivata.\nViene citata anche dall'Abate Luigi Lanzi, nell'opera dedicata alla \"Storia Pittorica dell'Italia\".\nUn suo autoritratto, insieme ad altre opere, \u00e8 esposto al Museo d'Arte Medievale e Moderna di Padova.\nIntitolazioni.\nIl comune di Rubano in provincia di Padova, le ha dedicata una via."}
{"id": "1300728", "revid": "7", "url": "https://it.wikipedia.org/wiki?curid=1300728", "title": "Valle di Gressoney", "text": ""}
{"id": "1300739", "revid": "124480991", "url": "https://it.wikipedia.org/wiki?curid=1300739", "title": "0721", "text": "0721 \u00e8 il prefisso telefonico del distretto di Pesaro, appartenente al compartimento di Ancona.\nIl distretto comprende la parte orientale della provincia di Pesaro e Urbino ad eccezione dei comuni di Gabicce Mare e Gradara. Confina con i distretti di Ancona (071), di Jesi (0731) e di Fabriano (0732) a est, di Perugia (075) a sud, di Urbino (0722) e di Rimini (0541) a ovest.\nAree locali e comuni.\nIl distretto di Pesaro comprende 31 comuni suddivisi nelle 4 aree locali di Cagli (ex settori di Cagli e Pergola), Fano, Mondolfo (ex settori di Fossombrone, Mondolfo e Orciano di Pesaro) e Pesaro. I comuni compresi nel distretto sono: Acqualagna, Cagli, Cantiano, Cartoceto, Colli al Metauro, Fano, Fossombrone, Fratte Rosa, Frontone, Isola del Piano, Mombaroccio, Mondavio, Mondolfo, Monte Porzio, Montefelcino, Montelabbate, Pergola, Pesaro, San Costanzo, San Lorenzo in Campo, Sant'Ippolito, Serra Sant'Abbondio, Tavullia, Terre Roveresche e Vallefoglia ."}
{"id": "1300742", "revid": "767487", "url": "https://it.wikipedia.org/wiki?curid=1300742", "title": "Lui portava i tacchi a spillo", "text": "Lui portava i tacchi a spillo (\"Tenue de soir\u00e9e\") \u00e8 un film del 1986 diretto da Bertrand Blier.\nPresentato in concorso al 39\u00ba Festival di Cannes, ha valso a Michel Blanc il premio per la migliore interpretazione maschile.\nTrama.\nUn singolare triangolo si crea tra Antoine, un uomo mediocre, Monique, una graziosa prostituta, e Bob, un ladro omosessuale che coinvolge anche gli altri due nel suo lavoro.\nBob ci prova ripetutamente con Antoine, che per\u00f2 non cede. Innamorata di Bob, Monique prova a convincere Antoine a piegarsi alle domande di Bob, cos\u00ec potr\u00e0 rimanere con lui.\nPerso tra il suo amore per Monique e gli assalti continui di Bob, Antoine si abbandona e, presto, prende gusto a questo nuovo amore. Bob per\u00f2 si rivela ignobile con Monique che costringe, ingannandola, a fuggire facendosi prostituta. I due uomini vivono ormai da coppia e Antoine deve accettare la sua \"condizione femminile\" travestendosi da donna.\nLo shock di una serata in discoteca dove i tre si ritrovano di fronte a ci\u00f2 che sono diventati stravolge la situazione. Il film si chiude aprendo una nuova era per il trio: prostituendosi (Antoine e Bob da donne), crescono un bambino che, da quanto si capisce, \u00e8 di Monique e Antoine."}
{"id": "1300743", "revid": "767487", "url": "https://it.wikipedia.org/wiki?curid=1300743", "title": "Salem (Virginia Occidentale)", "text": "Salem \u00e8 un comune degli Stati Uniti d'America, nella Contea di Harrison, nello Stato della Virginia Occidentale.\nNel censimento del 2000 contava 2.006 abitanti, passati a 2.040 nel 2007. \u00c8 sede di un'importante universit\u00e0 privata, la Salem International University."}
{"id": "1300747", "revid": "1452073", "url": "https://it.wikipedia.org/wiki?curid=1300747", "title": "Monster Hunter 2", "text": " \u00e8 un videogioco per PlayStation 2 sviluppato e distribuito da Capcom, seguito di \"Monster Hunter\" e \"Monster Hunter G\". Date le scarse vendite del primo episodio riscontrate in Europa e in America, il gioco \u00e8 stato commercializzato esclusivamente per il mercato giapponese.\nModalit\u00e0 di gioco.\nIl gioco \u00e8 rimasto lo stesso, solo che insieme alle varie specie di mostri presenti nel primo Monster Hunter, in Monster Hunter 2 sono stati introdotti nuovi mostri, come il drago metallico Kushala Daora che controlla il vento e presente sulla copertina del gioco.\nNuove armature e armi sono state inoltre aggiunte, cos\u00ec come nuovi potenziamenti per le stesse, mantenendo la capacit\u00e0 di donare diverse abilit\u00e0 al giocatore. Una novit\u00e0 \u00e8 rappresentata dalle decorazioni, ottenute combinando minerali e parti di mostri, che potenziano ulteriormente le suddette abilit\u00e0. Queste possono essere montate su armi e armature che hanno gli spazi necessari per ospitarle.\nAltre novit\u00e0 \u00e8 stata l'introduzione dell'alternarsi del giorno e notte e delle stagioni. Vi \u00e8 un nuovo villaggio in tema portuale (Villaggio Jumbo) dove ogni personaggio che interagisce col giocatore avr\u00e0 necessit\u00e0 di ricevere materiale per potenziare la propria area di competenza e premiare il cacciatore.\nIn questo gioco sono state introdotte le \"Varianti\", mostri non considerati delle specie a parte ma che possiedono delle caratteristiche uniche. Si differenziano dalle \"Sottospecie\" perch\u00e9, mentre esse sono mostri gi\u00e0 nati con i loro cambiamenti, le \"Varianti\" hanno avuto incidenti o hanno subito cambiamenti che ne hanno modificato perennemente ed irreversibilmente l'aspetto fisico."}
{"id": "1300748", "revid": "767487", "url": "https://it.wikipedia.org/wiki?curid=1300748", "title": "The Apostasy", "text": "The Apostasy \u00e8 l'ottavo studio album della band blackened death metal polacca Behemoth. Il disco \u00e8 uscito in Europa il 2 luglio 2007.\nIl disco.\nA differenza dei precedenti lavori dei Behemoth, \"The Apostasy\" contiene cori vocali, sezioni di pianoforte e fiati (un trio di tromba, trombone e corno francese, usati in pi\u00f9 canzoni).\nDurante le registrazione, il gruppo ha registrato una nuova versione di \"Chant for Eschaton 2000\" (dall'album \"Satanica\") che probabilmente sar\u00e0 pubblicata in un futuro singolo. Inoltre \"The Apostasy\" \u00e8 il primo album dei Behemoth ad entrare nella classifica di Billboard 200, debuttando alla posizione numero 149.\nA detta del leader Nergal, questa fatica del gruppo costituir\u00e0 il loro lavoro pi\u00f9 brutale, estremo e blasfemo, per quanto riguarda i testi (dichiaratamente ostili al cristianesimo) e gli arrangiamenti strumentali.\nIl titolo si riferisce all'apostasia, ovvero il pubblico abbandono e ripudio di una fede o di un'ideologia, spesso in favore di cause e credenze esattamente opposte."}
{"id": "1300749", "revid": "126257", "url": "https://it.wikipedia.org/wiki?curid=1300749", "title": "Cavo diotti", "text": ""}
{"id": "1300751", "revid": "767487", "url": "https://it.wikipedia.org/wiki?curid=1300751", "title": "Episodi di Babylon 5 (quarta stagione)", "text": "La quarta stagione della serie televisiva Babylon 5 \u00e8 stata trasmessa su Prime Time Entertainment Network dal 4 novembre 1996 al 27 ottobre 1997."}
{"id": "1300752", "revid": "33689", "url": "https://it.wikipedia.org/wiki?curid=1300752", "title": "Suddivisioni dell'Angola", "text": ""}
{"id": "1300754", "revid": "122876054", "url": "https://it.wikipedia.org/wiki?curid=1300754", "title": "0722", "text": "0722 \u00e8 il prefisso telefonico del distretto di Urbino, appartenente al compartimento di Ancona.\nIl distretto comprende la parte occidentale della provincia di Pesaro e Urbino, esclusi 5 comuni che ricadono nel distretto di Rimini ed incluso 1 comune in provincia della stessa Rimini. Confina con i distretti di Rimini (0541) a nord, di Pesaro (0721) a est, di Perugia (075) a sud e di Arezzo (0575) a ovest.\nAree locali e comuni.\nIl distretto di Urbino comprende 21 comuni inclusi nell'unica area locale omonima (ex settori di Macerata Feltria, Piobbico, Sant'Angelo in Vado e Urbino). I comuni compresi nel distretto sono: Apecchio, Belforte all'Isauro, Borgo Pace, Carpegna, Fermignano, Frontino, Lunano, Macerata Feltria, Mercatello sul Metauro, Montecalvo in Foglia, Montecopiolo (RN), Peglio, Petriano, Piandimeleto, Pietrarubbia, Piobbico, Sant'Angelo in Vado, Sassocorvaro Auditore, Tavoleto, Urbania e Urbino ."}
{"id": "1300773", "revid": "767487", "url": "https://it.wikipedia.org/wiki?curid=1300773", "title": "Throbbing Gristle", "text": "I Throbbing Gristle sono stati un gruppo musicale britannico fondato il 3 settembre 1975 a Londra dalle ceneri del gruppo sperimentale di performance d'arte COUM Transmissions.\nAlla loro opera si deve sostanzialmente la nascita del genere musicale industrial. I membri fondatori di Throbbing Gristle furono Genesis P-Orridge (cantante, basso, violino), Cosey Fanni Tutti (chitarra, voci, cornetta), Chris Carter (sintetizzatori, sample, elettronica) e Peter Christopherson (sintetizzatori, sample, piano, ottoni).\nIl nome del gruppo deriva da un'espressione gergale della zona dello Yorkshire che significa pressappoco \"Erezione fulminante\".\nSeparatisi nel 1981 e riunitosi nel 2004, i Throbbing Gristle si sono definitivamente sciolti nel novembre 2010 dopo la morte improvvisa di Peter Christopherson.\nStoria del gruppo.\nCarriera.\nI Throbbing Gristle sono stati artisticamente influenzati dai primi gruppi sperimentali degli anni sessanta come Fifty Foot Hose, The Velvet Underground, Can e da compositori di Musica contemporanea come John Cage e La Monte Young.\nLe loro controverse esibizioni dal vivo, durante le quali facevano ampio uso di immagini disturbanti, tra cui fotografie pornografiche e altre che raffiguravano campi di concentramento nazisti, diedero presto al gruppo una cattiva reputazione. Tuttavia il gruppo ha sempre sostenuto che il loro obiettivo era sfidare ed esplorare i lati pi\u00f9 oscuri ed ossessivi della condizione umana e non rendere pi\u00f9 attraente la loro proposta musicale. I Throbbing Gristle furono dei precursori nell'impiego di campionamenti pre-registrati e fecero un massiccio uso di effetti speciali al fine di ottenere un sottofondo sonoro assolutamente caratteristico ed estremamente distorto, a cui generalmente si accompagnavano il canto o il recitativo di Genesis P-Orridge.\nNel 1977 pubblicarono il loro disco di debutto, \"The Second Annual Report\": originariamente fu stampato solo in 786 copie dall'etichetta personale della band, la Industrial Records, ma fu in seguito ristampato sulla spinta del gran numero di richieste.\nIl primo scioglimento.\nI Throbbing Gristle si separarono nel 1981. Le cause dello scioglimento furono molteplici: ragioni ideologiche, tensioni interne e volont\u00e0 di intraprendere altre strade. I rapporti interpersonali tra i membri del gruppo degenerarono in conflitti continui. Genesis e Cosey non erano pi\u00f9 legati sentimentalmente ormai da tempo. Lei il suo nuovo compagno Chris Carter erano prossimi ad avere un figlio e stavano pensando di cominciare una nuova vita lasciandosi alle spalle i TG. Anche Genesis P-Orridge voleva fare altrettanto, iniziando un nuovo progetto musicale ed abbandonare quello vecchio con tutte le sue tensioni. Ormai era chiaro che i Throbbing Gristle erano diventati una band di un certo successo e che l'unica ragione per continuare sarebbe stata quella economica, ma in chiaro contrasto con i valori del gruppo: invece di scoraggiare la separazione, la prospettiva di guadagno l'ha incentivata. Secondo Genesis P-Orridge, ormai il gruppo era diventato un \"nuovo archetipo\" e prevedibile, una ragione in pi\u00f9 per terminarlo. Lui e Peter Christopherson fondarono gli \"Psychic TV\", mentre Cosey Fanni Tutti e Chris Carter continuarono la loro avventura musicale insieme con il nome di Chris and Cosey. In seguito Christopherson cre\u00f2 un altro gruppo, i \"Coil\", con un altro precedente membro degli \"Psychic TV\", John Balance.\nLa riunione e lo scioglimento definitivo.\nMentre erano insieme a Berlino, i componenti del gruppo hanno finito le registrazioni del loro primo album in studio dopo quasi 25 anni, intitolato \"Part Two\", pubblicato il 2 aprile 2007. Secondo i programmi avrebbe dovuto essere pubblicato dalla Mute Records nel settembre del 2006, ma l'uscita \u00e8 stata posticipata per motivi non chiari.\nUn cofanetto di 7 DVD intitolato \"TVG\" \u00e8 stato pubblicato nel 2007. Il set contiene varie registrazioni sia dei loro concerti avvenuti tra gli anni settanta e primi anni ottanta, sia quelli pi\u00f9 recenti del 2004-2005.\nNel marzo del 2007 la rivista Side-Line ha annunciato che alla pubblicazione di \"Part Two\" seguir\u00e0 una serie di concerti.\nNell'ottobre del 2010 i Throbbing Gristle tramite il loro sito annunciano che Genesis P-Orridge ha deciso di abbandonare il tour per tornare nella sua casa a New York. I tre membri rimanenti hanno concluso la tourn\u00e9e sotto il nome X-TG. Dopo un mese Peter Christopherson muore nel sonno: la sua morte determina la chiusura definitiva del progetto Throbbing Gristle.\nLa rinascita di Industrial Records.\nNel 2011 l'Industrial Records, l'etichetta fondata dalla band, riprende le sue attivit\u00e0 principalmente per le ristampe degli album dei Throbbing Gristle.\nI Throbbing Gristle, sotto il nome X-TG, hanno pubblicato nel 2012 \"The Final Report\", un omaggio alla trentennale collaborazione con Peter Christopherson (anche membro degli Psychic TV e fondatore dei COIL). L'album contiene anche una reinterpretazione dell'album di Nico \"Desertshore\", un progetto di Peter Sleazy Cristopherson, la cui scomparsa non gli ha permesso di portare a termine. Chris Carter e Cosey hanno cos\u00ec finito la sua opera che \u00e8 infatti a lui dedicata.\nEsibizioni dal vivo.\nI Throbbing Gristle si fecero notare per le loro performance live, che spesso ebbero un carattere sperimentale e piuttosto diverso dai loro precedenti lavori in studio. Furono pubblicate un gran numero di registrazioni dal vivo, le cui sonorit\u00e0 sono estremamente variabili. Nel 1981 suonarono a Los Angeles in un concerto organizzato dal promoter e produttore discografico Michael Sheppard.\nNel 2002 \u00e8 stato pubblicato un box di 25 CD, \"TG24\", che documenta molte delle loro esibizioni. Nel 2004 \u00e8 uscito un ulteriore cofanetto, \"TG+\", che raccoglie i loro ultimi dieci spettacoli. Questi cofanetti raccolgono registrazioni che in origine erano state pubblicate solo su musicassette e vinili singoli, sia ufficiali che non. Dopo che erano state a lungo indisponibili queste ristampe hanno rinnovato l'interesse del pubblico e della critica per il lavoro del gruppo.\nIl gruppo \u00e8 stato ingaggiato per esibirsi nel maggio 2004 al \"RE~TG festival\", ma la manifestazione fu cancellata a causa dell'eccessivo aumento dei costi e di problemi organizzativi. Decisero per\u00f2 di esibirsi ugualmente, lo stesso giorno in cui avrebbero dovuto partecipare al festival, all\"'Astoria\" di Londra. Lo spettacolo \u00e8 stato filmato e dovrebbe fare parte del materiale proposto nel cofanetto di DVD \"TVG\". Si \u00e8 trattato della prima esibizione dal vivo dei Throbbing Gristle dopo quasi 23 anni.\nIl riformato gruppo (con tutti e quattro i membri originali) si \u00e8 poi esibito in un concerto in Italia nel 2005 e due alla Volksb\u00fchne di Berlino il 31 dicembre 2005 e il 1\u00ba gennaio 2006. Il primo dei due spettacoli \u00e8 stato un concerto vero e proprio, mentre il secondo \u00e8 stato un'improvvisata colonna sonora dal vivo per la proiezione del film di Derek Jarman \"In the Shadow of the Sun\". Il 29 dicembre 2005 all'Istituto KW per l'arte contemporanea di Berlino era stata inaugurata una mostra intitolata \"Industrial Annual Report\": si \u00e8 trattato di un'ampia retrospettiva di opere grafiche e documenti storici creati dai Throbbing Gristle curata da Markus M\u00fcller in collaborazione con Cosey Fanni Tutti.\nStile musicale.\nDiscendenti della new wave, i Throbbing Gristle hanno gettato le basi della musica industriale di cui sono gli indiscussi inventori. Pur avendo gettato un ponte fra pop e sperimentazione e anche non disdegnando un'attitudine rock, la loro \u00e8 una musica fortemente sperimentale e rumorista, accompagnata da suoni preregistrati e distorti sui quali il cantante P. Orridge urla. Si ispirano a varie espressioni artistiche quali l'arte multimediale, la body art e a quella del movimento Fluxus mentre qualcuno riconduce il loro stile collagistico a scrittori quali William S. Burroughs e Brion Gysin. Secondo alcuni, il suono cupo e dissacrante del gruppo \"rievocherebbe un universo distopico\" e la \"paranoia del mondo contemporaneo\". La formazione britannica ha anche dichiarato che gli album prodotti dalla loro etichetta personale Industrial Records sarebbero dedicati a una musica che \u00e8 stata definita una \"colonna sonora per coprire l'olocausto\".\nDiscografia parziale.\nLa discografia dei Throbbing Gristle \u00e8 estremamente ampia e difficile da riassumere, dati il gran numero di dischi e pubblicazioni dal vivo, ufficiali e non, che ne hanno caratterizzato la carriera."}
{"id": "1300777", "revid": "1543377", "url": "https://it.wikipedia.org/wiki?curid=1300777", "title": "Municipalit\u00e0 dell'Angola", "text": "L'Angola \u00e8 suddiviso in 173 municipalit\u00e0. Le municipalit\u00e0 fanno parte delle province e sono a loro volta suddivise in comuni.\nL'elenco seguente mostra le municipalit\u00e0 suddivise per provincia."}
{"id": "1300783", "revid": "298055", "url": "https://it.wikipedia.org/wiki?curid=1300783", "title": "Arya Dr\u00f6ttningu", "text": ""}
{"id": "1300820", "revid": "709565", "url": "https://it.wikipedia.org/wiki?curid=1300820", "title": "Fandango", "text": ""}
{"id": "1300853", "revid": "287204", "url": "https://it.wikipedia.org/wiki?curid=1300853", "title": "Frank Kane", "text": "Giornalista, produttore e sceneggiatore televisivo ed esperto di pubbliche relazioni (ha lavorato per lungo tempo come lobbista per l'associazione statunitense dei produttori di bevande alcoliche, pubblicando e dirigendo anche svariate riviste di settore), Kane \u00e8 noto soprattutto per aver creato il personaggio di Johnny Liddell, investigatore privato di New York molto popolare tra i lettori degli anni cinquanta. Uno dei suoi fratelli, Vincent Kane, lavorava come detective presso il Dipartimento di polizia di New York, e lo scrittore si \u00e8 spesso servito della sua consulenza per descrivere in maniera assai attendibile le procedure investigative dell'epoca.\nJohnny Liddell \u00e8 la quintessenza dell'investigatore privato cos\u00ec come lo tramanda l'iconografia popolare: alto e ben piantato, capello brizzolato e mascella volitiva, molto sensibile al fascino femminile (e viceversa), dotato di una bella segretaria assunta pi\u00f9 in funzione decorativa che altro, grande fumatore e robusto bevitore, Liddell passa le sue giornate al bancone di un bar e a battere tutta New York per le sue indagini, scontrandosi regolarmente con la malavita organizzata e le sue diramazioni (bische, scommesse clandestine, spaccio di stupefacenti eccetera).\nVerso la met\u00e0 degli anni sessanta Kane inizia ad apportare alcune modifiche alle trame dei romanzi con Liddell, coinvolgendo il suo personaggio anche in avventure di carattere spionistico (vedi \"Una valigia colma di dollari\" e \"Maid in Paris\"), nel tentativo di adeguare il suo stile e le sue atmosfere alle tendenze del romanzo popolare dell'epoca, fortemente mutate dal grande successo di James Bond."}
{"id": "1300859", "revid": "1745361", "url": "https://it.wikipedia.org/wiki?curid=1300859", "title": "Eochaid Airem", "text": "Eochaid Airem (\"contadino\") fu un leggendario re supremo irlandese del II secolo. Succedette sul trono al fratello Eochaid Feidlech.\nSpos\u00f2 \u00c9ta\u00edn, che era gi\u00e0 stata moglie di Midir dei T\u00faatha D\u00e9 Danann. Midir chiese di riaverla, ma Eochaid rifiut\u00f2. Fu per\u00f2 ingannato da Midir, che trasform\u00f2 se stesso ed \u00c9ta\u00edn in cigni e scapp\u00f2 con lei dal palazzo di Eochaid, localizzato a Tara. Quando Eochaid chiese con forza il ritorno della moglie, Midir diede con la sua magia a cinquanta donne le sembianze di \u00c9ta\u00edn e chiese a Eochaid di scegliere quale tra loro fosse quella giusta. Eochaid scelse per\u00f2 la sua propria figlia, \u00c9ta\u00edn \u00d3g. Dal loro involontario incesto nacque Mess B\u00faachalla, madre di Conaire Mor."}
{"id": "1300862", "revid": "10568145", "url": "https://it.wikipedia.org/wiki?curid=1300862", "title": "Dodicesimo secolo", "text": ""}
{"id": "1300863", "revid": "149587", "url": "https://it.wikipedia.org/wiki?curid=1300863", "title": "Gazzena", "text": ""}
{"id": "1300864", "revid": "78273", "url": "https://it.wikipedia.org/wiki?curid=1300864", "title": "High King of Ireland", "text": ""}
{"id": "1300866", "revid": "78273", "url": "https://it.wikipedia.org/wiki?curid=1300866", "title": "Alto Re d'Irlanda", "text": ""}
{"id": "1300867", "revid": "1226", "url": "https://it.wikipedia.org/wiki?curid=1300867", "title": "Villa Godi Malinverni", "text": ""}
{"id": "1300869", "revid": "10568213", "url": "https://it.wikipedia.org/wiki?curid=1300869", "title": "Carnutes", "text": ""}
{"id": "1300873", "revid": "287204", "url": "https://it.wikipedia.org/wiki?curid=1300873", "title": "Campionato Brasiliense", "text": "Il Campeonato Brasiliense o Campeonato Metropolitano \u00e8 il campionato di calcio del Distrito Federal, in Brasile. \u00c8 organizzato dal 1959 dalla \"Federa\u00e7\u00e3o Brasiliense de Futebol (FBF)\".\nTitoli per squadra.\nLe squadre contrassegnate da un asterisco (*) non sono pi\u00f9 attive."}
{"id": "1300876", "revid": "92723", "url": "https://it.wikipedia.org/wiki?curid=1300876", "title": "Storia della pittura", "text": "La storia della pittura \u00e8 una branca della storia dell'arte che si occupa di dipinti e, pi\u00f9 in generale, di opere d'arte bidimensionali realizzate con tecniche legate al disegno e alla stesura di colori.\nDalla preistoria fino al mondo contemporaneo, ha rappresentato una continua tradizione tra le pi\u00f9 diffuse e significative nell'ambito delle arti figurative, che abbraccia un po' tutte le culture e i continenti. Fino al XX secolo, in Europa e nei paesi da essa influenzati, la rappresentazione pittorica ha avuto principalmente soggetti \"figurati\", cio\u00e8 rappresentanti caratteristiche e attivit\u00e0 umane, tutt'al pi\u00f9 temi religiosi, simbolici e trascendenti, mentre nel XX secolo si sono sviluppati approcci pi\u00f9 astratti e concettuali, con la sperimentazione di nuove tecniche in ricerca di nuovi orizzonti.\nLo sviluppo della pittura orientale ha avuto un corso proprio, parallelo a quello occidentale, non senza per\u00f2 punti di contatto, soprattutto a partire dell'evo moderno. L'arte africana, islamica, indiana, cinese, e giapponese hanno avuto tutte influenze significative sull'arte occidentale e viceversa.\nVariazioni stilistiche.\nLa rappresentazione di un qualsiasi soggetto su una superficie bidimensionale pone diversi problemi all'artefice, che \u00e8 obbligato a fare alcune scelte di stile, privilegiando un effetto o un altro. Si pu\u00f2 cercare ad esempio di rendere artificiosamente un effetto tridimensionale o, all'opposto, di stilizzare una figura comprimendola nel formato a due dimensioni. Nel corso del tempo, a seconda dei luoghi, delle scuole e delle personalit\u00e0 artistiche, sono state privilegiate diverse componenti, che hanno portato a risultati di estrema variet\u00e0.\nTra gli elementi fondamentali dello stile di una rappresentazione c'\u00e8 la linea, intesa sia come contorno delle figure, sia come elemento determinante di motivi stilizzati. Nel primo caso lo storico dell'arte Roberto Longhi parl\u00f2 di linea scattante che esalta il movimento, la linea \"funzionale\", nel secondo di linea \"floreale\" (la linea degli arabeschi, del gotico, dell'arte giapponese e del Liberty).\nUn altro elemento chiave \u00e8 il colore, che pu\u00f2 essere applicato scegliendo una gamma di toni piuttosto che un'altra, e privilegiando effetti soffusi o, al contrario, accesi e contrastanti. Coloristi puri sono gli artisti che creano effetti paragonabili a quelli di un tappeto, dove tutto l'accento \u00e8 posto sull'accostamento di colori: tra questi alcune correnti dell'arte bizantina, gli impressionisti, i fauves, gli artisti aborigeni.\nAssieme al colore entrano in gioco gli effetti di luce, che possono dare l'illusione del volume, della profondit\u00e0, della distanza. L'illuminazione pu\u00f2 essere forte e brusca, come in Caravaggio, oppure delicata e soffusa, come in Leonardo da Vinci.\nUn quarto elemento pu\u00f2 essere considerata la composizione dell'immagine, intesa sia come scelta di accostamenti, sia come criterio di disporre le figure in modo da creare un effetto di profondit\u00e0.\nNaturalmente queste caratteristiche vengono combinate ad ottenere gli stili pi\u00f9 disparati: la sintesi tra volume e prospettiva degli artisti del primo Rinascimento, il colore e la forma dei veneti, l'attenzione lenticolare agli effetti luminosi dei fiamminghi.\nVariazioni tecniche.\nLa pittura ha avuto molti cambiamenti dal punto di vista della tecnica, a partire dalle pitture parietali rinvenute in Egitto, realizzate con pigmenti naturali, passando all'affresco, tecnica utilizzata per diversi secoli, in particolar modo nella pittura religiosa occidentale.\nNelle rappresentazioni orientali, invece, negli imperi delle grandi dinastie cinesi e dinastie giapponesi, si era soliti utilizzare tessuti e seta come supporti, colorati con inchiostro. Si passa poi alla tempera su legno, in epoca tardo-medioevale in Italia e in Spagna, dove si era soliti rappresentare soggetti religiosi.\nNel Quattrocento inizi\u00f2 la diffusione del colore ad olio, soprattutto da parte dei pittori fiamminghi, in particolare da Jan van Eyck, considerato l'iniziatore di questa tecnica. Nel corso di diversi secoli la tecnica dell'olio rimase, ma rappresentata su diversi supporti, come legno, carta, masonite e t\u00e9l\u00e9; permase fino al XXI secolo, durante il quale comparvero i primi prodotti industriali, come i colori acrilici, caratterizzati da tonalit\u00e0 pi\u00f9 accese.\nI colori si ottengono inizialmente macinando le terre, sono presenti le ocre gialle e rosse, nei secoli si aggiungono alla tavolozza nuovi pigmenti, questo dipende dalla reperibilit\u00e0 della materia prima. Il blu ad esempio era raro e quindi costosissimo in Italia: si otteneva pertanto dalla triturazione del lapislazzulo.\nGli impasti per ottenere i colori si arricchiscono e anche l'imprimitura del supporto contribuisce alla resistenza dell'opera e alla luminosit\u00e0. Le imprimiture delle tavole servono a rendere l'assorbimento dei colori pi\u00f9 omogeneo e a fissarsi meglio, Le vernici finali, ottenute da resine proteggono il lavoro e saturano i colori rendendoli pi\u00f9 \u201ccarichi\u201c.\nCambia il modo di inserire le figure nello spazio ad esempio con la nascita della prospettiva con punto di fuga all'infinito.\nVariazioni concettuali.\nCambia la funzione dell'arte, da celebrativa e simbolica pu\u00f2 essere un modo di descrivere la realt\u00e0 in modo naturalistico, fino a divenire un'interpretazione della realt\u00e0 libera dall'imitazione della realt\u00e0, come per l'arte astratta.\nMolte delle regole che si creano vengono stravolte con l'arte concettuale quando la pittura non \u00e8 pi\u00f9 imitazione della Natura, ma ne diventa l'interpretazione.\nI trattati di pittura.\nCi sono diversi trattati di pittura nella storia dalla Naturalis Historiae di Plinio arrivato a noi attraverso Vitruvio a quello di Leonardo da Vinci al Manuale di Gino Piva.\nCennino Cennini scrive nel Trecento un vero e proprio manuale in cui descrive i modi per preparare la carta e gli strumenti fino alle tecniche di rappresentazione dei soggetti. Alla base di una buona rappresentazione c'\u00e8 il disegno, la progettazione del dipinto comincia dalle bozze e dagli studi.\nPer poter dipingere bisogna prima saper disegnare.\nUn altro trattato importante \u00e8 quello di Leonardo da Vinci dove sono riportate moltissime annotazioni sullo studio della percezione della realt\u00e0 e la sua rappresentazione, ad esempio come un soggetto in lontananza appaia pi\u00f9 chiaro e soffuso rispetto ad uno in primo piano (si tratta della cosiddetta prospettiva aerea). Descrive la preparazione della tavola e la stesura del colore, i procedimenti per imitare la natura, dipingere paesaggi e soggetti. Molto importanti sono anche le annotazioni riguardanti il ritratto, come l'espressione risultante da uno stato d'animo influisce sui muscoli del viso. Descrive dettagliamente anche le differenze anatomiche dei soggetti a seconda della loro et\u00e0 e del loro sesso.\nUno dei trattati pi\u00f9 importanti sull'argomento, purtroppo misconosciuto per motivi da ascrivere al ventennio fascista, \u00e8 il libro (quasi un breviario) di Leone Augusto Rosa: \"La Tecnica Della Pittura Dai Tempi Preistorici ad oggi\". E possibile trovarlo nelle principali biblioteche nazionali. Si tratta di un vero e proprio trattato suddiviso in due parti, analitica la prima descrittiva la seconda con un'incredibile quantit\u00e0 di notizie e di ricette preziose, altrove introvabili. Un manuale scientifico, basilare per chi vuole apprendere da una condizione di esperienza sperimentale tutto lo scibile sulle tecniche antiche e moderne, svelate, senza misteri di ricette segrete. Una pietra miliare della scienza delle tecniche pittoriche che anticipa le pi\u00f9 accurate e sofisticate indagini odierne.\nIl contesto storico e sociale.\nSi possono cos\u00ec suddividere i periodi storici della storia dell'arte e le fondamentali correnti artistiche:\nPittura preistorica.\nErodoto raccontava come la pittura fosse nata come disegno che ricalcava un'ombra su una parete, fatta da una ragazza per fissare le fattezze del suo uomo in partenza per la guerra. In questa leggenda si possono gi\u00e0 cogliere alcune delle caratteristiche base della pittura: il suo basarsi su un segno, la finalit\u00e0 di fissare l'aspetto delle cose, e la sua relativa semplicit\u00e0, rispetto ad altre possibili forme artistiche.\nLe testimonianze pi\u00f9 antiche di pittura, legate all'arte rupestre preistorica, mostrano scene di caccia con esili figurette tracciate tramite sfregamento di una pietra o di un tizzone su una parete rocciosa, a cui poi si aggiunsero i colori impiegando varie terre colorate e/o pigmenti di origine per lo pi\u00f9 vegetale. La rappresentazione di persone e animali segue delle regole intuitive, basate sulla sovrapposizione e il collocamento a varie livelli dei soggetti, in modo da dare idea di un'azione sviluppata nel tempo e nello spazio, in maniera non molto diversa da quello che fanno i bambini disegnando.\nI ritrovamenti nelle grotte di Lascaux risalgono al 15000 a.C.; le figure umane erano stilizzate, filiformi, mentre gli animali erano voluminosi, anche perch\u00e9 queste immagini erano legate a scopi propiziatori per la caccia, con significato magico-religioso, auspicavano abbondanza. Nella grotta del Pech-Merle, nel dipartimento del Lot, in Francia, si vedono impronte di mani ottenute soffiando il colore e lasciando una silhoette neutra in una macchia di colore.\nPittura precolombiana.\nLa pittura precolombiana non si svilupp\u00f2 tanto quanto l'architettura e la scultura, ma ci sono molti resti archeologici di pittura murale, specialmente in Messico: a Teotihuac\u00e1n, le pareti degli edifici erano coperte da uno strato di stucco dipinto con scene narrative o motivi decorativi; nei templi maya di Bonampak e Chichen Itza, sono stati decorati con affreschi in stile realistico che raccontano eventi storici, in Cacaxtla, murales che rappresentano divinit\u00e0, sacerdoti e guerrieri sono stati recentemente scoperti. I murali sono stati trovati anche in Sud America, generalmente con disegni geometrici, come in Tierradentro (Colombia), o tema mitologico, come in Panamarca (Per\u00f9).\nDobbiamo anche menzionare la straordinaria capacit\u00e0 di molti popoli (Maya, Mixteco e Azteca) per la scrittura pittografica, specialmente nei codici illustrati, che era solito avere figure e simboli di un disegno attento e intensit\u00e0 cromatica, narrare fatti storici o mitologici, come il Codex Nuttall (British Museum). Altri campioni di pittura precolombiana si trovano nella decorazione ceramica, in particolare le navi Maya, la cultura peruviana Moche e Nazca.\nPittura orientale.\nLa pittura cinese \u00e8 una delle pi\u00f9 antiche tradizioni artistiche continuative in tutto il mondo. I primi dipinti non erano rappresentativi, ma ornamentali, e consistevano in simboli o disegni, piuttosto che immagini. Inizialmente, la ceramica era dipinta con spirali, linee, punti o animali. Fu solo durante il periodo dei regni combattenti (403-221 aC) che gli artisti iniziarono a rappresentare il mondo che li circondava.\nLa pittura giapponese comprende una grande variet\u00e0 di generi e stili, come una lunga storia di sintesi tra l'estetica dei nativi giapponese e l'adattamento alle correnti importate.\nLa storia della pittura coreana datata al circa 108 dC, quando appare per la prima volta come una forma indipendente. Tra quel tempo e le pitture e gli affreschi che compaiono sulle tombe della dinastia Goryeo non c'\u00e8 stato molto sviluppo, tanto che fino alla dinastia Joseon l'influenza primaria era ancora la pittura cinese, anche se raffigurante paesaggi coreani, temi buddisti e sulla osservazione celeste, in linea, questi ultimi, con il rapido sviluppo di astronomia coreana.\nPittura occidentale.\nPittura nell'antichit\u00e0.\nNell'arte egizia le pitture realizzate nelle tombe, in rapporto alla prosecuzione della vita del defunto nel mondo ultraterreno. Altre pitture sono realizzate per la celebrazione delle imprese dei faraoni.\nLa pittura si mescola al bassorilievo, spesso colorato e dipinto, e alla scrittura geroglifica. Le linee sono rigide e le figure statiche, sempre rappresentate di profilo ad eccezione degli occhi e delle spalle che sono frontali.\nTra i colori utilizzati dagli artisti egizi compare gi\u00e0 dall'Antico Regno il (blu egizio), uno dei pigmenti artificiali pi\u00f9 antichi prodotti dall'uomo. Il suo uso si estese ben oltre i confini geografici e temporali dell'Antico Egitto, diventando uno dei pigmenti pi\u00f9 affermati dell'antichit\u00e0.\nNell'arte cretese sono arrivate fino a noi decorazioni e scene di danze e di giochi rituali: nell'affresco risalente al 1500 a.C. raffigurante la Taurokatapsia (dove l'acrobata, per dimostrare la sua superiorit\u00e0 rispetto alle forze della natura doveva saltare sulla schiena di un toro), le linee sono morbide e curve, anche le figure sono disposte in modo leggermente obliquo, accentuando l'effetto del movimento.\nAnche nell'arte etrusca si osserva una maggiore dinamicit\u00e0, una moltitudine di linee curve rendono la figura pi\u00f9 naturale.\nPittura greca e romana.\nIl greci furono la prima popolazione a portare un pieno svolgimento all'arte pittorica, ponendosi il problema della luce, dello spazio, del colore, delle variazioni di tono e degli effetti della tecnica (smalti, impasto, velature...). Tali questioni vennero affrontate e risolte nel V secolo a.C. e vennero sviluppate documentatamente nel IV secolo.\nPlinio il Vecchio nella sua \"Naturalis historia\", narra della sfida tra i pittori Zeusi e Parrasio: la disputa riguardava chi dei due fosse il migliore nell'imitazione della natura. Il primo mostr\u00f2 il suo affresco raffigurante dell'uva e alcuni uccelli andarono a beccarla, poi tocc\u00f2 al secondo e i presenti gli chiesero di spostare la tenda per mostrare il suo lavoro: poi capirono che aveva vinto perch\u00e9 la tenda era appunto dipinta: mentre il primo aveva ingannato degli animali il secondo aveva ingannato l'occhio dei presenti, dimostrando la sua superiorit\u00e0 tecnica.\nPer la produzione durante l'ellenismo abbiamo scarsa documentazione, ma i pochi resti suggeriscono che i problemi pittorici vennero portati avanti, con uno svolgimento simile per molti versi a quello della scultura, verso una piena libert\u00e0 tecnica e spaziale. La libert\u00e0 di tocco e di pennellata di quel periodo ha fatto parlare, facendo un parallelismo con la civilt\u00e0 moderna, di \"impressionismo\".\nLa grandissima maggioranza delle pitture greche ci \u00e8 nota solo da frammenti, ricostruzioni a partire dalle fonti letterarie, riflessi in altre culture (come quelle etrusca) e qualche copia romana (anche a mosaico). Un singolare reperto \u00e8 la tomba del Tuffatore, a Paestum, unico nel suo genere e le straordinarie pitture presenti nell'Ipogeo dei Cristallini a Napoli.\nLa ricostruzione della pittura greca monumentale tramite la ceramografia (opere realizzate sui vasi) \u00e8 un'operazione difficile ma ampiamente praticata, che porta per\u00f2 a risultati discutibili. Federico Zeri, a titolo di esempio, paragonava il lavoro di questi studiosi a coloro che volessero capire la pittura monumentale di Raffaello e di Michelangelo cercandone gli echi nella produzione dei vasai di Deruta o Gubbio.\nPittura nel Medioevo.\nLa pittura medievale si sviluppa a partire dalle forme proprie dell'arte tardoantica: immagini sempre pi\u00f9 ieratiche e simboliche, riflesso di una sempre pi\u00f9 profonda concezione della spiritualit\u00e0, fanno la loro comparsa gi\u00e0 dal IV secolo nelle catacombe di Roma, ma anche nei mosaici di Santa Costanza o di Santa Maria Maggiore.\nLe immagini sono tratte dal repertorio cristiano, la cui spiritualit\u00e0 condiziona in maniera fondamentale i soggetti. Ad esempio il concilio di Efeso del 431 che defin\u00ec Maria come la Theot\u00f3kos, la Madre di Dio, d\u00e0 lo spunto alle prime immagini ufficiali della Vergine. Occorre tener presente che se la data del 476 della caduta dell'Impero romano d'Occidente \u00e8 stabilita come l'inizio del Medioevo, questo non si pu\u00f2 applicare alla lettera per quanto riguarda la pittura: infatti esiste continuit\u00e0 fra l'arte prima e dopo tale data.\n\u00c8 con Bisanzio che va definendosi sempre di pi\u00f9 la pittura medievale: l'arte bizantina (330-1453) da un lato \u00e8 solo un aspetto dell'arte medievale, ma dall'altro ne \u00e8 l'asse portante. Le sue forme, canonizzate in seguito allo scisma iconoclasta dal secondo concilio di Nicea del 787 furono quelle universalmente diffuse in tutto il mondo cristiano, seppure con accezioni regionali diverse di volta in volta, in oriente come in occidente. La differenza di ricezione degli atti del concilio di Nicea per\u00f2, diede origine a ci\u00f2 che separ\u00f2 poi in modo cos\u00ec netto la pittura delle due parti dell'Europa: gi\u00e0 con i Libri Carolini di Carlo Magno (VIII secolo) la pittura si delineava in occidente come mera illustrazione dell'evento biblico. Le immagini delle chiese diventano \"biblia pauperum\", la bibbia dei poveri, nelle quali gli illetterati possono comprendere ci\u00f2 che l'analfabetismo rende loro impossibile leggere nelle Scritture. La pittura delle chiese o delle iconostasi diventa quindi una decorazione degna di rispetto, ma non propriamente \"arte sacra\" come invece rimane l'icona in oriente. Qui le sante immagini vengono venerate come \"Presenza in assenza\" della persona rappresentata: per questo gli orientali ancora oggi venerano grandemente le immagini baciandole e inchinandovisi davanti.\nPur con una diversit\u00e0 basilare di interpretazione dell'immagine dipinta, l'oriente e l'occidente restano uniti nelle forme pittoriche fino alla fine del Duecento, influenzandosi a vicenda, vivendo rinascenze del classico o evoluzioni di tipo pi\u00f9 simbolico. Importante menzionare in questo contesto le celebri croci dipinte e le pale d'altare di Coppo di Marcovaldo, Giunta Pisano, Cimabue. In seguito, a partire dall'Italia accade che, a causa di mutate condizioni socio-economiche, ma soprattutto a causa di uno sviluppo teologico e filosofico che rimarca sempre di pi\u00f9 la differenza fra oriente e occidente, l'ennesima rinascenza classica della scuola romana e fiorentina (Pietro Cavallini, Jacopo Torriti, Giotto di Bondone) prende una piega definitiva e compie un passo decisivo verso forme pi\u00f9 naturalistiche. La cappella del Sancta Sanctorum della Scala Santa di Roma, ma soprattutto il ciclo di Assisi sono la dimostrazione piena di come nuove istanze culturali, teologiche e filosofiche modifichino la concezione della corporeit\u00e0 e del rapporto col sacro nell'immagine dipinta.\nCon il Gotico, inaugurato in Italia dalle scuole fiorentina e senese, avviene la fase terminale della pittura medievale verso forme sempre pi\u00f9 naturalistiche, sempre pi\u00f9 filosofiche e progressivamente sempre meno teologiche, fino al Rinascimento.\nPittura rinascimentale e manierista.\nIl Trecento \u00e8 artisticamente legato all'evoluzione di importanti fattori politico-sociali e dalla determinante presenza di alcuni artisti che nei primi decenni realizzano nelle loro opere un nuovo concetto di spazio e di contatto con la realt\u00e0. Tali aspetti si manifestano nella tendenza ad una \"pittura di Storie\" che trapassa successivamente in una specie di \"cronaca illustrata\". Con la met\u00e0 del secolo si accentuano sia in Toscana che nell'Italia settentrionale quelle componenti decorative che pongono attenzione verso il colore e l'eleganza formale. L'attivit\u00e0 di Giotto in Toscana, in Romagna, a Padova e in Lombardia risulta determinante per lo sviluppo della pittura di tali zone, dove parallelamente si deve rilevare l'incrocio con altre tendenze che interferiscono sul \"giottismo\" di base.\nPer gli artisti fiorentini di Giotto il fattore di maggiore interesse \u00e8 l'architettura, che non passa inosservata nemmeno a Siena, dove l'ambiente pi\u00f9 conservatore \u00e8 legato alla tradizione linearistica di lontana scendenza bizantina. Ambrogio Lorenzetti \u00e8 colui che tenta la \"sintesi tra le due culture\", e allo stesso modo influenza l'ambiente fiorentino sotto il profilo del colore e dell'eleganza lineare. A Firenze il \"verbo giottesco\" \u00e8 manifesto nell'opera di scolari stessi del maestro (Stefano, Maso, Giottino, Taddeo Gaddi), che evidenziano in modo particolare le strutture architettoniche.\nPi\u00f9 intento nello sviluppo degli aspetti coloristico-lineari, suggestionato dal clima senese, \u00e8 Bernardo Daddi. Un multiforme e elegante artista \u00e8 pure Andrea di Cione, detto l'Orcagna, che nella seconda met\u00e0 del Trecento rappresenta i nuovi gusti della ricca e affermata borghesia fiorentina, riconducibile all'intonazione novellistica del Sacchetti.\nIl Quattrocento si apr\u00ec in tutta Europa all'insegna del gusto raffinato e cortese del tardo gotico. Le prime novit\u00e0 verso una rappresentazione meno idealizzata e pi\u00f9 permeata della realt\u00e0 si registrarono nel Ducato di Borgogna e nella scuola di miniatura parigina, da cui presero spunto i nuovi indagatori del reale della scuola fiamminga: Jan van Eyck, Rogier van der Weyden, Robert Campin.\nLa prima rivoluzione rinascimentale in pittura si deve a Masaccio a Firenze. Amico di Filippo Brunelleschi e di Donatello, gi\u00e0 nell'opera giovanile del \"Trittico di San Giovenale\" (1423) mostr\u00f2 di conoscere la prospettiva lineare centrica, messa a punto da Brunelleschi pochi anni prima, verso il 1416-1417. Veri punti di rottura con la tradizione precedente furono gli affreschi della Cappella Brancacci (1424-1427 circa) e della \"Trinit\u00e0\" (1426-1428 circa), dove alla salda costruzione prospettica si univa una rinnovata ricerca di realismo e un rifiuto degli elementi decorativi (l'\"ornato\"). Masaccio mor\u00ec molto giovane, ma la sua lezione non and\u00f2 perduta, venendo ripresa dai primi allievi, tra i quali Filippo Lippi, e in seguito da nuovi maestri (Paolo Uccello, Beato Angelico, Andrea del Castagno), che stemperarono le novit\u00e0 con elementi della tradizione precedente e con le prime influenze dell'arte fiamminga, giungendo a risultati che riscossero un ampio consenso di pubblico.\nNel frattempo si svilupp\u00f2 a Firenze una nuova corrente detta della \"pittura di luce\", che ebbe come principale esponente Domenico Veneziano. Dell'artista si conservano oggi relativamente poche opere, ma il suo esempio ebbe un ruolo fondamentale nella formazione di Piero della Francesca, il primo artista a unire una salda costruzione prospettica con una luce chiarissima che intride i colori e schiarisce le ombre, a cui aggiunse una semplificazione geometrica delle figure. I suoi capolavori, caratterizzati da un misuratissimo equilibrio sospeso tra la matematica e sentimento, vennero prodotti durante i suoi viaggi, diffondendo le novit\u00e0 fiorentine oltre i confini, soprattutto nel nuovo centro di irradiazione culturale Urbino. L'altro grande esportatore del Rinascimento fiorentino fu Donatello che, pur essendo uno scultore, nel suo fondamentale soggiorno a Padova (1443-1453) influenz\u00f2 cos\u00ec profondamente la scuola pittorica locale da generare una nuova rivoluzione. Nella bottega padovana di Francesco Squarcione, amante del revival classico, si formarono i pi\u00f9 futuri maestri di tutta l'Italia settentrionale: Andrea Mantegna per Mantova, Cosm\u00e8 Tura per Ferrara, Vincenzo Foppa per la Lombardia, Carlo Crivelli per le Marche, Michael Pacher per l'arco alpino. Ciascuno di questi artisti fu all'origine di scuole pittoriche che elaborarono declinazioni originali del Rinascimento, dando al Quattrocento italiano quella straordinaria ricchezza di sfaccettature che ne \u00e8 propria.\nContemporaneamente a Venezia Giovanni Bellini, sull'esempio di Antonello da Messina (a sua volta influenzato da Piero), rinnov\u00f2 la scuola locale, ancora legata all'esempio bizantino e gotico, sviluppando una maggiore sensibilit\u00e0 al colore e al paesaggio, con accenti intensi sull'umanit\u00e0 dei personaggi e sul connettivo atmosferico che lega tutti gli elementi della rappresentazione. Ci\u00f2 fu alla base dei successivi sviluppi della pittura \"tonale\" di Giorgione, Cima da Conegliano e Tiziano.\nA Firenze invece la nuova generazione di artisti segu\u00ec l'esempio della produzione matura di Filippo Lippi, ponendo l'accento soprattutto sull'armonia del disegno e sui giochi lineari nei contorni. A questa corrente si riferirono Antonio del Pollaiolo, maestro nella rappresentazione drammatica del movimento, Sandro Botticelli, interprete dell'ideale dell'armonia laurenziana, e Filippino Lippi, in cui la linea genera gi\u00e0 quelle bizzarrie che preludono alle inquietudini del Manierismo.\nGli ultimi decenni del secolo vedono la formazione di nuovi linguaggi che, grazie all'attivit\u00e0 di autentici geni, aprono la strada alle novit\u00e0 del secolo successivo: il dolcissimo sfumato di Leonardo da Vinci, il colorismo e la monumentalit\u00e0 isolata delle figure di Pietro Perugino (che fu maestro di Raffaello), il titanismo del giovane Michelangelo.\nCol nuovo secolo la scena fiorentina passa in mano a nuovi maestri \"eccentrici\", che partendo dall'esempio dei geni della stagione precedente, arrivano a una nuova sintesi formale. Andrea del Sarto prima, Pontormo e Rosso Fiorentino poi generano uno stile cerebrale e tormentato, da cui si svilupp\u00f2, una generazione dopo, il Manierismo vero e proprio, quello di Vasari, Francesco Salviati e Jacopino del Conte, che si diffuse in tutta Europa. La presa di coscienza del valore creativo dell'artista port\u00f2 alla nascita delle prime accademie e della storiografia artistica.\nPittura barocca, rococ\u00f2 e neoclassica.\nGi\u00e0 a partire dalla fine del Cinquecento prende le mosse da Bologna, con i Carracci, una riflessione pittorica che rielabora il dato reale in chiave classicista. Parallelamente Michelangelo Merisi, detto Caravaggio, recupera una visione della realt\u00e0 molto personale, estremamente legata al dato ottico incapace per\u00f2 di comprendere la realt\u00e0 spirituale, fatto questo che si dimostra essere il filo conduttore della sua parabola umana ed artistica. Dell'epoca barocca possiamo ricordare anche lo spagnolo Diego Vel\u00e1zquez.\nIl Rococ\u00f2 diviene un'appendice in tono pi\u00f9 misurato e vivibile del Barocco, i veneziani Giambattista Pittoni e Giambattista Tiepolo ne divengono i maggior rappresentanti, e un riferimento per tutta l'arte mondiale dell'epoca.\nNel Settecento l'attenzione per il paesaggio si accentua, e si assiste a uno snellimento notevole delle rappresentazioni. Si assiste ad una ripresa di istanze classicistiche (Neoclassicismo): si riprendono storie tratte dalla mitologia a cui la pittura dell'epoca \u00e8 strettamente legata.\nA Venezia nasce una scuola di vedutisti italiani: il Canaletto, Bellotto e Guardi; a Roma Giovanni Paolo Pannini. La pittura di veduta \u00e8 caratterizzata da un forte grado di aderenza al vero, una grande vastit\u00e0 degli orizzonti e un ampio uso della prospettiva.\nPittura nel XIX secolo.\nNell'Ottocento si abbandona l'arte classica: l'artista si svincola dalle regole tradizionali. I temi della campagna e del lavoro sono quelli che pi\u00f9 interessano i pittori. All'inizio del secolo si sviluppa la corrente del Romanticismo, un moviemento di origini tedesche, che si estende anche in Inghilterra, a seguito del declino dell'Illuminismo. Pittori come G\u00e9ricault, Delacroix e Friedrich emergono come importanti artisti, mentre in Inghilterra William Turner d\u00e0 un'impronta personale al sentire visivo romantico.\nIntorno al 1840, in Francia nasce il realismo che vede in Gustave Courbet il suo principale esponente. Si ricordano inoltre le importanti le figure di Honor\u00e9 Daumier, Jean-Fran\u00e7ois Millet e Gustave Caillebotte.\nLe esperienze del realismo e del romanticismo furono indispensabili per una nuova corrente artistica che ruppe definitivamente gli schemi del passato: l'Impressionismo. Nato a Parigi nella seconda met\u00e0 del secolo, il movimento fu caratterizzato da un interesse rivolto al colore piuttosto che al disegno, dalla riscoperta della pittura di paesaggio (gi\u00e0 ripresa precedentemente da molti pittori, tra cui Camille Corot) e della soggettivit\u00e0 dell'artista che prediligeva la rappresentazione delle sue emozioni a discapito dell'importanza del soggetto. I dipinti di questi artisti ribelli alla convenzioni, tra cui Monet, Degas, Manet, C\u00e9zanne, Renoir, Morisot, erano realizzati, spesso \"en plein air\", con rapidi colpi di spatola, creando un alternarsi di superfici uniformi e irregolari. Oltre al colore, la luce fu particolarmente studiata. A questi impressionisti francesi arriva, pi\u00f9 tarda e ragionata la risposta italiana, dopo i lavori di ricerca insieme a Monet a Parigi negli anni del 1870, da parte di Filippini, con una maggiore introspezione di una sensibilit\u00e0 tormentata e di attenzione ai temi sociali, e con pennellate che restano di matrice scapigliata, che influenzeranno tutta l'arte del paesaggio italiano..\nLa rivoluzione portata dai pittori impressionisti, apr\u00ec cos\u00ec le porte a nuove correnti, come il post-impressionismo, con i dipinti di Paul Gauguin, l'espressionismo, con Edvard Munch e Vincent van Gogh e il Puntinismo, che in Italia sar\u00e0 chiamato Divisionismo, con Pellizza da Volpedo, Paul Signac e Georges Seurat.\nLa pittura di genere una rappresentazione pittorica dell'epoca, con scene che rappresentano aspetti della vita di tutti i giorni, fu a lungo considerata un genere \"minore\", decisamente inferiore per valore alla pittura storico-religiosa. Inizi\u00f2 ad essere apprezzata da una ristretta cerchia di collezionisti prima dell'alta nobilt\u00e0 e poi della borghesia, fino a trovare la sua celebrazione nei tempi moderni anche in funzione della loro testimonianza intima della storia vissuta, ma \u00e8 nell'Ottocento che trova la sua massima espressione divenendo anche fortemente introspettiva, con il veneto Antonio Rotta, le sue opere \"Il Caso senza Speranza\" e \"La morte del pulcino\" sono divenuti alcuni dei dipinti di genere pi\u00f9 celebri della pittura italiana, a cui segu\u00ec anche Vincenzo Petrocelli.\nPittura del XX secolo.\nLa grande \"conquista\" del Novecento, \u00e8 proprio l'astrazione: l'artista non dipinge pi\u00f9 ci\u00f2 che vede (questo ruolo \u00e8 lasciato alla fotografia), ma ci\u00f2 che sente dentro, nella sua interiorit\u00e0.\nIn quest'ambito si analizzano con molta attenzione il fenomeno della percezione visiva ed il mutevole effetto che provocano i vari colori sull'osservatore. Distinguiamo nel Novecento due grandissimi filoni di arte figurativa: l'astrattismo, contrapposta a una pittura ancora figurativa, nonostante nella maggior parte dei casi non ricerchi la rappresentazione fotografica della realt\u00e0.\nIl Novecento \u00e8 stato un secolo che ha visto innumerevoli artisti, esponenti di diverse avanguardie, relative all'arte pittorica. Agli inizi del secolo, iniziano ad assumere una propria identit\u00e0 gli artisti che hanno ereditato la lezione dell'impressionismo. Di questi ricordiamo i Fauves, gruppo francese di artisti, il cui pi\u00f9 grande esponente fu Henri Matisse; i fauves possono essere considerati i primi veri avanguardisti del novecento. Tradizionalmente si tende erroneamente a inglobare questo gruppo in quello degli espressionisti, legati invece alla scuola tedesca, la quale poetica \u00e8 profondamente differente da quella fauvista.\nIl gruppo degli espressionisti, chiamato in Germania Die Br\u00fccke \u00e8 in certi sensi anche contrapposto al movimento francese: questi ultimi raffiguravano l'armonia, la gioia di vivere, tradotta in colori particolarmente accesi e pennellate molto dolci (quindi pi\u00f9 vicini agli impressionisti in questo senso), mentre i tedeschi rappresentavano la societ\u00e0 dell'epoca, spesso con denunce sociali, legate a problemi come la prostituzione: tutto ci\u00f2 tradotto in pennellate particolarmente dure, forme spigolose e colori contrastanti tra di loro. Un importante esponente dei Die Br\u00fccke fu Ernst Ludwig Kirchner, autore di capolavori come Marzella, Cinque donne per strada e Scena di strada berlinese.\nNel 1907 Pablo Picasso disegn\u00f2 il quadro che ha fatto da spartiacque dall'antichit\u00e0 alla modernit\u00e0: Les demoiselles d'Avignon. Oltre per il soggetto raffigurato di cinque prostitute, gi\u00e0 visto nell'opera di Kirchner, la rivoluzione di quest'opera risiede nella composizione, che rompe definitivamente con i canoni classici. Le figure sono spigolose, con volti che riprendono le maschere africane e sembrano incastrate nella piattezza dello sfondo. Questo quadro \u00e8 il primo quadro della corrente cubista, altra grande avanguardia del Novecento. A Picasso, che pi\u00f9 volte dipinse ed espose insieme a lui, risponder\u00e0 ormai naturalizzato italiano Ibrahim Kodra, con una innovativa interpretazione personale del cubismo, di tipo fantastico,con la peculiarit\u00e0 che le scomposizioni tipiche del cubismo analitico vengono proposte secondo un'impostazione propria pi\u00f9 del cubismo sintetico. Ebbero un ruolo fondamentale nella storia della pittura anche i futuristi, la cui poetica era relativa alla rottura totale con il passato e a studi della dimensione tempo. Grandi esponenti furono Umberto Boccioni e Giacomo Balla. Carlo Carr\u00e0 ebbe un importante ruolo nella scuola futurista, ma si dissoci\u00f2 in parte, seguendo poi la corrente metafisica, rappresentata da Giorgio de Chirico.\nPionieri del XX secolo.\nDi seguito i maggiori esponenti delle avanguardie del Novecento.\n\"Fauvisme\"\n\"Die Brucke\"\n\"Cubismo\"\n\"Futurismo\"\n\"Der Blaue Reiter\"\n\"Suprematismo\"\n\"Dadaismo\"\n\" De Stijl\"\n\"Ritorno all'ordine\"\n\"Surrealismo\"\n\"Espressionismo Astratto\"\n\"Pop Art\"\n\"Arte informale\"\n\"Transavanguardia\"\n\"Street Art\"\n\"Iperrealismo\"\nAstrattismo e Arte informale.\nIn seguito all'esperienza del fauvismo e del cubismo, l'astrattismo nasce dalla scelta degli artisti di negare la rappresentazione della realt\u00e0 per esaltare i propri sentimenti attraverso forme, linee e colori. Punto di riferimento fondamentale \u00e8 il testo di Wilhelm Worringer \"Astrazione ed empatia\", del 1908, dove l'arte viene interpretata in base all'intenzionalit\u00e0 dell'artista.\nIl termine \"astrattismo\", viene spesso usato per indicare quelle forme d'arte visuale non figurativa, dove l'immagine rappresentata, spesso, non ha alcun appiglio che consenta la sua riconducibilit\u00e0 alla sua immagine reale. Tuttavia in alcune accezioni con \"astrattismo\" si intende (in senso restrittivo) solamente la ricerca della forma pura per tramite di colori e forme geometriche, come nelle opere di Piet Mondrian, Josef Albers e Mario Radice, mentre le altre esperienze non figurative vengono definite con nomi propri, quali espressionismo astratto, informale e simili i cui grandi esponenti sono stati Jackson Pollock, Mark Rothko, Alberto Burri, Emilio Vedova e Yves Klein.\nFondamentale trattato nella storia della pittura e primo dell'astrattismo, \u00e8 stato Punto, Linea e Superficie di Kandinksy, nel quale l'artista russo descrive minuziosamente i tre enti fondamentali della rappresentazione bidimensionale, appunto il punto, la linea e la superficie. Il punto viene inteso come l'ente in eterno stato di quiete, in quanto adimensionale; la linea \u00e8 conseguenza del punto, definita come \"il punto strappato dal suo stato di quiete\". Essa viene poi analizzata in base al suo andamento, ai suoi spigoli e alle sue angolature. La superficie viene invece intesa come \"il supporto sul quale si opera\", che \u00e8 in grado di aprire orizzonti relativi all'arte figurativa.\nPittura del XXI secolo.\nLa Biennale di Venezia e la Quadriennale di Roma sono i pi\u00f9 importanti palcoscenici per l'arte contemporanea italiana. A queste va aggiunta la Triennale di Milano che si propone istituzionalmente un campo d'azione pi\u00f9 vasto facendo interagire industria, mondo produttivo e arti applicate. Tra gli artisti di ultima generazione, hanno avuto riconoscimento internazionale Umberto Pettinicchio, Maurizio Cattelan, Salvatore Garau, Mimmo Paladino."}
{"id": "1300880", "revid": "1573940", "url": "https://it.wikipedia.org/wiki?curid=1300880", "title": "Sotalia fluviatilis", "text": "La sotalia (Sotalia fluviatilis ()) \u00e8 un delfino che vive sia nei fiumi del bacino amazzonico che nelle acque costiere del Sudamerica settentrionale ed orientale. Nonostante viva nelle stesse aree geografiche dei 'veri' delfini di fiume come l'inia, la sotalia non \u00e8 strettamente imparentato geneticamente con essi. Viene classificato, invece, nella famiglia dei delfini (Delphinidae). Fisicamente la specie, soprattutto la variet\u00e0 marina, ricorda il tursiope. Comunque, non \u00e8 strettamente imparentato nemmeno con esso, ed appartiene quindi ad un genere monospecifico, Sotalia.\nDescrizione.\nLa sotalia viene frequentemente descritta come simile nell'aspetto al tursiope. Comunque \u00e8 generalmente pi\u00f9 piccolo, soprattutto l'ecotipo fluviale (150\u00a0cm), pi\u00f9 piccolo della sua controparte marina (fino a 210\u00a0cm). Il delfino ha una colorazione dal grigio chiaro al grigio bluastro sul dorso e sui fianchi. La regione ventrale \u00e8 pi\u00f9 chiara, spesso rosacea nell'ecotipo fluviale e grigio pi\u00f9 chiaro in quello marino. La pinna dorsale \u00e8 generalmente lievemente uncinata, soprattutto nei gruppi fluviali. Il rostro \u00e8 ben definito e di lunghezza moderata.\nDistribuzione.\nLa sotalia marina vive nei pressi degli estuari, delle insenature e di altre zone di acqua bassa protetta intorno alla costa orientale e settentrionale del Sudamerica. \u00c8 stato registrato a sud fino al Brasile meridionale e a nord fino al Nicaragua. Siamo a conoscenza anche di un animale che ha raggiunto l'Honduras. La sotalia fluviale vive lungo tutto il corso del Rio delle Amazzoni e di molti dei suoi affluenti e in Venezuela, Per\u00f9, Colombia sud-orientale ed Ecuador orientale. Numerosi esemplari sono stati osservati a nord dell'Orinoco, ma non \u00e8 chiaro se questi siano individui fluviali o esemplari marini che si sono persi.\nComportamento.\nSia gli esemplari marini che quelli fluviali vivono in piccoli gruppi di circa 10-15 individui, occasionalmente fino a 30 negli ambienti marini, e nuotano in gruppi ben compatti, cosa che suggerisce una struttura sociale altamente sviluppata. Le sotalie sono abbastanza attive e possono effettuare salti sull'acqua (comportamento noto come breaching) e capriole, spingere la testa fuori dall'acqua e sbattere la coda sulla superficie. Non si avvicinano, comunque, alle imbarcazioni.\nLe sotalie sono state viste nutrirsi con altri delfini di fiume. Si nutrono di una grande variet\u00e0 di pesci. Studi sul loro sviluppo suggeriscono che la specie possa vivere fino ai 30 (forma marina) o ai 35 (forma fluviale) anni.\nConservazione.\nLa sotalia \u00e8 endemica della regione sopra descritta ed \u00e8 considerata comune, sebbene non siano disponibili stime precise della popolazione. Possibili predatori naturali sono l'orca e lo squalo leuca, anche se non \u00e8 mai stata osservata alcuna predazione. Un significativo problema causato dall'uomo \u00e8 costituito dall'uso di reti da pesca. Non esistono dati precisi sul numero di sotalie uccise accidentalmente ogni anno a causa degli intrappolamenti. Altri problemi importanti in alcune aree sono le imbarcazioni e il turismo. Piccole imbarcazioni da pesca collidono a volte con i delfini che non sono abbastanza veloci da nuotare fuori dal pericolo in tempo per evitare queste collisioni. Sono stati riportati anche casi di caccia deliberata nel bacino amazzonico, per nutrirsi della carne o per usarla in mare come esca per gli squali. L'inquinamento, in particolare l'avvelenamento da mercurio delle acque dovuto all'uso delle miniere d'oro, \u00e8 un rischio particolare per questa specie, che vive solamente nei pressi della costa.\nLe sotalie in cattivit\u00e0 non riescono a mantenere la salute fisica e attitudinale. In cattivit\u00e0 rimangono solamente pochi esemplari in acquari europei.\nIl 10 dicembre 2020, a causa di tutte le problematiche precedenti e dello studio sul numero di esemplari, l'Unione Internazionale per la Conservazione della Natura (IUCN) ha deciso di inserire la sotalia tra le specie in pericolo. "}
{"id": "1300881", "revid": "92719", "url": "https://it.wikipedia.org/wiki?curid=1300881", "title": "Sotalia", "text": ""}
{"id": "1300882", "revid": "92719", "url": "https://it.wikipedia.org/wiki?curid=1300882", "title": "Tucuxi", "text": ""}
{"id": "1300883", "revid": "1226", "url": "https://it.wikipedia.org/wiki?curid=1300883", "title": "Villa Poiana", "text": ""}
{"id": "1300885", "revid": "363629", "url": "https://it.wikipedia.org/wiki?curid=1300885", "title": "Fandango (film 1985)", "text": "Fandango \u00e8 un film del 1985 scritto e diretto da Kevin Reynolds.\nTrama.\nUniversit\u00e0 di Austin, Texas, 1971. Con la consegna dei diplomi, Kenneth e Gardner ricevono la lettera di arruolamento per il Vietnam. Il primo annuncia la rottura del fidanzamento con Debbie, ex ragazza del suo compagno Gardner, scapestrato ma intraprendente, e lo invita con Dorman, Phil e Lester (che dormir\u00e0 praticamente per tutto il film) a partire con una Cadillac alla volta del confine col Messico, dove erano stati qualche anno prima, per disseppellire un certo Dom.\nRimasti senza benzina in piena prateria, hanno la malaugurata idea di farsi trascinare con un cavo da un treno in transito, il quale naturalmente strappa via una parte della carrozzeria lasciandoli sul posto. Giunti a spinta ad una stazione di servizio e potendo ritirare l'auto solo l'indomani, i protagonisti trascorrono il sabato sera con ragazze del luogo, divertendosi a giocare in un cimitero, dove si lanciano dei petardi. La vista degli effetti pirotecnici e della lapide di un caduto prospetta loro lo scenario di guerra che li attende.\nDopo aver pernottato sotto i resti del set del film \"Il gigante\" i nostri sono di nuovo in viaggio, quando un inquadrato Phil ha un diverbio con Kenneth e Gardner: li accusa di codardia, convinto che intendono disertare scappando in Messico. Gardner gli fa capire che la persona da compatire \u00e8 proprio lui. Ferito nell'orgoglio, Phil tenta di smentire, quando casualmente si trovano davanti ad una scalcinata scuola di paracadutismo. Gli amici invitano Phil a tentare un lancio. Spacciandosi per un giornalista, Gardner convince Truman, un istruttore hippie, a concedergli una lezione gratuita. Dopo una breve ed incomprensibile lezione teorica, Phil viene equipaggiato e fatto salire su uno sgangherato velivolo, ma sia il pilota che l'allievo ignorano che al posto del paracadute vi sono solo dei panni da lavare. Gli altri amici tentano di comunicare con il velivolo, evidentemente privo di radio, provando a scrivere sulla pista \"NO GO\" con i loro corpi e della biancheria, che letto da un'altra angolazione si legge \"GO ON\", \"procedi\". Phil si lancia, si rende conto della situazione e riesce a salvarsi in extremis aprendo il secondo paracadute.\nPhil \u00e8 riabilitato, ora \u00e8 un degno membro della confraternita. Nei pressi del Gran Canyon disseppelliscono Dom che si rivela essere una bottiglia di champagne Dom P\u00e9rignon con cui brindano alla giovinezza. \nGardner convince Kenneth e Debbie a sposarsi, incaricando Truman di prelevarla con il suo aereo a Dallas, mentre gli abitanti di un villaggio vengono invitati alla cerimonia in cambio del loro contributo alla festa, tra allestimento e banda musicale. Gardner chiede a quest'ultima di poter ballare un fandango con la sposa ed ex fidanzata, e ci\u00f2 non fa che sottolineare il loro passato oramai andato per sempre. Phil regala agli sposi la sua auto, gli amici si salutano, ma Gardner \u00e8 gi\u00e0 fuggito in Messico."}
{"id": "1300894", "revid": "580", "url": "https://it.wikipedia.org/wiki?curid=1300894", "title": "Mike Joyce", "text": "Meglio conosciuto come batterista della band The Smiths, gruppo in cui ha militato dal 1982 al 1987.\nCarriera.\nPrima di raggiungere il successo con gli Smiths, Joyce in precedenza aveva suonato con gli Hoax e con il gruppo punk Victim, entrambi di Manchester. Nell'autunno del 1982 viene reclutato nella band di Morrissey e Johnny Marr con cui debutta dal vivo, al Ritz di Manchester, il 4 ottobre dello stesso anno. Rimarr\u00e0 negli Smiths fino alla loro separazione, avvenuta nel 1987, pubblicando con loro quattro album in studio, un live, varie raccolte e venti singoli, la maggior parte del materiale pubblicato dall'etichetta Rough Trade Records.\nPost Smiths.\nDopo la separazione della band, Joyce (assieme al bassista Andy Rourke) ha collaborato con Sin\u00e9ad O'Connor, e (nuovamente) con Morrissey, nel biennio 1988-89. Durante gli anni Novanta ha inoltre lavorato con i Buzzcocks, i Public Image Limited, Julian Cope, P.P. Arnold e Pete Wylie.\nNel 1999 Joyce ha fondato il gruppo Aziz con Aziz Ibrahim, Paul Weller, Noel Redding e Steve White.\nNel 1996 diede inizio ad una controversia sui diritti d'autore nei confronti degli ex compagni di band, Johnny Marr e Morrissey, richiedendo di partecipare in egual misura all'incasso dei diritti per le registrazioni in studio e le esibizioni dal vivo degli Smiths. Joyce si vide riconosciuto il diritto ad aumentare la sua quota al venticinque per cento e a ricevere 1 milione di sterline come risarcimento sui mancati guadagni arretrati. Nel documentario \"The Importance of Being Morrissey\", Morrissey ha definito la causa \"un terribile errore giudiziario\".\nNell'ottobre del 2007, assieme all'ex Oasis Bonehead e a Craig Gannon, chitarrista degli Smiths per un breve periodo, Joyce \u00e8 stato impegnato in tour con Vinny Peculiar. Nel febbraio 2009 ha inaugurato un suo programma radiofonico (\"Alternative Therapy\") per Manchester Radio Online e, "}
{"id": "1300895", "revid": "399", "url": "https://it.wikipedia.org/wiki?curid=1300895", "title": "John Kanzius", "text": "Impegnato nella costruzione di un apparecchio per la radioterapia (anti cancro), involontariamente e casualmente scopre la possibilit\u00e0 di \"incendiare\" l'acqua salata con la radiofrequenza, innescando una reazione simile alla combustione.\n\u00c8 bene sottolineare che il fenomeno era gi\u00e0 ampiamente documentato, e che la reazione non pu\u00f2 essere utilizzata per produrre energia.\nFraintendimenti.\nAl momento tutte le analisi hanno dimostrato che il processo ha un rendimento nettamente inferiore a 1, cio\u00e8 l'operazione consuma pi\u00f9 energia di quanta non ne produca.\nCi\u00f2 \u00e8 dovuto al principio di conservazione dell'energia, che rende fisicamente impossibile al procedimento produrre pi\u00f9 energia di quanta non ne serva per innescarlo (a meno che non siano coinvolte reazioni nucleari, ma non sembra essere questo il caso).\nAd ogni modo la scoperta ha avuto molta risonanza su internet, a causa dell'errata trasposizione della notizia.\nDa alcuni servizi (principalmente blog) si deduceva in prima analisi che il fenomeno permettesse di sfruttare l'acqua come fonte di energia, ma come detto non \u00e8 cos\u00ec.\nCuriosit\u00e0.\nSebbene le sue scoperte siano state prontamente smentite, alcuni blogger teorici del complotto discutendo sui blog e forum on-line hanno ipotizzato che la sua morte potrebbe essere non del tutto riconducibile a \"cause naturali\" (in questo caso il cancro), stendendo un parallelo con ci\u00f2 che successe a Stanley Meyer, (inventore e creatore secondo alcuni di un'autovettura che utilizzava l'idrogeno come carburante nel 1992), che fu ritrovato morto nel 1998 dopo aver ripetutamente rifiutato di vendere il suo brevetto ad alcune compagnie petrolifere. "}
{"id": "1300896", "revid": "767487", "url": "https://it.wikipedia.org/wiki?curid=1300896", "title": "Time to Be Free", "text": "Time to Be Free \u00e8 il primo album della band solista di Andre Matos uscito nel 2007."}
{"id": "1300898", "revid": "767487", "url": "https://it.wikipedia.org/wiki?curid=1300898", "title": "Le foto di Gioia", "text": "Le foto di Gioia \u00e8 un film del 1987 di Lamberto Bava.\nTrama.\nGioia \u00e8 un'ex fotomodella ora proprietaria della rivista per uomini \"Pussycat\" che ha ricevuto in eredit\u00e0 dal marito morto in un incidente. Diverse sue modelle procaci ed avvenenti, vengono brutalmente assassinate da una mente allucinata, omicidi coronati da foto che ritraggono la vittima e sullo sfondo un'immagine erotica di Gioia, immagini che vengono fatte recapitare a quest'ultima. Ella ha degli incubi frequenti dove \u00e8 vittima a sua volta della violenza sessuale dal misterioso maniaco, sospettando delle persone a lei vicine, non ultimo un ragazzo sulla sedia a rotelle che abita dirimpetto alla villa di Gioia.\nDistribuzione.\nLa pellicola venne distribuita nel circuito cinematografico italiano il 3 aprile del 1987.\nFu in seguito distribuita anche nei mercati esteri con il titolo \"Delirium\".\nColonna sonora.\nLa protagonista Serena Grandi canta anche la canzone-tema della pellicola, scritta da Simon Boswell, autore dell'intera colonna sonora del film."}
{"id": "1300901", "revid": "767487", "url": "https://it.wikipedia.org/wiki?curid=1300901", "title": "Peter Tevis", "text": "Biografia.\nCaliforniano residente a Roma, ha lavorato prevalentemente in Italia, come cantante di colonne sonore in film western.\nHa inciso principalmente per la RCA Italiana; da ricordare un album del 1965 dove esegue alcune canzoni tratte da film west storici come \"Mezzogiorno di fuoco\", \"Un dollaro d'onore\" o \"Alla conquista del west\", affiancate ad una sua versione di \"Blowin' in the wind\" di Bob Dylan e di \"Where have all the flowers gone\" di Pete Seeger.\nI suoi dischi sono stati stampati, oltre che in Italia, anche all'estero, ad esempio in Germania.\nDagli anni settanta si dedicher\u00e0 prevalentemente all'attivit\u00e0 di produttore discografico.\nNegli ultimi anni della sua vita \u00e8 stato colpito dalla malattia di Parkinson."}
{"id": "1300906", "revid": "729019", "url": "https://it.wikipedia.org/wiki?curid=1300906", "title": "Stazione di Berlino-Lichtenberg", "text": "La stazione di Berlino-Lichtenberg (in tedesco \"Berlin-Lichtenberg\") \u00e8 una stazione ferroviaria di Berlino, sita fra il quartiere omonimo e quello di Rummelsburg.\nStoria.\nLa stazione di Lichtenberg (allora citt\u00e0 indipendente da Berlino) fu aperta nel 1881 come punto di fermata sulla ferrovia Berlino - K\u00f6nigsberg (\"Ostbahn\"). Successivamente, il ruolo di Lichtenberg si ridusse a fermata della \"S-Bahn\" e della linea locale per Wriezen.\nDopo la seconda guerra mondiale, con la divisione della citt\u00e0, l'amministrazione ferroviaria Deutsche Reichsbahn (gestita dalle autorit\u00e0 orientali) decise di chiudere le vecchie stazioni di testa, che si trovavano nei settori occidentali (Anhalter, G\u00f6rlitzer e Lehrter Bahnhof) o presso di essi (Nord- e Potsdamer Bahnhof). Il traffico ferroviario fu deviato, via \"Au\u00dfenring\", su Lichtenberg che divenne cos\u00ec la stazione principale di Berlino Est, capolinea dei treni rapidi nazionali ed internazionali.\nDal 1980 al 1982 venne eretto un nuovo fabbricato viaggiatori pi\u00f9 adeguato all'importanza della stazione, su progetto dell'architetto Horst Schubert.\nLichtenberg ha perso importanza dopo la riunificazione tedesca, in particolare dopo la completa riapertura della \"Stadtbahn\" (1998), e soprattutto con l'apertura del nuovo \"Tiergartentunnel\" nord-sud e del \"Hauptbahnhof\" (2006).\nFra i treni a lunga percorrenza del recente passato vi era una relazione per Copenaghen (che dopo Rostock imbarcava il convoglio tra Warnem\u00fcnde e Gedser), attualmente interrotta in toto fra le due capitali; nonch\u00e9 il \"\"Sibirjak\", un espresso con svariate deviazioni in Russia (tra cui Novosibirsk), che compie il maggior percorso chilometrico fra tutti i treni dell'Europa occidentale. Altro treno espresso ad attestarsi sulla \"Stadtbahn\" \u00e8 stato il \"Gedania\"\", verso Danzica e Gdynia (in Polonia), con \"carrozze dirette\" a Kaliningrad (Russia).\nTra il gennaio e febbraio 2007 la stazione e il ponte di Lichtenberg vennero usati per la scena dell'inseguimento iniziale nel film The Bourne Ultimatum.\nStrutture e impianti.\nLa stazione conta 10 binari, di cui 8 serviti da marciapiede, nonch\u00e9 un'altra decina per il servizio merci e manovre. Contando i 2 binari della U-Bahn, si arriva ad un totale di 10 al servizio passeggeri.\nI binari sono coperti da semplici pensiline e curiosamente numerati dal 15 in poi, ed i primi 2 dal lato del fabbricato viaggiatori sono quelli al servizio della S-Bahn.\nMovimento.\nLa stazione \u00e8 servita dalle linee S\u00a05, S\u00a07 e S\u00a075 della S-Bahn, dalle linee regionali RB\u00a012, RB\u00a024, RB\u00a025 e RB\u00a026, e dalle linee regionali espresse RE\u00a03 e RE\u00a066.\nInterscambi.\nLa stazione di Lichtenberg \u00e8 servita dalla linea U\u00a05 della metropolitana e da alcune linee di autobus e di tram."}
{"id": "1300910", "revid": "838137", "url": "https://it.wikipedia.org/wiki?curid=1300910", "title": "Autoland", "text": "Per autoland (in italiano atterraggio automatico) si intende il sistema in grado di far atterrare un moderno aereo di linea in maniera totalmente automatica. Ai piloti spetta semplicemente impostare in maniera corretta la strumentazione di bordo.\nStoria.\nIl sistema di autoland venne ideato in Gran Bretagna negli anni quaranta per risolvere i frequenti casi di atterraggi in condizioni di bassa visibilit\u00e0. In quegli anni, infatti, molti aerei della British European Airways ebbero incidenti durante le manovre di approccio e di atterraggio, facendo focalizzare l'attenzione sul problema e portando all'ideazione del sistema.\nCaratteristiche.\nIl sistema di autoland era stato originariamente pensato per rendere possibili gli atterraggi in condizioni di scarsa visibilit\u00e0. Generalmente, l'autoland si effettua quando la visibilit\u00e0 \u00e8 inferiore a 600 metri, ma esistono limitazioni che variano da aereo ad aereo. Il sistema include l'avvio automatico del freno appena i carrelli toccano la pista, e alcuni modelli avviano anche i deflettori e i reverse. Il sistema di autoland comporta l'utilizzo di un radioaltimetro che determina la quota a cui sta volando l'aereo. Il segnale radio dell'ILS \u00e8 utilizzato dai piloti per localizzare l'esatto centro della pista dopo aver disattivato l'autopilot (questa disattivazione si compie, in caso di scarsa visibilit\u00e0, a una quota compresa fra i 100 e i 50 piedi). Una volta che il sistema di autoland sar\u00e0 armato e saranno captati i segnali dell'ILS, il sistema continuer\u00e0 automaticamente le procedure di atterraggio. Per disattivare il sistema di autoland, infatti, i piloti dovranno premere il tasto \"disengage\" dell'autopilot. Questo strumento \u00e8 estremamente preciso e permette all'aereo di toccare la pista nel punto esatto, anche senza visibilit\u00e0. La differenza fra l'autoland e l'instrument landing system (ILS) consiste nel fatto che quest'ultimo diventa inutilizzabile dopo che l'aereo in atterraggio ha oltrepassato, ancora volando, la soglia di inizio pista, poich\u00e9 il segnale dell'ILS viene captato solo fino all'inizio della runway (limitazione inaccettabile in caso di nebbia fitta).\nFunzionamento.\nIl sistema di autoland consiste di una radio ILS in grado di captare i segnali del glideslope e del localizer. Questo apparecchio funziona in relazione con il Flight Management Computer, che, alla quota adatta, inizier\u00e0 le procedure di atterraggio. Poich\u00e9 il cosiddetto CAT III C, ossia l'atterraggio con una visibilit\u00e0 compresa fra i 50 e gli zero metri, \u00e8 ovviamente la situazione peggiore nella quale potrebbe atterrare un aereo, e poich\u00e9 queste condizioni meteorologiche impedirebbero un'efficace risposta manuale dei piloti in caso di guasto alla strumentazione, il sistema di autoland \u00e8 dotato di tre ricevitori ILS, tre altimetri e tre sistemi di controllo del volo, in modo da attivare automaticamente un'altra parte in caso qualcosa si guasti.\nSe il sistema di autoland noter\u00e0 delle incongruenze nei dati, un indicatore segnaler\u00e0 ai piloti la scritta \"Approach only\", informando dell'impossibilit\u00e0 di atterrare. Nel caso in cui il sistema non riesca a captare il segnale radio dell'ILS, i piloti visualizzeranno l'avviso \"Autoland fault\". Se questo problema si presenta al di sopra della quota di decisione (l'altezza alla quale \u00e8 ancora possibile scegliere se atterrare o no), i piloti potranno atterrare manualmente (se la visibilit\u00e0 lo consente) o riprendere quota e ritentare l'atterraggio. Nel caso in cui il problema si presenti al di sotto della quota di decisione, l'aereo sar\u00e0 gi\u00e0 a pochi metri dal suolo e impegnato nel touchdown. Data l'importanza di questo strumento, l'affidabilit\u00e0 e la precisione del sistema di autoland \u00e8 tale che gli incidenti aerei causati da un guasto a questo strumento sono meno di uno su un milione."}
{"id": "1300911", "revid": "83531", "url": "https://it.wikipedia.org/wiki?curid=1300911", "title": "Teatro greco di Tindari", "text": "Il teatro di Tindari \u00e8 nel suo genere il secondo polo monumentale presente nella provincia di Messina.\nStoria.\nCostruito in forme greche alla fine del IV secolo a.C. e in seguito rimaneggiato in epoca romana, con una nuova decorazione e l'adattamento a sede per i giochi dell'anfiteatro.\nRimasto a lungo in abbandono e conosciuto solo per le illustrazioni del XIX secolo, era appoggiato alla naturale conformazione a conca della collina, nella quale furono scavate le gradinate dei sedili (0,40 m di altezza e 0,70 m di profondit\u00e0) della cavea, che doveva raggiungere una capienza di circa 3000 posti. In et\u00e0 romana vi si aggiunse un portico in opera laterizia e la ricostruzione della scena, di cui restano solo le fondazioni e un'arcata, restaurata nel 1939. L'orchestra venne trasformata in un'arena, circondando la cavea con un muro e sopprimendone i quattro gradini inferiori\nDal 1956 vi ha sede un festival artistico che annovera tra le manifestazioni danza, musica, e ovviamente teatro.\nDal 2001 vi ha sede, assieme a Taormina, il Festival del teatro dei due mari\nDall'agosto del 2014 vi ha luogo Indiegeno Fest, festival di musica in cui hanno suonato artisti del panorama italiano come gli Afterhours, Brunori Sas, Niccol\u00f2 Fabi, GnuQuartet, Marta sui Tubi, Carmen Consoli, Eugenio Finardi, Daniele Silvestri, Levante."}
{"id": "1300913", "revid": "121132188", "url": "https://it.wikipedia.org/wiki?curid=1300913", "title": "L'araba fenice", "text": "L'araba fenice \u00e8 stato un programma televisivo andato in onda dall'11 aprile al 4 luglio 1988 il luned\u00ec in seconda serata su Italia 1.\nStoria.\nAntonio Ricci, ideatore del precedente format di seconda serata di Italia 1 \"Lupo solitario\", realizz\u00f2 una puntata pilota del programma, intitolato \"Matrjoska\", che avrebbe dovuto sostituire il \"Lupo solitario\" nella programmazione di rete. La puntata zero scaten\u00f2 numerose polemiche e lamentele soprattutto da parte del proprietario della Fininvest Silvio Berlusconi, che portarono alla cancellazione il programma, la cui data di inizio prevista era il 22 febbraio 1988.\nI motivi della cancellazione del format furono parecchi, e spaziavano tra l'immagine di un nudo integrale della pornostar Moana Pozzi, la presenza del volgare pupazzo \"Scrondo\" e quella dei giovani del coro di Comunione e Liberazione, chiamati a esibirsi in studio senza sapere di essere oggetto di dileggio. L'unica puntata fu montata dall'ing. Carlo Puntelli presso gli studi Profit con lo stesso sistema post-produttivo con il quale era stato montato il \"Drive In.\" A questa puntata pilota vennero apportate diverse modifiche di edizione, che per\u00f2 poi vennero bocciate dalla linea editoriale di quel momento.\nDalle idee di questo programma nacque cos\u00ec \"L'araba fenice\", dal titolo simbolico.\nIl programma.\nIl programma fu trasmesso, dopo una preparazione a tempo di record, dall'11 aprile 1988 e riproponeva pi\u00f9 o meno lo stesso cast della trasmissione cancellata, che altro non era se non il vecchio cast di \"Lupo solitario\" e con poche modifiche rispetto al programma originale, sempre a base di imitazioni e parodie. Curiosamente, a partire dalla quinta puntata, vi partecip\u00f2 anche il tanto contestato coro di Comunione e Liberazione, ma la sua esibizione fu trasmessa al contrario, diventando cos\u00ec una canzone arabeggiante, in linea con il titolo della trasmissione.\nLa conduzione del programma fu affidata a Mazouz M'Barek, marocchino con nessuna esperienza televisiva all'attivo. Questa scelta, in netto contrasto con i contratti miliardari che le emittenti televisive iniziarono a proporre in quel periodo ai conduttori televisivi, fu motivata dall'autore della trasmissione Antonio Ricci come \"\"una scelta orripilante per chi aveva sulle balle gli immigrati, ma in realt\u00e0 per gli spettatori pi\u00f9 avveduti non fu difficile capire che si tratt\u00f2 di una parodia del \"vu cumpr\u00e0\" a significare che la TV \u00e8 tutta una vendita\"\".\nTra le numerose scene da ricordare vi sono le finte critiche artistiche e letterarie di Eva Robin's che alla fine del suo commento stracciava sempre i dipinti o i libri, gli eccessi del regista impegnato sudamericano \"Pedro Alvarez Montecucco\", interpretato da David Riondino, l'investigatore privato \"Palombo\", alias Riccardo Pangallo, le \"Storie di Croda\", prototipo dell'ortodossia comunista di un'immaginaria nazione dell'Europa orientale interpretata dai Gemelli Ruggeri parodiando il cinema muto russo, Syusy Blady e Patrizio Roversi che, seguendo il filone iniziato nell'antesignano \"Lupo solitario\", intervistavano i parenti dei vip alla ricerca di un nuovo scoop, i disegnatori satirici Stefano Disegni e Massimo Caviglia, che illustrano le vicende di \"Scrondo\" (acronimo di \"Sc\"orie \"R\"adioattive \"O\"ggetti \"N\"on \"D\"istruttivi \"O\"ltremodo), un alieno teledipendente privo di freni inibitori.\nFaceva parte del cast anche un'esordiente Sabina Guzzanti che interpretava personaggi come la cantante ecologista Matylde, la bambina indemoniata (una ragazza petulante che ripeteva sempre \"\u00abOcchei\u00bb\"), una parodia dell'antropologa Ida Magli e una suora vittima di apparizioni mistiche non appena incrocia con lo sguardo lo Scrondo o la pornostar Moana Pozzi, anch'ella riconfermata in seguito alla vicenda \"Matrjoska\".\nTra gli altri vi erano anche personaggi molto conosciuti come Silvio Orlando, Francesco Salvi, Gianni Ippoliti, Daniele Piombi, Vito e la gi\u00e0 citata Moana Pozzi, che si occupava, senza veli, della rubrica \"L'angolo della vergogna\", dove puntava il dito verso malefatte di importanti personaggi mettendo a confronto la sua attivit\u00e0, giudicata vergognosa, con i fatti compiuti da questi personaggi, tra i quali spiccava il ministro Calogero Mannino.\nAveva molto seguito, nel programma, la giornaliera gara tra le vallette di quattro importanti programmi del periodo, \"Indietro tutta!\" e \"Conto su di te\" di Rai 2, \"Drive In\" di Italia 1 e \"Colpo grosso\", oltre ad un finto funerale di Silvio Berlusconi, che sfociava in una rissa tra il cast del programma e \"quelli\" di Publitalia '80, che si occupava della pubblicit\u00e0 nelle reti Fininvest, interpretati dalla Gialappa's Band. Alla trasmissione hanno partecipato anche Corrado Guzzanti, Diego Abatantuono e il gruppo di musica demenziale Elio e le Storie Tese.\nCollocazione in palinsesto.\nIl programma \u00e8 andato in onda a partire dall'11 aprile 1988 nella seconda serata del luned\u00ec di Italia 1, fino al 4 luglio, per tredici puntate.\nA quattro anni di distanza dalla realizzazione, a partire dal 13 aprile 1992, per volere del direttore di Italia 1 Carlo Freccero vennero trasmesse sette puntate rimontate del programma, in onda ancora una volta il luned\u00ec in seconda serata; questa decisione non fu condivisa dall'ideatore della trasmissione Antonio Ricci.\nNell'autunno del 2004 il programma \u00e8 stato rimandato in replica sull'emittente satellitare Happy Channel alle ore 22, nella stessa fascia oraria occupata in precedenza dalle repliche del \"Lupo solitario\".\nSigle di apertura e chiusura.\nLa sigla di apertura consisteva in un filmato dello smantellamento del set dell'ultima edizione di \"Drive in\" per quello della trasmissione, al ritmo di uno strano motivo che poi si rivela come \"L'Internazionale\" eseguita al contrario. La sigla di chiusura, intitolata \"Sotto il cielo di Croda\", riprende il tema dei Gemelli Ruggeri sullo stato fantomatico di Croda, nell'Europa dell'est, in quegli anni nell'orbita sovietica."}
{"id": "1300924", "revid": "1251388", "url": "https://it.wikipedia.org/wiki?curid=1300924", "title": "Abckiria", "text": "L'Abckiria (conosciuto anche come \"ABC-kiria\" o \"ABC-kirja\" in finlandese moderno) \u00e8 il primo libro stampato e pubblicato in lingua finlandese. Il titolo vuol dire \"Il libro dell'ABC\".\nVenne scritto dal vescovo riformista Mikael Agricola e fu pubblicato per la prima volta nel 1543. Agricola scrisse questo libro mentre stava lavorando alla prima traduzione in finlandese del Nuovo Testamento, opera che termin\u00f2 nel 1548 col titolo \"Se Wsi Testamenti\".\nL\"'Abckiria\" era un manuale elementare il cui scopo era insegnare a leggere e a scrivere. Conteneva l'alfabeto, esercizi di ortografia, il Catechismo, i Dieci Comandamenti, il Padre Nostro, una illustrazione dei Sacramenti, una serie di preghiere per la giornata e i numeri. La prima edizione contava sedici pagine, mentre la seconda, probabilmente pubblicata nel 1551, era di ventiquattro pagine. Non sono rimasti esemplari completi di queste due edizioni, tuttavia \u00e8 stato possibile recuperarne i contenuti collazionando i materiali esistenti.\nOggigiorno la parte pi\u00f9 nota del libro \u00e8 il poema d'apertura, i cui primi versi sono:\nIl poema continua cos\u00ec:"}
{"id": "1300934", "revid": "15756", "url": "https://it.wikipedia.org/wiki?curid=1300934", "title": "Giuseppe Luraghi", "text": "Biografia.\nNato in una famiglia della piccola borghesia, ha 15 anni quando il padre Felice, procuratore in una ditta di import export con l'India, muore durante la pandemia di spagnola. Due anni dopo scompare anche la madre, Giuditta Talamona. Prosegue comunque gli studi fino alla laurea in Economia all'Universit\u00e0 Bocconi conseguita nel 1926, contemporaneamente dedicandosi anche all'attivit\u00e0 sportiva del pugilato e facendo il servizio militare a Torino. Lo stesso anno della laurea \u00e8 anche quello del matrimonio con Liliana Poli: dall'unione nasceranno cinque figli: Renzo, Liliana, Chiara, Marina e Dario.\nLa tesi di laurea, dedicata all'aviazione civile e commerciale, gli apre la strada all'attivit\u00e0 di giornalista, pubblicando testi anche su \"Il Popolo d'Italia\" fino a quando non viene scoperto che Luraghi non \u00e8 iscritto al Partito Nazionale Fascista. Con i suoi articoli interviene nelle polemiche del tempo a favore degli aerei contro i dirigibili prima, e successivamente contro gli idrovolanti. Negli stessi anni manifesta idee legate al socialismo riformista.\nAssunto dalla Pirelli nel 1930, lavor\u00f2 sia in patria che in Spagna fino allo scoppio della Guerra civile spagnola, ricoprendo successivamente incarichi di rilievo nella Linoleum, altra societ\u00e0 del gruppo Pirelli. Negli stessi anni Luraghi avvia l'attivit\u00e0 letteraria: nel 1940 esordisce come poeta con il libro \"Presentimento di poesia\", seguito nel 1941 da \"Gli angeli\", nel 1944 da \"Cipressi di Van Gogh\" e nel 1947 da \"Stagioni\". All'attivit\u00e0 di dirigente Luraghi aggiunse anche quella di direttore della casa editrice Edizioni della Meridiana, attiva dal 1947 al 1956. Nel 1948, durante il suo impiego alla Pirelli, curer\u00e0 insieme a Leonardo Sinisgalli la rivista aziendale, che da mero organo di pubblicit\u00e0 diventa terreno di dialogo tra personalit\u00e0 della scienza, dell'arte e della letteratura.\nProsegue l'attivit\u00e0 manageriale in Pirelli fino al 1950, quando passa alla Sip, Societ\u00e0 Idroelettrica Piemontese.\nNel 1951 diviene direttore generale della Finmeccanica del Gruppo IRI, dedicando una particolare attenzione all'Alfa Romeo. Ben presto chiama all'azienda del Portello il suo amico Francesco Quaroni, abile organizzatore conosciuto in Pirelli, e Rudolf Hruska, valente ingegnere marito della sua segretaria personale, ai quali affida l'attuazione del piano industriale per la fabbricazione della \"Giulietta\". Neppure tralascia il prestigio dell'Alfa Romeo, creando la rivista \"Civilt\u00e0 delle macchine\", sulle cui pagine la vita di fabbrica, con i suoi capannoni e i suoi macchinari, viene descritta e raccontata da poeti, letterati e pittori.\nNel 1956 Luraghi, dopo un contrasto con l'allora presidente dell'Iri, abbandona il gruppo di Stato ed entra come presidente e amministratore delegato in Lanerossi, per successivamente lasciarla nel 1959. Nel 1960 il ritorno all'IRI e la nomina alla presidenza dell'Alfa Romeo. Segue una lunga vicenda durata 14 anni, con alterne fortune. Si passa dal vedere l'Alfa Romeo espandersi in Italia e all'estero, producendo automobili di grandi prestazioni, passando anche per l'operazione di apertura di un grande e nuovo stabilimento a Pomigliano d'Arco e al successivo scontro con il presidente dell'IRI Giuseppe Petrilli, di nomina democristiana, che voleva realizzare un terzo stabilimento Alfa Romeo in Irpinia, collegio elettorale dell'allora ministro dell'Industria Ciriaco De Mita: queste vicende molto controverse causarono l'uscita del manager dall'azienda.\nContemporaneamente all'attivit\u00e0 manageriale Luraghi coltiva la passione per la narrativa e pubblica il romanzo \"Due milanesi alle piramidi\" (1966). Come saggista vengono pubblicati: \"Le macchine della libert\u00e0\" (1967), \"Milano, dal quattrino al milione\" (1968) e \"Capi si diventa\" (1974). Intraprende anche una collaborazione sistematica con il \"Corriere della Sera\", \"La Repubblica\" ed \"Epoca\". Con il 1974 inizia l'ultima parte della vita di Luraghi. Sul piano manageriale le esperienze pi\u00f9 importanti sono alla Necchi e alla Marzotto, oltre alla presidenza della Arnoldo Mondadori Editore, mantenuta dal 1977 al 1982.\nSul piano narrativo vengono pubblicate le poesie di \"Poesie\" (1978), le prose poetiche \"Castelli di carte\" (1978) e il dialettale \"Oh bej, oh bej\" (1987). Dopo il saggio \"Alfasud, Mezzogiorno di fuoco\" del 1975, che ripercorre l'ultima fase della sua vicenda nel mondo dell'automobile, l'ultima pubblicazione \u00e8 \"Incontri eccellenti\" del 1991, dove Luraghi descrive sinteticamente i suoi incontri con protagonisti della politica, dell'economia e della cultura. Riappare infine l'antica vocazione per la pittura che lo porta, nell'ultimo decennio, a dipingere numerosi acquerelli e tempere.\nGiuseppe Luraghi, dopo una breve malattia, muore a Milano il 10 dicembre 1991. L'archivio delle sue carte e dei suoi documenti professionali viene quindi riordinato e riorganizzato; a partire dal 2000, la parte economica viene affidata all'Istituto di Storia Economica dell'Universit\u00e0 Bocconi, mentre la parte culturale viene consegnata al Centro per gli studi sulla tradizione manoscritta di autori moderni e contemporanei dell'Universit\u00e0 di Pavia. L'attivit\u00e0 scientifica delle due istituzioni universitarie porta alla pubblicazione (nel 2005) del volume \"Un manager tra le lettere e le arti: Giuseppe Eugenio Luraghi e le Edizioni della Meridiana\" a cura di Renzo Cremante e Clelia Martignoni, e (nel 2012) del volume \"Una sfida al capitalismo italiano: Giuseppe Luraghi\" di Daniele Pozzi."}
{"id": "1300946", "revid": "155634", "url": "https://it.wikipedia.org/wiki?curid=1300946", "title": "Tribunali (Palermo)", "text": "Tribunali o anche Kalsa \u00e8 la prima unit\u00e0 di primo livello di Palermo. \u00c8 situata nel centro storico della citt\u00e0 ed \u00e8 uno dei quattro rioni storici (o mandamenti); fa parte della I Circoscrizione.\nToponomastica.\nIl primo nome del quartiere \u00e8 \"Kalsa\" che deriva dall'arabo (), che significa \"la pura\" o \"l'eletta\". Questo per separarla dalla citt\u00e0 \"vecchia\" dove le mire secessionistiche sembravano farla da padrone.\nIl nome attuale \u00e8 \"Mandamento Tribunali\" (anche se viene chiamata comunemente in citt\u00e0 con il vecchio nome arabo). Il nome deriva dalla presenza al suo interno dell'ex tribunale dell'Inquisizione, palazzo storico comunemente noto con il nome Palazzo Chiaramonte-Steri.\nConfini.\nIl quartiere si trova in pieno centro storico, lato mare, ed \u00e8 delimitato da:\nStoria.\nIl quartiere nasce in periodo arabo ed \u00e8 il primo quartiere esterno rispetto alle mura pi\u00f9 antiche che si trovavano nella zona pi\u00f9 ad Ovest, questo nuovo quartiere viene costruito e fortificato in breve tempo per creare un altro polo difensivo alla citt\u00e0 distaccato dal vecchio centro dove convivevano troppi dissapori e mire secessionistiche, viene scelta come ubicazione l'area Sud-orientale del porto che si andava espandendo, anche grazie all'apporto dei due fiumi. Al suo interno vi era la cittadella fortificata dell'emiro.\nDurante la successiva dominazione normanna vennero abbattute le mura arabe lasciando solo le mura esterne della citt\u00e0 per favorire la comunicazione tra le aree e probabilmente perch\u00e9 non era pi\u00f9 necessaria una tale protezione, allo stesso tempo venne costruito il Castello a Mare in contrapposizione al castello vecchio.\nIn periodo medievale la zona crebbe in maniera disorganica e casuale, infatti gli orti ed i giardini venivano occupati per costruirvi all'interno cos\u00ec il quartiere, un tempo separato, si un\u00ec dapprima al quartiere ebraico, mentre successivamente l'espansione del quartiere le permise di congiungersi con la cittadella fortificata.\nL'area venne risistemata nel XV secolo, e nel 1600 con il taglio di via Maqueda sub\u00ec una prima profonda trasformazione. Successivamente, a stravolgerne definitivamente l'assetto fu il taglio di via Roma, che la divide in due parti.\nNegli ultimi anni il quartiere, un tempo estremamente degradato, ha visto un rapido miglioramento: al suo interno si alternano zone restaurate e zone in corso di restauro, tanto che le strette vie vengono rese ancora pi\u00f9 anguste dalla presenza di cantieri edili.\nDa alcuni anni il comune organizza in estate un festival, durante il periodo estivo, chiamato Kals'art. Durante i tre mesi del festival all'interno delle strade tutte le sere si svolgono concerti, mostre e rappresentazioni teatrali, mentre i beni culturali rimangono aperti e visitabili fino a notte fonda. Questo festival viene affiancato alcuni inverni dal \"Winter Kasl'Art\" che ripropone, ma per un periodo pi\u00f9 breve, la stessa atmosfera estiva."}
{"id": "1300952", "revid": "144796", "url": "https://it.wikipedia.org/wiki?curid=1300952", "title": "Palazzo Butera", "text": "Il Palazzo Butera \u00e8 un complesso monumentale di Palermo situato all'interno del quartiere storico della Kalsa.\nDi notevole interesse \u00e8 il suo affaccio sul Foro Italico, con le cosiddetta Passeggiata delle Cattive, da cui si domina per intero il Golfo di Palermo. \nIl palazzo \u00e8 ben visibile dal porto grazie all'accentuata bicromia dei prospetti che ne evidenzia in lontananza il profilo. Insieme con la prospiciente Porta Felice costituisce la quinta scenica di ingresso alla citt\u00e0 di Palermo.\nVicenda architettonica.\nLe prime notizie relative al palazzo risalgono al 1692 quando la famiglia Branciforte sceglie il sito ove sorgevano alcune case di loro propriet\u00e0 per la costruzione di un palazzo cittadino.\nL'attuale configurazione architettonica \u00e8 di epoca settecentesca, ampiamente rimaneggiata alla met\u00e0 del secolo con l'apporto degli architetti Giacomo Amato per gli esterni, Ferdinando Fuga per gli interni e di Paolo Vivaldi per il piano terrazzato. Altrettanto suggestivo il prospetto verso la citt\u00e0, che si apre con una mirabile enfilade di saloni lunga decina di metri sulla retrostante via Butera dove si trova l'ingresso principale al palazzo.\nGli interni presentano una definizione degli spazi chiaramente settecentesca per quanto eterogenea: dopo il rovinoso incendio del 1759 vennero totalmente riconfigurati nelle veste aulica ancora leggibile a cui si sovrapposero gli interventi successivi di gusto neoclassico e in epoca ancora pi\u00f9 tarda vennero aggiunti altri ambienti fra cui la cosiddetta Sala moresca. \nGli apparati pittorici ottocenteschi sono attribuibili a Elia Interguglielmi e documentano la fase di transizione dalla maniera tardo settecentesca a quella propriamente neoclassica, con esiti di grande qualit\u00e0.\nNel corso dell'ultimo secolo ulteriori cambiamenti hanno interessato gli interni del palazzo, compresa la sostituzione dei pavimenti maiolicati e la parziale alienazione degli arredi settecenteschi che hanno fatto perdere all'edificio parte del fascino originario.\n\u00c8 stato propriet\u00e0 dei discendenti dei Branciforte, principi di Butera fino a fine 2015, quando \u00e8 stato acquisito dal collezionista e gallerista Massimo Valsecchi. I lavori di restauro sono iniziati nel gennaio 2016."}
{"id": "1300954", "revid": "146644", "url": "https://it.wikipedia.org/wiki?curid=1300954", "title": "Fredrik Johansen", "text": ""}
{"id": "1300956", "revid": "1543377", "url": "https://it.wikipedia.org/wiki?curid=1300956", "title": "Albert Armitage", "text": "Nacque nel villaggio di Balquhidder, nella regione scozzese del Perthshire. La prima nave sulla quale si imbarc\u00f2 era la nave scuola della marina mercantile britannica \"Worcester\" (1878), dopo diversi anni di navigazione su imbarcazioni a vela, nel 1886 inizi\u00f2 a lavorare per la P&amp;O, un'importante compagnia di navigazione con sede a Londra.\nTra il 1894 e il 1897 prende parte alla spedizione Jackson-Harmsworth (guidata da Frederick George Jackson) nella terra di Francesco Giuseppe, come comandante in seconda. Durante i tre anni della spedizione, Armitage condusse diverse osservazioni meteorologiche e geomagnetiche per le quali gli fu conferito il Murchison Award dalla Royal Geographical Society.\nL'esperienza acquisita durante la spedizione artica gli fece guadagnare un posto nella spedizione Discovery (\"British National Antarctic Expedition\") guidata da Robert Falcon Scott, dove fu navigatore comandante in seconda della nave Discovery (all'epoca Armitage era anche tenente della Royal Naval Reserve). Guid\u00f2 il primo gruppo che si inoltr\u00f2 con le slitte sul plateau antartico.\nRientrato dall'Antartide prosegu\u00ec la sua carriera nella marina mercantile diventando Comandante della P&amp;O.\nNegli anni successivi tenne diverse conferenze sull'esplorazione polare mantenendo i contatti con i successivi esploratori."}
{"id": "1300963", "revid": "1877978", "url": "https://it.wikipedia.org/wiki?curid=1300963", "title": "Base duale", "text": "In matematica, e pi\u00f9 precisamente in algebra lineare, la base duale \u00e8 una particolare base costruita a partire da una base data. Il concetto di base duale \u00e8 utile nello studio dello spazio duale e dei tensori.\nDefinizione.\nDato uno spazio vettoriale formula_1 su campo formula_2 di dimensione finita formula_3, lo spazio duale formula_4 \u00e8 l'insieme di tutte le applicazioni lineari da formula_5 in formula_2. \nFissata per formula_5 una base formula_8, la base duale formula_9 \u00e8 una base di formula_10 univocamente determinata dalle seguenti relazioni:\ndove formula_12 \u00e8 la delta di Kronecker.\nPropriet\u00e0 della base duale.\nEffetto su un vettore.\nOgni vettore formula_13 di formula_5 pu\u00f2 essere espresso in modo univoco come combinazione lineare degli elementi della base:\ndove l'ultima notazione \u00e8 quella cosiddetta di Einstein.\nIl risultato dell'applicazione di formula_16 su formula_17 \u00e8 il seguente:\nQuindi formula_16 \u00e8 l'applicazione che \"estrae\" da un vettore formula_17 la formula_21-ma componente formula_22 delle sue coordinate rispetto alla base. Tale applicazione \u00e8 a volte chiamata \"proiettore\": pu\u00f2 infatti essere interpretata come una proiezione sulla retta generata da formula_23.\nCoordinate rispetto alla base duale.\nSia formula_24 un generico elemento di formula_10, cio\u00e8 una applicazione lineare formula_24 da formula_1 a formula_2. Applicata su un vettore \nproduce la relazione:\nL'applicazione formula_24 \u00e8 quindi univocamente definita da come agisce sugli elementi della base di formula_1. D'altra parte la formula_24 trasforma un vettore in un elemento del campo formula_2, per cui la formula_24 \u00e8 definita dagli formula_36 \"numeri\":\nDi conseguenza, la formula_24 \u00e8 ottenuta come combinazione lineare degli formula_16:\nInfatti vale la relazione:\nOgni applicazione formula_24 in formula_4 pu\u00f2 essere quindi espressa in modo univoco come combinazione lineare delle applicazioni formula_16, e pertanto:\nDualit\u00e0 delle basi e degli spazi.\nDualit\u00e0 delle basi.\nLe basi di formula_1 e formula_10 presentano la seguente simmetria:\nLe due relazioni esprimono una \"dualit\u00e0\" delle due basi.\nDualit\u00e0 degli spazi.\nUn altro modo per esprimere questa dualit\u00e0 si ottiene considerando lo spazio duale di formula_10, detto anche \"spazio biduale\" di formula_1, che si indica con formula_66 ed \u00e8 costituito dall'insieme di tutte le applicazioni lineari su formula_10. Poich\u00e9 formula_10, come si \u00e8 visto, \u00e8 uno spazio vettoriale di dimensione formula_3, anche formula_66 lo \u00e8.\nOra risulta cruciale osservare che ogni elemento di formula_66 resta \"naturalmente\" associato ad un vettore di formula_1. Infatti, \u00e8 possibile associare ad un vettore formula_17 di formula_1 l'applicazione formula_75 di formula_76 che agendo sull'applicazione formula_24 produce lo stesso scalare che produce formula_24 agendo su formula_17:\nL'applicazione da formula_1 in formula_66 definita da:\n\u00e8 un isomorfismo canonico, che non dipende cio\u00e8 dalla scelta delle basi. Gli spazi formula_1 e formula_66 sono quindi naturalmente identificati. Analogamente, gli spazi formula_10 e formula_87 sono naturalmente identificati.\nQuesta dualit\u00e0 fra spazi riflette quella fra le basi: la base duale di formula_9 \u00e8 effettivamente formula_89. Infatti:\nApplicazioni bilineari.\nLa dualit\u00e0 pu\u00f2 essere espressa in modo pi\u00f9 evidente interpretando l'applicazione di un funzionale formula_24 ad un vettore formula_17 - che fino ad ora abbiamo scritto come formula_93 mettendo in evidenza che formula_24 \u00e8 una applicazione da formula_1 a formula_2 - come una applicazione bilineare da formula_97 a formula_98, definita nel modo seguente:\nL'applicazione bilineare associa ad ogni coppia di elementi di formula_10 e di formula_1 uno scalare. L'operazione formula_103 pu\u00f2 essere intesa in duplice senso: come una applicazione formula_24 che agisce su un vettore formula_17 o come un vettore formula_17 (anzi, formula_75) che agisce su una applicazione formula_24.\nCos\u00ec facendo le dualit\u00e0 degli spazi e delle basi possono essere espresse in forma \"simmetrica\" e sintetica nel modo seguente:\nIn particolare se tali relazioni si applicano agli elementi delle due basi, si ottiene la relazione originaria:\nIdentificazione di \"V\" e \"V*\".\nIn matematica, un isomorfismo \u00e8 \"naturale\" se la sua costruzione \u00e8 univoca, non dipende cio\u00e8 da nessuna scelta. Come visto sopra, esiste un isomorfismo naturale fra formula_1 e formula_66. Invece in generale non esiste un modo altrettanto naturale di associare gli elementi di formula_1 a quelli di formula_10. Trattandosi di spazi aventi le stesse dimensioni, esiste (per il teorema della dimensione) un isomorfismo fra questi: tuttavia questo isomorfismo, per essere determinato concretamente, dovr\u00e0 fare riferimento a qualche scelta determinante. La scelta pu\u00f2 consistere nella costruzione di una base o di un prodotto scalare per formula_1.\nIsomorfismo tramite scelta di base.\nUn isomorfismo tra formula_1 e formula_10 pu\u00f2 essere costruito a partire da una base formula_118 per formula_1. Questa determina una base duale formula_120, e l'isomorfismo fra formula_1 e formula_10 associa al vettore formula_17 avente componenti formula_22 l'applicazione formula_125 avente uguali componenti formula_126 rispetto a formula_16. \nPrendendo un'altra base di partenza, l'applicazione associata a formula_17 non \u00e8 per\u00f2 pi\u00f9 necessariamente la stessa formula_24: in questo senso, l'isomorfismo non \u00e8 naturale. \nIsomorfismo tramite prodotto scalare.\n\u00c8 possibile definire un isomorfismo tra formula_1 e formula_10 a partire da un prodotto scalare per formula_1, cio\u00e8 una particolare applicazione bilineare:\nGrazie a questo prodotto scalare \u00e8 possibile associare ad un vettore formula_135 di formula_1 l'applicazione formula_137 tale che:\nIn questa relazione, l'applicazione bilineare di sinistra \u00e8 quella naturale definita precedentemente, mentre quella di destra \u00e8 il prodotto scalare su formula_1. Qualora si identifichi formula_1 e formula_10 in questo modo, anche queste due applicazioni bilineari risultano essere identificate.\nAnche in questo caso, l'isomorfismo non \u00e8 naturale, perch\u00e9 dipende dalla scelta di un prodotto scalare per formula_1.\nEsempi.\nLa base standard di formula_143 (il piano cartesiano) \u00e8:\nmentre la base standard del suo duale formula_145 \u00e8:\nIn tre dimensioni, per una data base formula_147 si pu\u00f2 trovare la base duale (o \"biortogonale\") formula_148 con le formule:\ndove l'apice formula_150 indica la trasposta e:\n\u00e8 il volume orientato del parallelepipedo formato dai vettori formula_152, formula_153 e formula_154."}
{"id": "1300972", "revid": "179235", "url": "https://it.wikipedia.org/wiki?curid=1300972", "title": "Sista Skiket", "text": ""}
{"id": "1300983", "revid": "547034", "url": "https://it.wikipedia.org/wiki?curid=1300983", "title": "Lucio Arrunzio (console 22 a.C.)", "text": "Biografia.\nPadre dell'omonimo console del 6, era di fede pompeiana e dopo le prime proscrizioni dei cesariani vittoriosi a Filippi, torn\u00f2 a Roma nel 39 a.C., nell'anno in cui tra Marco Antonio ed Ottaviano fu stretto un patto a Miseno.\nCombatt\u00e9 nella guerra contro Sesto Pompeo del 36 a.C. Nella successiva guerra tra Marco Antonio e Ottaviano prese le parti di quest'ultimo. Egli \u00e8 conosciuto soprattutto per la sua partecipazione nella battaglia di Azio, dove era al comando dell'ala sinistra della flotta vittoriosa di Ottaviano.\nNel 22 a.C. fu eletto console insieme a Marco Claudio Marcello Esernino.\nScrisse una storia, in stile annalistico, delle guerre puniche nello stile di Sallustio."}
{"id": "1300984", "revid": "767487", "url": "https://it.wikipedia.org/wiki?curid=1300984", "title": "Otello Zironi", "text": "Biografia.\nNasce a Sassuolo come suo fratello Walter, anch'egli calciatore in serie A e deceduto durante la seconda guerra mondiale.\nCaratteristiche tecniche.\nZironi era un'ala destra, veloce e forte fisicamente; grazie alle doti di dribbling saltava l'uomo con facilit\u00e0. Era abile tanto nel cross per i compagni al centro dell'attacco, quanto nella finalizzazione personale.\nCarriera.\nClub.\nCresciuto nella Scandianese, nel 1934 pass\u00f2 alla , in Prima Divisione. Vi disput\u00f2 due stagioni, realizzando 28 gol in 55 partite e conquistando la promozione in Serie B nel 1936. Attir\u00f2 l'attenzione del , con cui esord\u00ec in Serie B: vi rimase quattro stagioni da titolare, conquistando la promozione in Serie A al termine del campionato 1937-1938, dopo spareggi con Novara e .\nDebutt\u00f2 in serie A il 18 settembre 1938 contro il Liguria. In due stagioni realizz\u00f2 13 reti, mettendosi in evidenza come ala destra e passando nel 1940 alla , dove fu titolare nella prima stagione. Nel campionato 1941-1942 Zironi nell'undici laziale disput\u00f2 un'unica partita, il 9 novembre 1941 proprio contro il Liguria.\nDi nuovo al , torn\u00f2 titolare, realizzando 19 reti nel Serie B 1942-1943; rest\u00f2 in gialloblu anche durante la guerra, disputando 12 partite con 6 reti nel Campionato Alta Italia 1944 e giocando a fianco del fratello Walter. Dopo la guerra, riprese a giocare nel , dove rimase per due stagioni intervallate da una parentesi al (3 reti in 18 partite), sempre in Serie B. Chiuse nelle serie inferiori, militando nella Scandianese e nella Bondenese.\nCon 65 reti realizzate \u00e8 il quarto miglior marcatore della storia del Modena.\nNazionale.\nCon la Nazionale azzurra B disputa 2 partite siglando un gol, nella partita di esordio contro la Francia a Marsiglia."}
{"id": "1300987", "revid": "1543377", "url": "https://it.wikipedia.org/wiki?curid=1300987", "title": "Novi Kozjak", "text": "Novi Kozjak (Serbo:\u041d\u043e\u0432\u0438 \u041a\u043e\u0437\u0458\u0430\u043a, Ungherese:Ferdin\u00e1ndfalva, Tedesco:Ferdinandsdorf) \u00e8 un villaggio della Serbia situato nella municipalit\u00e0 di Alibunar, nel distretto del Banato Meridionale, nella provincia autonoma di Voivodina.\nPopolazione.\nIl villaggio \u00e8 abitato prevalentemente dai Serbi e conta 768 abitanti (\"censimento del 2002\")."}
{"id": "1300988", "revid": "1543377", "url": "https://it.wikipedia.org/wiki?curid=1300988", "title": "Lucio Arrunzio (console 6)", "text": "Biografia.\nApparteneva alla famiglia degli \"Arruntii\", e sembra aver avuto dei legami con i \"Cornelii Sullae\" e i \"Pompeii\". Suo padre era l'omonimo console del 22 a.C. Adott\u00f2 Lucio Arrunzio Camillo Scriboniano, console a sua volta nel 32.\nNel 6 fu eletto console insieme a Marco Emilio Lepido.\nArrunzio compare per la prima volta nelle fonti antiche nel 14 d.C. al momento della seduta senatoria relativa ai funerali di Augusto: egli propose che la pompa funebre fosse preceduta dai \"vocabula\" delle leggi promulgate e delle genti vinte dal defunto \"princeps\"\".\" Egli era del resto stato giudicato da quest'ultimo in punto di morte (anche se Tacito afferma che gi\u00e0 alcuni storici antichi riferivano non ad Arrunzio, ma a Gneo Pisone il giudizio) come \"non indignum\" [sc. \"imperii\"] \"et, si casus daretur, ausurum\"\".\" Tiberio dunque, sebbene non avesse alcun inveterato risentimento nei suoi confronti, lo aveva per questo motivo a sospetto, cos\u00ec come anche per la sua ricchezza, la sua vivacit\u00e0 d'ingegno, le sue eccezionali abilit\u00e0 oratorie (tanto da diventare quasi proverbiale sotto Claudio) e la rinomanza pubblica. Il suo discorso alla seduta senatoria successiva ai funerali di Augusto, in cui egli doveva aver svelato l'impossibilit\u00e0 della \"recusatio imperii\" di Tiberio, lo rese ancora pi\u00f9 inviso al secondo \"princeps\".\nNel 15, fu dato ad Arrunzio, insieme ad Ateio Capitone, l'incarico di frenare lo straripamento del Tevere, una cui piena aveva allagato e distrutto i luoghi bassi di Roma: la loro proposta di deviare il corso dei fiumi e dei laghi che alimentavano il fiume romano si scontr\u00f2 con l'opposizione degli abitanti di \"Florentia, Interamna\" e \"Reate\" e fu respinta dal senato su parere di Pisone.\nNel 20, il medesimo Pisone cerc\u00f2 invano, tra gli altri \"nobiles\", l'aiuto di Arrunzio in sua difesa nel processo per la morte di Germanico.\nL'anno successivo, nel 21, Arrunzio si oppose alle accuse di Domizio Corbulone, padre del futuro generale, contro il proprio parente Lucio Silla, processo che si concluse con l'intervento risolutivo del console Druso.\nNel 23, Arrunzio fu nominato \"legatus Augusti\" della provincia di \"Hispania Tarraconensis\": egli era ancora in carica dieci anni dopo, quando nel 33 Tiberio lament\u00f2 la mancanza di volont\u00e0 dei senatori di assumere incarichi provinciali, dimenticandosi per\u00f2 di aver per tutti questi anni impedito che Arrunzio partisse proprio per la Spagna.\nNel 31 Arrunzio, ormai divenuto nemico di Seiano, fu accusato con vari e ignoti capi d'accusa da Lucio Aruseio e un tale Sangunnio/Sangurio: Tiberio lo fece prosciogliere e concesse una forma di immunit\u00e0 da simili processi a quanti fossero stati in procinto di entrare in carica come governatori provinciali o come altri magistrati pubblici, intaccando cos\u00ec il potere, ormai evidentemente in declino, del prefetto del pretorio.\nNel 32, tra le varie accuse portate contro il ferocissimo Cotta Messalino, vi era anche quella di essersi lamentato della \"potentia\" di Marco Lepido e di Arrunzio, con i quali trattava di questioni economiche: al contrario di quelli, che godevano dell'appoggio del senato, Messalino affermava di avere la protezione di Tiberio in persona. La sorte cui andarono incontro gli accusatori di Arrunzio e di Messalino porta Tacito ad un paragone tra i due accusati, dal quale Arrunzio emerge di gran lunga superiore per le sue \"sanctissimae artes\".\nNel 37, Arrunzio sub\u00ec un ultimo oltraggio quando si vide accusato, insieme ad altri uomini illustri come Gneo Domizio e Vibio Marso, di lesa maest\u00e0 e adulterio con la principale accusata Albucilla, moglie di Satrio Secondo, delatore contro Seiano: la gestione del processo nelle mani di Macrone e l'assenza di una lettera di Tiberio contro gli accusati facevano nascere il sospetto che proprio il nuovo prefetto del pretorio avesse orchestrato tutto. Al contrario di Domizio e Marso, che tentavano in ogni modo di prolungare la loro vita, Arrunzio decise di porre fine alla propria con dignit\u00e0: egli afferm\u00f2 di aver vissuto abbastanza e di pentirsi unicamente di aver accettato di sopportare tra pericoli e scherni un'affannosa vecchiaia, inviso a potenti come Seiano e Macrone non per aver commesso reati ma per non aver tollerato i reati altrui; a nulla, disse, sarebbe servito sopravvivere al debole Tiberio, che, tanto esperto, pure era stato inghiottito dalla spirale del potere, se avesse dovuto in futuro sopportare lo strapotere di Gaio Caligola, ignaro di tutto o nutrito solo dei peggiori esempi, come il tremendo Macrone: prospettando cos\u00ec una servit\u00f9 ancora pi\u00f9 dura, egli decise di fuggire le sventure passate e future tagliandosi le vene, dichiarando, secondo Cassio Dione, \"Non posso alla mia et\u00e0 servire un simile nuovo padrone\". Icastico \u00e8 il commento di Tacito: \"Documento sequentia erunt bene Arruntium morte usum\"."}
{"id": "1300992", "revid": "1605525", "url": "https://it.wikipedia.org/wiki?curid=1300992", "title": "Atti di Matteo", "text": "Gli Atti di Matteo sono un apocrifo del Nuovo Testamento attribuito a Matteo apostolo ed evangelista, scritto in siriaco nel III-IV secolo. Alcuni manoscritti tardi sostituiscono a \"Matteo\" il nome di \"Mattia\", probabilmente per una confusione tra i nomi. \nIl testo descrive predicazione e miracoli di Matteo a Myrna.\nDato l'avanzato periodo di composizione e lo stile eccessivamente favolistico l'apocrifo non pu\u00f2 essere considerato un fedele resoconto storico, sebbene non si possa escludere una ripresa di precedenti tradizioni orali.\nAlcuni riferimenti storico-temporali possono essere riscontrati nella vita del leggendario re Gondofare vissuto nel I secolo e fondatore del Regno indo-parto."}
{"id": "1300993", "revid": "785616", "url": "https://it.wikipedia.org/wiki?curid=1300993", "title": "Battaglia di Kizugawa", "text": "La battaglia di Kizugawa del 1614 fu una delle battaglie facenti parte dell'assedio di Osaka, durante il quale lo shogunato Tokugawa distrusse il clan Toyotomi, l'ultimo grande oppositore al suo controllo sul Giappone.\nUna fortezza leale a Toyotomi controllava una parte del fiume Kizu vicino ad Osaka. Dopo una missione di ricognizione dello shogunato vennero lanciati due attacchi anfibi per conquistare la fortezza. Ishikawa Tadafusa condusse 2300 uomini attraverso il fiume mediante alcune imbarcazioni dall'ovest mentre altri gruppi, comandati da Hachisuka Yoshishige attaccavano da sud e da est.\nGli assalti ebbero successo, e la fortezza cadde in mano alle forze di Tokugawa."}
{"id": "1301002", "revid": "110157", "url": "https://it.wikipedia.org/wiki?curid=1301002", "title": "Verbandsliga 1925-1926", "text": "L'edizione 1925-26 della Verbandsliga vide la vittoria finale dello SpVgg F\u00fcrth.\nCapocannoniere del torneo fu Otto Harder (), con 6 reti."}
{"id": "1301003", "revid": "1543377", "url": "https://it.wikipedia.org/wiki?curid=1301003", "title": "Seleu\u0161", "text": "Seleu\u0161 (Serbo: \u0421\u0435\u043b\u0435\u0443\u0448, Rumeno: Seleu\u0219, Ungherese: Kevisz\u0151l\u0151s) \u00e8 un villaggio della Serbia situato nella municipalit\u00e0 di Alibunar, nel distretto del Banato Meridionale, nella provincia autonoma di Voivodina.\nPopolazione.\nIl villaggio in totale conta 1.340 abitanti (\"censimento del 2002\") di cui 658 Rumeni e 578 Serbi ed altri."}
{"id": "1301006", "revid": "1305772", "url": "https://it.wikipedia.org/wiki?curid=1301006", "title": "Serbo", "text": ""}
{"id": "1301009", "revid": "287204", "url": "https://it.wikipedia.org/wiki?curid=1301009", "title": "Ivano Balic", "text": ""}
{"id": "1301016", "revid": "110157", "url": "https://it.wikipedia.org/wiki?curid=1301016", "title": "Verbandsliga 1926-1927", "text": "L'edizione 1926-27 della Verbandsliga vide la vittoria finale del .\nCapocannoniere del torneo fu Andreas Franz (SpVgg F\u00fcrth), con 6 reti."}
{"id": "1301022", "revid": "88740", "url": "https://it.wikipedia.org/wiki?curid=1301022", "title": "Griffith", "text": ""}
{"id": "1301023", "revid": "110157", "url": "https://it.wikipedia.org/wiki?curid=1301023", "title": "Verbandsliga 1927-1928", "text": "L'edizione 1927-28 della Verbandsliga vide la vittoria finale dell'.\nCapocannoniere del torneo fu Otto Harder (), con 7 reti (in tre partite)."}
{"id": "1301024", "revid": "196390", "url": "https://it.wikipedia.org/wiki?curid=1301024", "title": "Tramvia Milano-Desio-Carate/Giussano", "text": ""}
{"id": "1301026", "revid": "200568", "url": "https://it.wikipedia.org/wiki?curid=1301026", "title": "Lev Semyonovich Vygotskij", "text": ""}
{"id": "1301030", "revid": "110157", "url": "https://it.wikipedia.org/wiki?curid=1301030", "title": "Verbandsliga 1928-1929", "text": "L'edizione 1928-29 della Verbandsliga vide la vittoria finale dello SpVgg F\u00fcrth.\nCapocannoniere del torneo fu Johannes Sobek (), con 6 reti."}
{"id": "1301032", "revid": "123704187", "url": "https://it.wikipedia.org/wiki?curid=1301032", "title": "Lodovico Sergardi", "text": "Biografia.\nDi famiglia patrizia senese, visse a Roma, dove fu uditore del cardinale Pietro Ottoboni, letterato, bibliofilo e poeta. Furono famose le quattordici satire (1694) in latino che Lodovico Sergardi compose contro la societ\u00e0 romana del tempo, contro la Curia pontificia e in particolare contro Gian Vincenzo Gravina - uno dei fondatori e noto come il \"legislatore\" dell'Arcadia - che nelle satire \u00e8 riconoscibile nella figura di Filodemo. Nello stile, Sergardi si ispir\u00f2 ad Orazio e a Giovenale.\nImportante la sua opera \"La conversazione delle dame di Roma\", che aveva per oggetto un dialogo tra le statue parlanti Pasquino e Marforio, al fine di smascherare le ipocrisie del clero e dell'aristocrazia pontificia.\nMolti critici vi hanno ravvisato, forse esagerando, una sorta di preannuncio del \"Giorno\" di Giuseppe Parini. \nMor\u00ec a Spoleto e, celebrati solenni funerali, venne sepolto nel Duomo; vi rimase per centoquarantadue anni, fin quando i discendenti, che avevano costruito un nuovo sepolcro di famiglia nella citt\u00e0 d'origine, il 30 luglio 1869 con grande solennit\u00e0 ne riportarono a Siena le spoglie. A loro spese nella cattedrale fu posta una iscrizione latina a ricordare il luogo in cui riposarono le ossa del poeta."}
{"id": "1301034", "revid": "271907", "url": "https://it.wikipedia.org/wiki?curid=1301034", "title": "Accademia delle Scienze Sovietica", "text": ""}
{"id": "1301035", "revid": "78273", "url": "https://it.wikipedia.org/wiki?curid=1301035", "title": "Sikhote-Alin", "text": ""}
