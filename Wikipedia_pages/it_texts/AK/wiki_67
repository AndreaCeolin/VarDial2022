{"id": "1349149", "revid": "1372005", "url": "https://it.wikipedia.org/wiki?curid=1349149", "title": "Contea di Bentheim", "text": "La contea di Bentheim (in tedesco Grafschaft Bentheim) fu una contea del Sacro Romano Impero, situata nell'attuale sud-ovest della Bassa Sassonia, in Germania. I confini della contea corrispondevano in gran parte all'attuale circondario della Contea di Bentheim. Originariamente la contea vantava diversi feudi, situati lungo le rive dei fiumi che solcano le sue terre.\nStoria.\nLa contea venne probabilmente fondata attorno al 1050 d.C., ma poco si sa sino al 1115.\nNel 1115, la contea pass\u00f2 ad Ottone, della casata di Salm. Sua figlia ed erede, la contessa Sofia, spos\u00f2 Teodorico VI d'Olanda, ed essi governarono assieme la contea sino alla morte di Teodorico nel 1157. Sofia mor\u00ec nel 1176, ed il titolo di conte pass\u00f2 al di lei figlio Ottone I. Nel 1263, Bentheim annett\u00e9 la contea di Tecklenburg, e altri rami della famiglia di Bentheim annetterono numerosi territori nelle regioni di Rheda, Steinfurt e nei Paesi Bassi. Nel 1277, la contea di Bentheim vene divisa in Bentheim-Bentheim (comprendente la contea di Bentheim) e Bentheim-Tecklenburg (comprendente la contea di Tecklenburg).\nI Goetterswyck acquistarono il titolo comitale del feudo immediato di Bentheim nel 1421 e successivamente si ripartiscono in tre rami sovrani; la contea divenne feudo immediato imperiale nel 1486. Nel 1544 Arnoldo II di Steinfurt, che aveva ereditata Bentheim nel 1530, si convert\u00ec al luteranesimo iniziando un lento processo di introduzione della riforma protestante nelle sue terre. \nDal 1588 Bentheim divenne ufficialmente protestante e di seguito Tecklenburg (1589) e Steinfurt (1591). Alla morte del conte Arnoldo Giobbe (1643) la contea si divise nei rami di Steinfurt e di Bentheim. Nel 1815 le contee sovrane furono mediatizzate e ripartite tra l'Hannover (Bentheim) e la Prussia (Steinfurt).\nLa signoria di Rheda appartenne dal 1142 a Everwin, governatore monastico di Frekenhorst. Il successore Widukind (1185) fond\u00f2 il convento di Marienfeld. La famiglia acquist\u00f2 importanza con il matrimonio con i potenti conti von Werl, presso la corte ducale di Enrico il leone. Widukind acquist\u00f2 la signoria e muore senza eredi diretti nella crociata ad Acri nel 1195. Eredit\u00f2 il comando delle armi Bernardo II zu Lippe (1140-24) che divenne poi abate di Marienfeld e dopo vescovo di Semgallia in Lituania.\nLinea distaccatasi nel 1277, si estinse con Bernardo (1364-21); il conte Everwin I von Goetterswyk (1421-1454) ricevette in dote dalla moglie Merchtilda la contea di Steinfurt (1404). Alla sua morte il figlio primogenito Arnold (-1466) eredit\u00f2 la contea di Tecklenburg e la signoria di Rheda, mentre al fratello Bernardo I (1454-73) rimase Bentheim la cui linea sovrana si estinse con Eberwin II (1473-30). Dal 13.12.1530 al 10.02.1643 fu riunita da Arnoldo II di Steinfurt.\nNel 1544, Arnoldo si convert\u00ec ufficialmente al Luteranesimo iniziando un lento processo di introduzione della riforma protestante a Bentheim e negli altri territori da lui governati. I primi sacerdoti protestanti fecero il loro ingresso a Bentheim nel 1587. L'anno successivo Bentheim divenne ufficialmente protestante iniziando il processo anche a Tecklenburg (1589) ed a Steinfurt (1591). Nel 1613, il conte Arnoldo Giobbe di Bentheim-Steinfurt cre\u00f2 l'Alto consiglio della chiesa per aiutare l'amministrazione spirituale a Bentheim.\nQuando Arnoldo Giobbe mor\u00ec nel 1643, la contea di Bentheim-Steinfurt venne divisa in Bentheim-Steinfurt e Bentheim-Bentheim, che comprese successivamente la contea di Bentheim. \nNel 1643 con Filippo Corrado (1643-68) ritorn\u00f2 linea sovrana fino al 1803 con Nieuhaus e Schutoff. \nNel 1753 il conte Federico Carlo Filippo (1731-03) \u00e8 costretto ad ipotecare per 400.000 reichstalleri di debiti lo Stato all'Hannover per 30 anni; il contratto venne rinnovato nel 1783, ma le conquiste napoleoniche ruppero tale vincolo. \nInfatti, con il trattato del 12.05.1804, il conte rientr\u00f2 in possesso dello Stato, dopo aver pagato un riscatto di 800.000 franchi alla Francia, nonostante le proteste della Gran Bretagna.\nLo Stato fu poi ceduto, con l'estinzione della linea con Federico Carlo Filippo, capo della casa dal 1731, a Ludovico di Steinfurt (1804-1.08.1806), per essere poi annesso al granducato di Berg (1807) e poi alla Francia (1810), quando dal 1813 pass\u00f2 all'Hannover. Nel 1803, Bentheim venne nuovamente unita a Bentheim-Steinfurt. Bentheim-Steinfurt venne divisa fra il granducato di Berg e la Prussia nel 1806: al primo venne assegnata Bentheim ed alla seconda Steinfurt. Bentheim venne annessa dalla Francia nel 1810 assieme al Regno d'Olanda e molte altre regioni del Nord-Ovest della Germania. Il Congresso di Vienna, successivamente, garant\u00ec Bentheim all'Hannover.\nLa linea \u00e8 generata dal conte Arnoldo III di Bentheim (1554-1606), figlio di Everwin III (1562). Alla sua morte il figlio Adolfo (-1625) si separ\u00f2 dal ramo principale di Bentheim.\nNel 1696, Federico Maurizio (1704-10) ced\u00e9 la contea, a seguito di sentenza, ai conti von Solms Braunfels che la vendorono nel 1707 alla Prussia. I conti von Bentheim, tuttavia, mantennero il diritto del titolo feudale per s\u00e9 ed i loro discendenti, e continuarono a regnare sulla signoria sovrana di Rheda, dopo aver acquisito nel 1701 la signoria di Hohenlimburg. \nSpossessati dalle mediatizzazioni (Hohenlimburg, nell'autunno 1806, e Rheda nel 1808), nel giugno 1817 furono elevati a principi prussiani con Emilio Federico Carlo (1806-37). \nLa linea sussiste tuttora con il principe Maurizio Casimiro Widukind succeduto nel 1967 al padre principe Adolfo Maurizio Casimiro (1909-67), col figlio Carlo Gustavo.\nIl figlio di Arnoldo Jobst, che introdusse il luteranesimo definitivamente nelle proprie terre, Ernesto Guglielmo (1643-93), fu notevolmente influenzato dalla personalit\u00e0 del principe vescovo Bernardo von Galen di Munster e si fece cattolico, portando un periodo di crisi nello Stato con l'espulsione di molti religiosi protestanti. Il figlio Ernesto (1693-13), per risolvere tale stato di cose, dovette convertirsi nel 1701 al luteranesimo e promulgare la costituzione di una nuova Chiesa riformata sulla base degli statuti della Chiesa di Lingen (continuandone l'uso fino al 1971). La linea era vassalla dell'elettore di Colonia per la signoria mediata di Alpen. I successori, dopo varie vicissitudini, regnarono sovrani fino al 1780 quando la contea pass\u00f2 al ramo di Bentheim.\nConti di Bentheim.\nSignori e Conti di Bentheim.\nDivisione del territorio tra i figli Arnoldo (Conte di Bentheim-Steinfurt) e Bernardo (Conte di Bentheim-Bentheim)\nSignori di Bentheim-Bentheim.\nSua figlia sposer\u00e0 Arnoldo II di Bentheim-Steinfurt riportando in dote i territori alla casata\nConti di Bentheim-Bentheim (dal 1693).\n1819 passa agli Hannover."}
{"id": "1349151", "revid": "203463", "url": "https://it.wikipedia.org/wiki?curid=1349151", "title": "Barbara Sanseverino", "text": "Famosa per la sua bellezza, Torquato Tasso le dedic\u00f2 il sonetto \"In lode de' capelli di D. Barbara Sanseverini Contessa di Sala\".\nBiografia.\nEra figlia di Gianfrancesco e di Lavinia Sanseverino. Si trasfer\u00ec a Parma dopo aver sposato Giberto IV Sanvitale, signore di Sala Baganza. Nel 1585 Giberto mor\u00ec a Piacenza in circostanze misteriose e il figlio Girolamo fu investito dal duca Ottavio Farnese del marchesato di Colorno, con l'obbligo di assumere il cognome e lo stemma dei Sanseverino, originari del Reame di Napoli.\nFu confidente e amante di Vincenzo I Gonzaga, duca di Mantova, che per lei si trasfer\u00ec momentaneamente da Mantova a Viadana nel 1580, dove queste scappatelle furono fatte durante il periodo in cui Vincenzo I Gonzaga and\u00f2 alla corte di Ferrara a conoscere Margherita Farnese .\nRimasta vedova, non per amore, ma per mettere un po' d'ordine nella sua vita e trovare un valido protettore, Barbara spos\u00f2 nel 1596 il conte Orazio Simonetta, feudatario di Torricella, un paese sulle rive del Po, e si trasfer\u00ec a Colorno.\nLa \"Congiura dei feudatari\" contro i Farnese.\nIl quel tempo le mire del duca Ranuccio Farnese per appropriarsi di Colorno si facevano pi\u00f9 chiare di giorno in giorno. Forte di alcuni lasciti e speculando su beghe ereditarie, il duca cominci\u00f2 a sostenere che l'investitura di Colorno ai Sanvitale doveva considerarsi nulla. Nasceva cos\u00ec una causa di diritto feudale nella quale vennero coinvolti i pi\u00f9 grandi giuristi del tempo. Quando si accorsero che le cose volgevano a loro danno, i Sanvitale pensarono di ricorrere ad una congiura per togliere di mezzo Ranuccio e riaffermare cos\u00ec i loro diritti.\nNumerosissimi e tutti di alto livello furono i personaggi che aderirono al disegno segreto: Barbara ed il secondo marito Orazio Simonetta, il primogenito di lei Girolamo col proprio figlio Gianfrancesco, Alfonso II Sanvitale, il conte da Correggio Girolamo, il conte Alberto di Canossa, la marchesa di Grana Agnese del Carretto, Oliviero Olivieri, Onofrio Martani e altri gentiluomini e gentildonne.\nIl colpo avrebbe dovuto attuarsi nella chiesa dei Cappuccini di Fontevivo, in occasione del battesimo del nipotino di Ranuccio, Alessandro. Le cose per\u00f2 andarono diversamente perch\u00e9 uno dei servi di Gianfrancesco, imprigionato e torturato per ragioni non inerenti alla congiura, si lasci\u00f2 scappare tra i tormenti qualche frase e qualche nome che mise in allarme la giustizia.\nLa congiura fu scoperta e tutti i congiurati furono arrestati. Il processo a base inquisitoria, condotto dal giudice \"Piossasco\" fu spietato; inutili i tentativi dei congiurati di negare le reali intenzioni del loro progetto. Il 4 maggio 1612 il processo terminava con la condanna a morte di tutti e la confisca dei loro beni, e il 19 maggio 1612, a Parma, Barbara e altri nove cospiratori furono decapitati sulla pubblica piazza su un palco montato a ridosso del Palazzo dell'Uditore Criminale, oggi all'angolo fra Piazza Garibaldi e Strada della Repubblica.\nRanuccio accus\u00f2 di complicit\u00e0 il duca di Mantova Ferdinando Gonzaga, che avrebbe offerto somme di denaro per realizzare il complotto, e i Malaspina. Il duca di Mantova minacci\u00f2 di prendere le armi contro i Farnese ma prima il pontefice Paolo V e poi i re di Francia e di Spagna e Carlo Emanuele di Savoia fecero da intermediari e il conflitto fu scongiurato.\nRiferimenti letterari.\nIl poeta Torquato Tasso le dedic\u00f2 il sonetto \"In lode de' capelli di D. Barbara Sanseverini Contessa di Sala.\"\nLa vicenda di Barbara Sanseverino e della congiura \u00e8 stata raccontata da Alfredo Zerbini nel poema storico in dialetto parmigiano \"La congiura di Feudat\u00e4ri\", pubblicato nel 1947. Il poema \u00e8 composto da ottanta sonetti divisi in quattro parti: \"I Feudat\u00e4ri\", \"La Congiura\", \"Al Proc\u00e8ss\" e \"La Gran Giustissia\", di venti sonetti ciascuna."}
{"id": "1349157", "revid": "438678", "url": "https://it.wikipedia.org/wiki?curid=1349157", "title": "Eusebio Valli", "text": "Nacque a Casciana Alta, attuale frazione del comune di Casciana Terme Lari, in provincia di Pisa, da una famiglia proveniente da Ponsacco. Il padre era un medico di nome Giuseppe Valli, e la madre era una nobildonna di nome Anna Maria Jacoponi. Nel 1783 si laure\u00f2 in medicina a Pisa, e negli anni successivi oper\u00f2 come primario in varie citt\u00e0. Segu\u00ec le orme di Luigi Galvani e Alessandro Volta, studiando anche il fenomeno della \"elettricit\u00e0 animale\" o \"bioelettricit\u00e0\". \u00c8 considerato un anticipatore della Vaccinazione. A Eusebio Valli in Toscana sono dedicate strade e piazze. E due grandi targhe marmoree lo ricordano nella casa natale di Casciana Alta e nella casa paterna di Ponsacco.\nAttivit\u00e0 scientifica.\nLe pubblicazioni del 1792 di Galvani sull'applicazione di vari metalli a rane spinsero un grande numero di altri scienziati italiani alla ricerca su quella che egli aveva chiamato \"elettricit\u00e0 animale\". Eusebio Valli fu il primo di questi a divulgare le sue ricerche e scrisse che la scoperta gli aveva \"impedito di dormire per molte notti\". Valli divenne una sorta di ambasciatore della \"elettricit\u00e0 animale\" in tutta Europa, tenendo conferenze pubbliche sugli esperimenti di Galvani e pubblicando articoli su questo argomento in varie citt\u00e0 italiane e straniere, tra cui Losanna, Parigi, Londra, ecc. Nel 1793 diede alle stampe un volume di 300 pagine intitolato \"Esperimenti sull'elettricit\u00e0 animale\", che all'epoca costitu\u00ec la pi\u00f9 organica analisi di tutti i problemi del galvanismo. Quando Volta rinunci\u00f2 a distinguere la \"elettricit\u00e0 animale\" da quella nei metalli (qualcosa che Galvani, credendo nel vitalismo, non avrebbe potuto fare), Valli rest\u00f2 fedele a Galvani e defin\u00ec l'elettricit\u00e0 nei metalli di Volta \"elettricit\u00e0 immaginaria\". In seguito Volta invent\u00f2 la pila voltaica, la progenitrice della batteria elettrica.\nEusebio Valli condusse esperimenti su numerosi vaccini, come quelli contro la rabbia e contro la peste. All'inizio dell'Ottocento, si rec\u00f2 in Egitto, in Turchia e in Dalmazia, poi in Spagna, e infine a Cuba dove imperversava la tremenda febbre gialla che colpiva soprattutto i ceti pi\u00f9 poveri. Nel 1816, all'Avana, al fine di studiarne meglio gli effetti, con consapevole coraggio, si auto-iniett\u00f2 alcuni germi di questa malattia, ma purtroppo a causa di ci\u00f2 mor\u00ec sessantenne. Da allora Eusebio Valli \u00e8 sepolto nel grande Cimitero Monumentale \"Cristobal Colon\" (Cristoforo Colombo) de L'Avana. La qualit\u00e0 morale del suo gesto fu altamente apprezzata dalle autorit\u00e0 cubane, che lo considerarono, come afferma l'epigrafe scritta sulla sua tomba: \"Victima de su amor \u00e0 la humanidad\"."}
{"id": "1349163", "revid": "121821512", "url": "https://it.wikipedia.org/wiki?curid=1349163", "title": "CUS Catania Hockey", "text": "Il CUS Catania Hockey \u00e8 la sezione di hockey su prato del Centro Universitario Sportivo di Catania. Nata nel 1969, attualmente milita nel campionato nazionale di Serie A1, dopo una lunga militanza nella serie inferiore, come gi\u00e0 dal 1990 disputa i suoi incontri al Campo Comunale Dusmet."}
{"id": "1349164", "revid": "124670935", "url": "https://it.wikipedia.org/wiki?curid=1349164", "title": "Isenburg", "text": "La nobile famiglia Isenburg, nota anche come Ysenburg, \u00e8 una famiglia nobile i cui inizi risalgono all'XI secolo. Sede ancestrale della famiglia era Isenburg nei pressi di Isenburg (Westerwald) in quello che oggi \u00e8 il circondario di Neuwied. Nel 1376 gli Ysenburg riuscirono a far valere i loro diritti sulla contea di B\u00fcdingen (nell'odierno distretto di Wetterau), che avevano acquisito con il matrimonio. I successori divennero conti imperiali nel 1442 e furono, tra gli altri, anche burgravi di (nell'odierno circondario del Meno-Kinzig). \nLa contea di Isenburg (fino al 1744 Isenburg o Ysenburg, dopo di che solo la linea Birstein con la \"I\") raggiunse la sua massima estensione nel XVIII secolo. Comprendeva parti dell'attuale distretto del Meno-Kinzig e del distretto di Wetterau nella parte settentrionale e del distretto e della citt\u00e0 di Offenbach nella parte meridionale. Le linee Isenburg-Limburg e Isenburg-Kempenich, che furono fondate da Reginbaldo di Isenburg, si ramificarono pi\u00f9 volte (Nieder-Isenburg). Per matrimonio, gli Ysenburg acquisirono il dominio di B\u00fcdingen e di altre zone nel sud-est di Wetterau (Alto Isenburg). Come conti e principi immediati dell'impero, le varie linee degli Ysenburg/Isenburg appartenevano all'alta nobilt\u00e0.\nSovrani di Isenburg.\nConti di Isenburg \"in B\u00fcdingen\" (seit 1340).\nDivisione dell'eredit\u00e0 tra i conti Isenburg e B\u00fcdingen (Giovanni V) e fino al 1601 i conti di Ronneburg (Filippo I, poi suo figlio Antonio di Isenburg-B\u00fcdingen-Ronneburg)\nConti di Isenburg e B\u00fcdingen \"zu Ronneburg\" (1511\u20131601).\ndopodich\u00e9 passaggio dei domini agli Ysenburg e B\u00fcdingen \"in Birstein\"\nConti di Isenburg e B\u00fcdingen \"zu Birstein\" (1511\u20131633).\nSuddivisione dell'eredit\u00e0 tra i conti di Isenburg-B\u00fcdingen \"in B\u00fcdingen\" e conti di Isenburg-B\u00fcdingen \"in Offenbach\".\nConti di Isenburg-B\u00fcdingen \"in Offenbach\" (1633\u20131718).\npassaggio dei domini ai conti di Ysenburg e B\u00fcdingen \"in Birstein\"."}
{"id": "1349165", "revid": "1305772", "url": "https://it.wikipedia.org/wiki?curid=1349165", "title": "Hurt", "text": ""}
{"id": "1349181", "revid": "228587", "url": "https://it.wikipedia.org/wiki?curid=1349181", "title": "Isenburg-Birstein", "text": "Isenburg-Birstein \u00e8 il nome di due stati storici della Germania attorno a Birstein, nel Sud-Ovest dell'Assia. Il primo \"Isenburg-Birstein\" era una contea originatasi dalla spartizione del Isenburg-B\u00fcdingen-Birstein nel 1628. Venne compresa nell'Isenburg-Offenbach nel 1664. \nIl secondo \"Isenburg-Birstein\" fu un principato, creato dalla divisione dell'Isenburg-Offenbach nel 1711. Ai conti Johann Philipp (1685-1718) e Wilhelm Moritz in Birstein (-1711) del ramo cadetto, succedette Wolfgang Ernst I (1711-54) che costitu\u00ec la nuova linea di Birstein (1711-1806); nel 1744 \u00e8 fatto principe dell'impero (\"Fuerst von und zu Isenburg in Birstein\"), e dopo aver assorbito la linea anziana di Offenbach (estintasi nel 1758) vi trasfer\u00ec la capitale ed acquist\u00f2il voto nel banco dei Principi laici dell'Alto Reno, mentre il ramo comitale cadetto, generato nel 1685, regn\u00f2 su Eisenberg e Langenselbold con il conte Christian Heinrich (1685-58).\nA Wolfgang Ernst II (1754-03) succedette Karl Friedrich (1803-13-15) che fu spodestato il 3.02.1803, ma venne reintegrato nel principato nel 1806, assorbendo tutti i possessi degli altri rami comitali sovrani della famiglia (B\u00fcdingen, Meerholz, Philippseich e W\u00e4chtersbach). \nDivenuto principe membro della Confederazione del Reno (1806) come \"Principato di Isenburg\", Karl continu\u00f2 a regnare fino alla mediatizzazione del Congresso di Vienna (1815), quando venne spodestato per accuse di tradimento e di partigiano napoleonico.\nNel 1809 Karl fond\u00f2 l'ordine cavalleresco della Casa di Isenburg.\nConti di Isenburg-Birstein (1628 - 1664).\n\"agli Isenburg-Offenbach.\"\nPrincipi di Isenburg-Birstein (1744 - 1806).\n\"Nome cambiato in Isenburg\""}
{"id": "1349189", "revid": "200568", "url": "https://it.wikipedia.org/wiki?curid=1349189", "title": "Isenburg-B\u00fcdingen", "text": "Isenburg-B\u00fcdingen fu una Contea e Principato del Sud dell'Assia, in Germania, collocata attorno alla citt\u00e0 di B\u00fcdingen. Vi furono due distinte contee con questo nome. La prima (1341 - 1511) derivava dalla partizione dell'Isenburg-Cleberg, e fu divisa in Isenburg-B\u00fcdingen-Birstein e Isenburg-Ronneburg nel 1511. La seconda (1628 - 1806) dalla partizione dell'Isenburg-B\u00fcdingen-Birstein. venne divisa fra se stessa, Isenburg-Meerholz e Isenburg-W\u00e4chtersbach nel 1673, e pass\u00f2 definitivamente all'Isenburg nel 1806."}
{"id": "1349190", "revid": "1568601", "url": "https://it.wikipedia.org/wiki?curid=1349190", "title": "Caucaso occidentale", "text": "Il Caucaso occidentale \u00e8 il territorio occidentale del Caucaso nella Russia che si estende dal Mar Nero al Monte Elbrus.\nDescrizione.\nQuesta regione comprende un patrimonio dell'umanit\u00e0 dell'UNESCO situato 50\u00a0km a nord della stazione turistica russa di So\u010di, e comprende la parte occidentale della catena del Caucaso. Come spiegato dagli specialisti dell'UNESCO, \u00e8 l'unica grande montagna europea a non aver subito l'impatto umano. Il suo habitat \u00e8 incredibilmente vario rispetto alla dimensione della zona, e spazia dalle pianure ai ghiacciai.\nL'area comprende la \"Riserva naturale della Biosfera del Caucaso\" (), categorizzata con metodo IUCN come \"Ia\".. Il parco venne istituito dal governo sovietico nel Kraj di Krasnodar, in Adighezia e in Kara\u010daj-Circassia nel 1924 per salvaguardare gli esemplari da 85 metri di Abete di Nordmann, forse i pi\u00f9 alti alberi d'Europa, ed una foresta unica formata da alberi della morte e da bossi comuni all'interno della citt\u00e0 di So\u010di. Circa un terzo delle specie vegetali presenti sono state riconosciute come endemiche.\nL'area comprende anche il parco nazionale di So\u010di (categoria IUCN II).\nIl Caucaso occidentale \u00e8 anche il luogo di origine e di reintroduzione del bisonte europeo con l'ultimo esemplare ucciso dai bracconieri in questo luogo nel 1927 e poi reintrodotti molti decenni dopo."}
{"id": "1349191", "revid": "124212292", "url": "https://it.wikipedia.org/wiki?curid=1349191", "title": "Societ\u00e0 Sportiva Lazio Hockey", "text": "La S.S. Lazio Hockey \u00e8 una squadra di hockey su prato di Roma militante nel campionato di Serie A1.\nFa parte della Societ\u00e0 Sportiva Lazio.\nFondata nel 1959, ha visto i suoi anni d'oro tra gli anni 90 fino al 2009, dove ha vinto ben 4 coppa italia e uno scudetto nel 2005. Il neo Presidente Roberto Brocco decide nel 2010 di dar vita ad un progetto interamente fondato sui giovani e riunisce sotto lo stesso tetto sia il settore maschile che quello femminile, fino ad allora suddiviso in due societ\u00e0 differenti e differenti gestioni. Nel 2018 la squadra allenata da Luca Angius viene promossa in A2 per poi tentare la scalata all'A1 che sar\u00e0 conquistata nel giugno del 2021 nelle finali di Pistoia \nLa sezione femminile milita nel campionato di A2. \nOggi la Lazio Hockey Prato \u00e8 formata da pi\u00f9 di 100 atleti. \nNell'aprile 2018 la S.S. Lazio Hockey Under 18, in parte costola della prima squadra che militava in Serie B, ha vinto il campionato Italiano Under 18 a Bra. \nNel giugno 2021 la squadra femminile U21 conquista sul campo delle Tre Fontane il campionato italiano. Il primo scudetto della Lazio Hockey al femminile. \nAltri progetti.\n\u201cHockey 4 All\u201d \u00e8 il progetto nato dalla Lazio Hockey, da anni impegnata nell\u2019integrazione delle persone con disabilit\u00e0 in collaborazione con la Federazione Italiana Hockey, \u00e8 supportata dal Circolo Canottieri Lazio che metter\u00e0 a disposizione la storica Fossa per gli allenamenti che, ovviamente, saranno svolti anche allo stadio hockey delle Tre Fontane.\nPer il Circolo Canottieri Lazio referente del progetto Gabriella Bascelli, consigliere agli eventi, che con la Lazio Hockey ha gi\u00e0 collaborato nel progetto \u201cField Hockey for women\u201d.\nReferente per la seconda fase del progetto, il corso di formazione online, sar\u00e0 Amanda Gesualdi, Dott.ssa in Scienze e Tecniche Psicologiche Applicate, e soprattutto Mental Coach della Lazio Hockey, che si dice felice di essere stata coinvolta nel progetto.\nIl progetto, a cui ha fortemente contribuito Maria Luisa Saponaro, esperta in Sviluppo e Inclusione sociale, \u00e8 realizzato con il contributo di Lazio Innova S.p.a. \u2013 societ\u00e0 soggetta a direzione e coordinamento della Regione Lazio"}
{"id": "1349192", "revid": "1573940", "url": "https://it.wikipedia.org/wiki?curid=1349192", "title": "Radiolaria", "text": "I Radiolari (Radiolaria ) sono protozoi, che vivono in mare, caratterizzati dallo scheletro siliceo, presente in quasi tutte le specie, e dalla divisione del corpo molle in una capsula centrale, contenente l'endoplasma, e l'ectoplasma circostante.\nOrigine e diffusione.\nRadiolari fossili sono noti sin dal Cambriano. Oggi costituiscono parte del plancton marino in tutti gli oceani. Sono stati rilevati a tutte le profondit\u00e0, anche se sono pi\u00f9 abbondanti a profondit\u00e0 che non superano alcune centinaia di metri.\nDescrizione.\nLe dimensioni lineari degli individui sono il pi\u00f9 delle volte comprese tra centesimi e decimi di millimetro, ma esistono specie che raggiungono o superano il millimetro.\nLa capsula centrale contiene il nucleo, mitocondri, apparato di Golgi e vacuoli. Essa \u00e8 circondata da una membrana che la separa dall'ectoplasma. Quest'ultimo contiene alveoli e si estende ad una complessa rete di pseudopodi. Gli alveoli, di dimensione variabile, hanno probabilmente la funzione di permettere la discesa e la risalita nell'acqua. Gli pseudopodi possono essere attivi, catturando prede e muovendosi in risposta a stimoli esterni. L'ectoplasma ospita spesso alghe simbionti.\nLo scheletro siliceo \u00e8 dotato in genere di protuberanze appuntite disposte simmetricamente che danno a questi organismi una elegante struttura che ha attirato spesso la curiosit\u00e0 di microscopisti dilettanti.\nClassificazione.\nLo status tassonomico dei Radiolari \u00e8 stato pi\u00f9 volte rivisto in tempi recenti ed \u00e8 ancora oggetto di discussione. Tradizionalmente erano considerati un ordine dei Protozoi. Secondo la classificazione proposta nel 1993 da Cavalier-Smith essi costituiscono un subphylum del phylum dei Radiozoa. Altri autori li hanno considerati un gruppo polifiletico privo di validit\u00e0 tassonomica. Nella classificazione dei protisti proposta nel 2005 da Adl et al. ai Radiolari \u00e8 stata riassegnata validit\u00e0 tassonomica come subtaxon dei Rhizaria.\nAnche la classificazione interna dei Radiolari \u00e8 oggetto di discussione. Una classificazione che \u00e8 stata spesso usata li distingue in Policistini (suddivisi a loro volta in Spumellari e Nassellari) e Feodari.\nRiproduzione.\nLa riproduzione \u00e8 di tipo asessuato in cui il guscio e il protozoo si dividono in due parti e le due figlie provvedono autonomamente a rigenerare la parte mancante.\nFanghi a radiolari.\nI gusci dei radiolari morti si depositano sui fondali oceanici, formando i cosiddetti \"fanghi a radiolari\". Nel corso dei tempi geologici questi fanghi si sono accumulati in quantit\u00e0 tali da formare spessi strati di roccia sedimentaria silicea.\nVoci correlate.\nDiatomee"}
{"id": "1349196", "revid": "767487", "url": "https://it.wikipedia.org/wiki?curid=1349196", "title": "Mikl\u00f3s Bethlen", "text": "Fu uno degli uomini di stato pi\u00f9 in vista della Transilvania.\nBiografia.\nDopo gli studi fatti nei collegi protestanti di Alba Iulia Gyulafeh\u00e9rv\u00e1r e Cluj Kolozsv\u00e1r, tra 1661 e 1664 si rec\u00f2 all'estero per completare la sua formazione culturale. Trascorse quindi un primo periodo all'Universit\u00e0 di Heidelberg, per poi trasferirsi, prima, a Utrecht e poi a Leida. Termin\u00f2 questo periodo di \"peregrinatio studiorum\" con un soggiorno inglese e uno francese. \nTornato in patria nel 1664, in quell'anno ripart\u00ec per un breve soggiorno a Venezia. Gioc\u00f2 un ruolo chiave nelle vicende politiche transilvane, ai tempi della rivolta di Imre Th\u00f6k\u00f6ly e negli anni ad essa successivi. La carica pi\u00f9 importante da lui ricoperta fu quella di \"Cancelliere del principato\". \nAccanto agli impegni politici pi\u00f9 importanti, si impegn\u00f2 per incentivare nel suo paese l'educazione. Al centro della sua attivit\u00e0 politica pose sempre la difesa dei diritti delle chiese riformate. \nNel 1704 fu accusato di lesa maest\u00e0 e deportato a Vienna, dove fu obbligato a rimanere anche dopo la sua liberazione dal carcere. Tra 1708 e 1710 scrisse un'autobiografia, considerata un classico della letteratura ungherese di quel periodo."}
{"id": "1349199", "revid": "118831461", "url": "https://it.wikipedia.org/wiki?curid=1349199", "title": "Struttura iperboloide", "text": "Le strutture iperboloidi sono strutture architettoniche disegnate con una geometria iperbolica. Spesso si tratta di strutture alte, ad esempio torri, dove la geometria conferisce la forza necessaria per tenere sospeso un oggetto dal terreno, anche se \u00e8 frequente che la forma scelta sia a fini decorativi, pi\u00f9 che per fini strutturali.\nLa prima struttura iperboloide del mondo fu costruita dall'ingegnere e scienziato russo Vladimir \u0160uchov (1853-1939) per un'esposizione russa del 1896. La prima torre iperbolica \u00e8 una torre di acciaio situata a Polibino, nella regione di Lipeck.\nStrutture iperboloidi furono costruite in seguito da molti architetti famosi, tra cui Antoni Gaud\u00ed, Le Corbusier, Adalberto Libera, Oscar Niemeyer.\nAntoni Gaud\u00ed e \u0160uchov portarono avanti i loro esperimenti quasi simultaneamente, negli anni 1880-1895. In particolare, Gaud\u00ed si dedic\u00f2 allo studio di elementi a forma di paraboloide iperbolico (hypar) e di iperboloide di rivoluzione nella Sagrada Fam\u00edlia (1910).\nIn seguito, l'ingegnere spagnolo Eduardo Torroja disegn\u00f2, ad esempio, l'ippodromo della Zarzuela con una forma di questo tipo."}
{"id": "1349201", "revid": "2218715", "url": "https://it.wikipedia.org/wiki?curid=1349201", "title": "CUS Torino Hockey", "text": "Il CUS Torino Hockey \u00e8 una squadra di hockey su prato di Torino che milita nel campionato di Serie A1 femminile.\nStoria.\nNascita e albori.\nL'hockey su prato al CUS Torino nasce nell'ottobre del 1957 su iniziativa di un gruppo di studenti universitari che, in vista delle imminenti Olimpiadi di Roma 1960, vollero dedicarsi ad uno sport che li avrebbe potuti portare a coronare il \u201csogno Olimpico\u201d.\nNacque cos\u00ec, un po' per caso, la sezione hockey del CUS Torino.\nA novembre del 1957 iniziarono gli allenamenti nella palestra situata nel seminterrato del Collegio Universitario, in via Galliari 30. L'idea fu di Enzo Alfier, che divenne poi segretario della Federazione Italiana Hockey. Furono Luciano Cecca ed Enzo Alfier ad andare a Caselle a ritirare il materiale da gioco che ivi giaceva dopo che 4 anni prima si era sciolta la squadra dell'Aeronautica Militare di Torino. Sempre nel 1954 si era sciolta anche la squadra del Moncalvo, cosicch\u00e8 in Piemonte non c'erano pi\u00f9 squadre di hockey.\nI primi campionati di Serie A.\nNel marzo del 1958 il CUS Torino disputa la sua prima partita ufficiale nel campionato di Serie A, girone B, contro l'Hc Milan, uscendo sconfitta per 1-0. Il primo successo arriva nel match successivo contro il CSI Chiabrera, vinto 2-0 grazie alle reti di Sepia e Verduzio. Nello stesso anno, il CUS Torino vince la prima Coppa Ligure Piemontese, superando in finale Jolly HC vincendo 1-0 il match d'andata e 2-1 quello di ritorno.\nSin nel 1958 che nel 1959, il campionato del CUS Torino si ferma al girone eliminatorio. \nNel 1960, i cussini superano la prima fase per poi cedere in semifinale al Bernini Savona per 1-0.\nAnche l'anno successivo il CUS Torino accede alla seconda fase, strutturata in un girone di semifinale da cui viene eleminato.\nNel 1962 il CUS Torino chiude al sesto posto il campionato, cedendo nella finale per la quinta piazza finale al Philco Novara per 1-0.\nLa stagione 1963 vede i cussini protagonisti. Qualificati al girone finale a quattro squadre, i biancoblu chiudono terzi e lo scudetto non viene assegnato.\nNel 1964 il CUS Torino non riesce invece a qualificarsi per le fasi finali del campionato, mentre nel 1965 conclude nuovamente al terzo posto il girone finale a quattro squadre che assegna il titolo italiano.\nNel 1966 cambia ancora la formula del campionato e il CUS Torino cede in semifinale 2-0 contro l'MDA Roma, futuro campione d'Italia. Nella stessa stagione si gioca anche la prima edizione della Coppa Italia (non riconosciuta ufficialmente) e anche in questo caso i cussini si arrendono in semifinale all'MDA Roma per 4-0.\nAnche nel 1967 il CUS Torino arriva fino alle semifinali scudetto ma in questa occasione \u00e8 l'Amsicora a stoppare le ambizioni dei piemontesi, liquidando la pratica con un doppio 2-0 nelle due sfide in programma.\nNei due anni successivi , il CUS Torino disputa sempre il campionato di Serie A ma non riesce a qualificarsi per le finali mentre, nel 1970 e 1971, cambiata ancora la formula per l'assegnazione del titolo che non prevede pi\u00f9 una fase finale ma proclama campione la squadra vincitrice del girone unico di Serie A, i cussini chiudono in entrambe le occasioni al quinto posto.\nI successi.\nDopo un inizio basato sull'improvvisazione, negli anni seguenti si comincia a fare sul serio.\nArrivano a Torino i primi stranieri, tra cui alcuni giocatori della nazionale indiana (allora la pi\u00f9 forte del mondo) e nel 1977 il CUS Torino vince il suo primo e finora unico scudetto su prato, per poi conquistare la Coppa Italia nel '94.\nNell'indoor invece, il CUS Torino ha un'ottima tradizione. Gli universitari vincono il primo campionato italiano ufficiale (1972) per poi ripetersi altre 4 volte ('77, '78, '80 e '98).\nIl palmares cussino \u00e8 arricchito anche da 13 allori giovanili, di cui 12 maschili e uno femminile. A livello maschile la societ\u00e0 torinese vanta infatti 2 scudetti Under 18 su prato ('83 e '94) e 5 indoor ('84, '94, '95, '99 e '00) 2 scudetti Under 16 su prato ('92 e '97) e 2 indoor ('90 e '98) e uno scudetto Under 14 su prato ('89). La sezione femminile ha invece trionfato una volta in Under 14 indoor (2017).\nScioglimento, rinascita e fusione.\nLa storia della prima squadra maschile della sezione hockey su prato del Cus Torino si interrompe nella stagione 2007/08 quando, al termine di una sfortunata annata, la squadra retrocede in Serie A2 e viene fusa con il Rassemblement Piemontais de Hockey (che aveva fallito la promozione dalla serie B alla serie A2) a formare un'unica squadra, il Rassemblement Hockey Club. L'attivit\u00e0 cussina prosegue per\u00f2 a livello giovanile e, nel 2016/17, il CUS Torino torna ad iscrivere una squadra senior, ripartendo dalla Serie B.\nAl terzo anno, sfiora la promozione in A2, perdendo i play-off contro l'HC Eur ma in estate avviene la nuova fusione con il Rassemblement Hockey Club, che d\u00e0 vita all'HCU Rassemblement Torino.\nNascita del settore femminile.\nIl settore femminile nasce invece nel 1977, a seguito della conquista dello scudetto su prato da parte della squadra maschile. \nLa volont\u00e0 fu quella di creare una squadra che potesse disputare in breve tempo il campionato italiano senior e quindi si decise di reclutare ragazze di 16/17 anni che gi\u00e0 praticavano sport a livello agonistico.\nIl compito venne affidato alla professoressa di scienze motorie Laura Campari che, in breve tempo, mise in piedi una rosa di 13 atlete .\nLa squadra venne affidata a Kulwant Singh, giocatore della squadra maschile, per la preparazione tecnica e alla stessa Laura Campari per la preparazione atletica.\nNegli anni successivi si alternarono diversi allenatori: Antonio Dattilo, giocatore della squadra maschile, Adriana Tibaldi, ex giocatrice della Lorenzoni Bra e pi\u00f9 volte campionessa italiana prato e indoor, Maurizio Ponzio, giocatore delle Pagine Gialle Orange Boys Torino e Roberto Picco, allenatore della squadra maschile.\nIl primo impegno della squadra femminile fu il torneo internazionale indoor di Padova del 1977 e da quel momento in avanti partecip\u00f2 a tutti i campionati prato e indoor.\nNel 1983 il CUS Torino femminile vince il campionato sperimentale a 7 Under 20 .\nDopo un quinquennio da protagonista del campionato italiano su prato e indoor (2005/10) che ha visto le cussine pi\u00f9 volte piazzate ma mai vincenti, nell'estate 2010 la prima squadra si scioglie.\nLa rinascita negli anni '10.\nCon l'inizio stagione 2011/12 la squadra femminile riparte dalla Serie A2, con la guida tecnica affidata a Lyudmyla Vyhanyaylo e, al primo anno, chiude al terzo posto il girone A di Serie A2. L'anno successivo, le cussine chiudono al secondo posto il girone, conquistando l'accesso allo spareggio per un posto nei play-off promozione, spareggio che il CUS Torino perde 3-1 a Villafranca di Verona contro l'HT Bologna.\nNel 2013/14, le universitarie vincono il proprio girone di Serie A2, meritandosi un posto ai play-off dove per\u00f2 cedono 6-1 all'H. Cernusco, 3-0 al CUS Padova e pareggiano 1-1 contro l'HF Roma, terminando al quarto posto.\nNegli anni successivi i risultati peggiorano. Terze nel girone eliminatorio nel 14/15 e quarte nel 15/16.\nNella stagione 2016/17 arriva un altro quarto posto nel girone eliminatorio di A2 ma la societ\u00e0 biancoblu ha un nuovo exploit nel campionato indoor dove, grazie all'arrivo di giocatrici di livello come Maryna Vynohradova, Raquel Huertas, Agata Wybieralska(anche allenatrice del team) ed Eleonora Di Mauro, arriva fino alla finale scudetto, perdendo ai tempi supplementari contro il CUS Pisa per 4-3.\nNel 2017/18 arriva un quinto posto finale nel girone di A2 e l'anno successivo il CUS Torino chiude al 4\u00b0 posto la prima fase, venendo ancora una volta estromessa dalla possibilit\u00e0 di giocare i play-off.\nL'arrivo dell'ex nazionale italiana Sara Agr\u00f2 e delle ex nazionali giovanili azzurre Sabrina Raimo e Ilaria Franco, nonch\u00e8 dell'italoargentina Catalina Costa dal Belgrano Athletic Club di Buenos Aires, danno al CUS Torino un nuovo slancio. In panchina siede l'ex tecnico del Valchisone, Rossano Laurenti, e le biancoblu chiudono il girone d'andata al primo posto. Il campionato viene per\u00f2 fermato causa Covid-19 e la societ\u00e0 deve rinviare i sogni di gloria.\nDi nuovo in Serie A1.\nIn estate cambia l'allenatore, con Andrea Lagori che prende il posto di Rossano Laurenti e la squadra si rinforza ulteriormente con gli arrivi della nazionale Sara Sorial in porta e delle due belghe Victoria Dubois e Helene Servais. Il 6 giugno 2021 il CUS Torino festeggia una nuova promozione in Serie A1. Dopo aver dominato il proprio girone, le cussine vincono anche i play-off, sconfiggendo in finale l'HP Milano 3-1 agli shoot-out, dopo lo 0-0 dei tempi regolamentari, grazie alle reti di Lyudmyla Vyhanyaylo, Chiara Di Bella ed Helene Servais.\nIntanto il settore giovanile cresce nei numeri e nella qualit\u00e0, portando in dote il primo scudetto al femminile (Under 14 indoor nel 2017) e con tanti piazzamenti in tutte le categoria, sia prato che indoor.\nNell'estate 2021 la prima squadra prende il nome di Torino Universitaria. Arrivano in biancoblu la stella della nazionale sudafricana Nomnikelo Veto, reduce dall'esperienza alle Olimpiadi di Tokio 2020, le ex nazionali italiane Florencia Nogueira e Lucia Fornari dal Club Universitario de Cordoba e la nordirlandese Pippa Best, mentre nel mese di dicembre, dall'HF Libertas San Saba Roma torna Amanda Wiecek. Il Torino Universitaria chiude al primo posto in campionato la prima parte di stagione e si qualifica per il Round 3 di Coppa Italia, eliminando l'HP Milano 2-1. Nel campionato indoor, invece, le universitarie perdono agli shoot out contro la Lorenzoni Bra la possibilit\u00e0 di accedere alle finali scudetto."}
{"id": "1349205", "revid": "767487", "url": "https://it.wikipedia.org/wiki?curid=1349205", "title": "Compagnia della Morte", "text": "La Compagnia della Morte sarebbe stata, secondo la leggenda, un'unit\u00e0 militare di cavalieri arruolata, organizzata ed equipaggiata dal condottiero Alberto da Giussano. Sarebbe stata decisiva durante la battaglia di Legnano (29 maggio 1176) in quanto avrebbe difeso fino allo stremo il Carroccio della Lega Lombarda contro l'esercito imperiale di Federico Barbarossa.\nDeve il suo nome al giuramento che avrebbero fatto i suoi componenti, che prevedeva la lotta fino all'ultimo sangue senza mai abbassare le armi. Studi storici fatti nel corso del tempo hanno dimostrato che Alberto da Giussano e la Compagnia della Morte non sono mai esistiti.\nStoria.\nLa leggenda.\nIn base a una leggenda riportata per la prima volta dal cronista trecentesco Galvano Fiamma, che scriveva 150 anni dopo la battaglia di Legnano, la Compagnia della Morte era formata da 900 cavalieri. Doveva il suo nome al giuramento che fecero i suoi componenti, che prevedeva la lotta fino all'ultimo respiro senza mai abbassare le armi. Secondo Galvano Fiamma la Compagnia della Morte difese fino allo stremo il Carroccio per poi effettuare, nelle fasi finali della battaglia di Legnano, una carica contro l'esercito imperiale di Federico Barbarossa.\nAlberto da Giussano avrebbe arruolato la Compagnia della Morte principalmente nel bresciano e, pi\u00f9 in generale, nelle zone orientali della Lombardia, che meno avevano contribuito con fanterie e salmerie per l'imminente battaglia. Secondo i racconti di Galvano Fiamma, Alberto da Giussano era assistito dai fratelli Ottone e Raniero.\nDa uno stralcio della \"Chronica Galvanica\" di Galvano Fiamma possiamo leggere:\nMentre, su un altro stralcio della stessa opera, questa volta incentrato sulla battaglia di Legnano, possiamo leggere che:\nI resoconti di Fiamma andrebbero presi per\u00f2 con il beneficio del dubbio dato che nei suoi scritti sono presenti imprecisioni, errori e fatti leggendari. Per quanto concerne questi ultimi, Galvano Fiamma riporta infatti che un certo \"prete Leone\" sarebbe stato testimone, durante la battaglia di Legnano, dell'uscita di tre colombe dalle sepolture dei santi Sisinnio, Martirio e Alessandro (i cosiddetti \"santi Martiri\", commemorati proprio il 29 maggio) alla basilica di San Simpliciano di Milano. Durante lo scontro tra i due eserciti, i tre uccelli prima si posarono sul Carroccio determinando la fuga del Barbarossa e poi, intimoriti dai furibondi combattimenti, si ripararono in una zona boscosa della localit\u00e0 San Bernardino a Legnano. Nelle cronache di Galvano Fiamma \u00e8 anche specificato il fatto che le compagnie militari che difesero il Carroccio fossero tre. La prima era la Compagnia della Morte, i cui 900 cavalieri erano dotati di un anello d'oro; la seconda compagnia era invece composta da 300 popolani a guardia del Carroccio, mentre la terza sarebbe stata formata da 300 carri falcati, ognuno dei quali era guidato da dieci guerrieri.\nDa queste affermazioni si pu\u00f2 indubbiamente dedurre l'infondatezza dei racconti di Galvano Fiamma: \u00e8 infatti inverosimile che la battaglia di Legnano sia stata vinta dalla Lega Lombarda grazie a tre colombe che misero in fuga il Barbarossa, e pare impossibile che prete Leone abbia visto l'intero itinerario dei tre uccelli dalle tombe dei santi a Milano fino a Legnano. Inoltre sembra difficile il fatto che Milano, durante la situazione di ristrettezze economiche causata dalla guerra, avesse fornito ben 900 anelli d'oro ai cavalieri. In aggiunta pare altrettanto strano che le altre cronache dell'epoca non ricordino n\u00e9 la presenza di 300 carri falcati, che sarebbe stato un evento molto particolare senz'altro degno di nota, n\u00e9 Alberto da Giussano n\u00e9 le tre compagnie militari.\nGalvano Fiamma, infine, nei suoi resoconti, menziona il toponimo storpiato di \"Carate\" in luogo di Cairate (dove il Barbarossa, effettivamente, alloggi\u00f2 la notte prima della battaglia di Legnano) e afferma che gli scontri tra il Barbarossa e la Lega Lombarda siano stati ben due, una a \"Carate\" (1176) e il secondo tra Legnano e Dairago (29 maggio 1177), inventando quindi un'immaginaria battaglia di \"Carate\" e spostando lo scontro di Legnano all'anno successivo.\nCi\u00f2 avvalora la tesi che questi fatti riferiti, in realt\u00e0, non siano altro che delle invenzioni di Galvano. Il fatto che Alberto da Giussano e la Compagnia della Morte non siano mai esistiti \u00e8 stato poi comprovato da molte analisi storiche che si sono svolte nei secoli seguenti.\nIl motivo dell'invenzione, da parte di Galvano Fiamma, della figura di Alberto da Giussano e di quella della Compagnia della Morte risiede presumibilmente nel tentativo di fornire alla Lega Lombarda delle figure dai connotati eroici ed epici che facessero da contraltare a quella del Barbarossa.\nIl \"monumento al Guerriero di Legnano\", che \u00e8 presente nella citt\u00e0 del Carroccio e che \u00e8 dedicato ad un combattente dell'omonima battaglia tra la Lega Lombarda e il Barbarossa, \u00e8 spesso erroneamente associato ad Alberto da Giussano. La statua rappresenta un soldato in una posa poi diventata famosa, con lo scudo nella mano sinistra e la spada alzata nella destra in modo da simboleggiare il giubilo per la fine della battaglia di Legnano e per la sconfitta di Federico Barbarossa.\nI fatti storici.\nIn base invece alle fonti storiche, l'eroica e decisiva resistenza intorno al Carroccio fu compiuta dalla fanteria comunale, che permise alla restante parte dell'esercito della Lega Lombarda, in realt\u00e0 capitanata da Guido da Landriano, di sopraggiungere da Milano e di sconfiggere Federico Barbarossa nel celebre scontro di Legnano. Il Carroccio, in particolare, fu posizionato sul bordo di un ripido pendio fiancheggiante il fiume Olona, cos\u00ec che la cavalleria imperiale, il cui arrivo era previsto lungo il corso del fiume, sarebbe stata obbligata ad assalire il centro dell'esercito della Lega Lombarda risalendo la scarpata. Il Barbarossa sarebbe stato quindi obbligato ad assalire l'esercito comunale in una situazione di svantaggio, dato che avrebbe dovuto attaccare dal basso risalendo tale avvallamento.\nConsiderando le fasi dello scontro, questo potrebbe significare che la famosa battaglia potrebbe essere stata combattuta anche su parte del territorio ora appartenente al comune di San Giorgio su Legnano in prossimit\u00e0 del quartiere di Legnano \"costa di San Giorgio\", oppure sul territorio dell'odierno quartiere San Martino a Legnano, non essendo individuabile, in altre parti della zona, un avvallamento con queste caratteristiche. L'esercito del Barbarossa arriv\u00f2 poi dalla parte opposta, da Borsano: ci\u00f2 obblig\u00f2 i fanti comunali a resistere intorno al Carroccio, visto che avevano la strada di fuga sbarrata dal fiume Olona, che avevano alle spalle.\nRievocazioni.\nDei figuranti che interpretano Alberto da Giussano e i componenti della Compagnia della Morte partecipano alla sfilata storica del Palio di Legnano. In seguito, questi figuranti, allo stadio cittadino, prima della corsa ippica, ripropongono la carica che, secondo la leggenda, fu fatta da Alberto da Giussano e dalla Compagnia della Morte nelle fasi conclusive della battaglia di Legnano."}
{"id": "1349213", "revid": "126257", "url": "https://it.wikipedia.org/wiki?curid=1349213", "title": "Compagnia della morte", "text": ""}
{"id": "1349215", "revid": "880789", "url": "https://it.wikipedia.org/wiki?curid=1349215", "title": "Castrogno", "text": ""}
{"id": "1349217", "revid": "438678", "url": "https://it.wikipedia.org/wiki?curid=1349217", "title": "Il collezionista di occhi", "text": "Il collezionista di occhi (\"See No Evil\") \u00e8 un film horror del 2006 diretto da Gregory Dark. Il film \u00e8 uscito negli USA il 19 maggio 2006, mentre in Italia il 28 luglio 2006. Nel 2014 esce il sequel del film, \"See No Evil 2\", che vede ancora una volta Gleen \"Kane\" Jacobs come protagonista.\nTrama.\nIn un edificio in rovina, una volta sede del Blackwell Hotel, vive Jacob Goodnight, un maniaco sessuale ed omicida, probabilmente affetto da acromegalia un uomo gigantesco alto 200\u00a0cm molto pesante circa 140\u00a0kg con una forza sovrumana. A causa della malattia Jacob \u00e8 stato rifiutato dalla societ\u00e0 e vive di efferati omicidi, con cui ha l'abitudine di estrarre gli occhi delle vittime e di metterli in recipienti di vetro.\nAlcuni giovani, detenuti per avere commesso piccoli crimini, sono costretti a eseguire dei lavori di utilit\u00e0 sociale: in cambio di una riduzione della pena, hanno l'incarico di ripulire in parte l'albergo. I ragazzi vengono accompagnati nell'edificio cadente da un poliziotto, che quattro anni prima ha sparato a Jacob alla testa, non prima che il folle omicida gli troncasse un braccio con un'accetta.\nDopo che il serial killer rapisce uno dei ragazzi, inizia un efferato confronto che vede contrapposti i ragazzi e il maniaco.\nJacob uccider\u00e0 la stragrande maggioranza dei ragazzi insieme al detective e la donna che li scortavano. Dopo aver rapito Kira, l'assassino \u00e8 titubante se ucciderla o meno. Arriva poi la madre, che si rivela essere la proprietaria dell'hotel. In realt\u00e0 Jacob \u00e8 condizionato dalla madre: egli di per s\u00e9 non avrebbe mai ucciso, se non fosse stato umiliato, deriso e imprigionato in una gabbia per non aver rispettato i dieci comandamenti della madre. Ella ha organizzato di far venire i ragazzi nella struttura per poter uccidere il detective, che anni prima colp\u00ec Jacob alla testa. Jacob decide di uccidere la madre e di risparmiare Kira, che, insieme all'intervento di Christine e poi di Michael, riesce ad uccidere il mostro, uscendo dall'hotel e da quell'incubo orrendo.\nAccoglienza e distribuzione.\nIl Italia il film \u00e8 stato presentato in anteprima nazionale al Festival del Cinema di Roma, dove a promuovere il film era presente il protagonista Glenn Jacobs.\nIn Italia il film \u00e8 stato distribuito in meno di 20 sale di proiezione.\nIl film \u00e8 stato prodotto con una spesa preventiva di 8.000.000 $, guadagnando globalmente 15.003.884. $, di cui 4.581.233 $ negli USA e 753.944 \u20ac in Italia.\nA causa dello scarso successo ottenuto nei cinema, in molti paesi, il film \u00e8 stato distribuito direttamente nel mercato home video."}
{"id": "1349220", "revid": "1516566", "url": "https://it.wikipedia.org/wiki?curid=1349220", "title": "Campionato italiano di hockey su prato", "text": "Il campionato italiano di hockey su prato \u00e8 un insieme di tornei nazionali istituiti dalla Federazione Italiana Hockey (FIH). I campionati sono suddivisi e organizzati in 3 livelli, i primi 2 sono a livello italiano, mentre il restante \u00e8 a livello regionale. La Federazione Italiana Hockey organizza e dirige la Serie A1, la Serie A2 e la Serie B. L'organico complessivo delle due leghe superiori consta di un totale di 26 societ\u00e0.\nOgni squadra affronta tutte le altre compagini del raggruppamento di appartenenza due volte, una presso il proprio campo (\"partita in casa\"), una presso il campo avverso (\"partita in trasferta\") con uno svolgimento che \u00e8 detto \"Girone all'italiana\". Si assegnano tre punti alla squadra che vince una partita, un punto a ciascuna squadra in caso di pareggio e zero alla squadra sconfitta.\nI campionati nazionali.\nSerie A1.\n\u00c8 un torneo che si svolge tra 12 squadre, la squadra che ottiene il maggior numero di punti nella Serie A1 si aggiudica il titolo di campione d'Italia, denominato e contraddistinto da un apposito \"scudetto\". Le ultime due squadre in graduatoria vengono retrocesse in Serie A2.\nSerie A2.\n\u00c8 composta da 2 gironi da 8 squadre ciascuno. La prima di ogni girone viene promossa alla categoria superiore (\"Serie A1\"), mentre l'ultima viene retrocessa nella categoria inferiore Serie B.\nIl campionato regionale.\nSerie B.\n\u00c8 suddivisa in molti gironi regionali: con vario numero di partecipanti. Ciascun girone esprime una squadra che disputer\u00e0 i \"play-off\", mentre non ci sono retrocessioni."}
{"id": "1349228", "revid": "1543377", "url": "https://it.wikipedia.org/wiki?curid=1349228", "title": "Komarr", "text": "Komarr \u00e8 un romanzo di fantascienza del 1998 di Lois McMaster Bujold. Fa parte del \"ciclo dei Vor\" ed \u00e8 collocato tra \"Memory\" e \"Guerra di strategie\"."}
{"id": "1349229", "revid": "11116841", "url": "https://it.wikipedia.org/wiki?curid=1349229", "title": "Aryan Brotherhood", "text": ""}
{"id": "1349230", "revid": "1613294", "url": "https://it.wikipedia.org/wiki?curid=1349230", "title": "Stimolazione tetanica", "text": "Con il termine stimolazione tetanica o semplicemente tetano, in campo neurobiologico, si descrive un processo fisiologico che avviene nelle cellule nervose caratterizzato da una notevole serie di potenziali d'azioni che vengono trasmessi in un piccolo periodo di tempo.\nConsiderazioni anatomiche.\nCos\u00ec come il potenziale d'azione, la stimolazione tetanica si propaga negli assoni fino ad esaurirsi nella giunzione sinaptica; in questa sede la stimolazione tetanica promuove l'ingresso di ioni calcio con conseguente esocitosi di vescicole contenenti neurotrasmettitore, che si lega a strutture recettoriali della membrana plasmatica di altri neuroni o del sarcolemma muscolare.\nFisiologia.\nIn seguito all'isolamento di singole unit\u00e0 motorie, \u00e8 possibile indagare, attraverso metodiche di laboratorio, la propagazione degli impulsi nervosi nel nervo motorio e gli effetti sulle singole fibre muscolari, al fine di consentire una corretta analisi delle risposte in seguito a diversi tipi di stimolazione.\nIn una cellula muscolare, un singolo potenziale d'azione si propaga all'interno dei tubuli t, depolarizzando il reticolo sarcoplasmatico. La depolarizzazione di questa struttura provoca la fuoriuscita massiva nel citoplasma di ioni calcio, in grado di legarsi in modo reversibile alla troponina, scatenando gli eventi che portano alla contrazione del sarcomero. Bench\u00e9 la liberazione del calcio sia molto rapida, occorrono 20-50 ms affinch\u00e9 si abbia la completa formazione dei ponti trasversali. \nIn questo periodo di tempo, per\u00f2, il calcio libero si riduce rapidamente a causa dei rapidi meccanismi di riassunzione mediati da pompe ioniche che prendono il nome di SERCA (Sarco-Endoplasmic Reticulum Calcium ATPase); di conseguenza il numero dei ponti trasversali si riduce e, in un arco di 80-200 ms, la forza espressa si esaurisce. Questo fatto spiega le differenze nel decorso temporale dei processi di attivazione e riassunzione del calcio, che risultano dunque essere processi tempo-dipendenti in competizione tra loro. Ci\u00f2 fornisce una spiegazione del fatto che le fasi di aumento e di diminuzione della tensione attiva delle contrazioni a scossa semplice (contrazioni dovute alla presenza di un solo potenziale di azione), abbiano decorsi temporali diversi. In seguito a tali evidenze si pu\u00f2 dunque evidenziare che la forza contrattile generata da un potenziale d'azione \u00e8 relativamente piccola, perch\u00e9 gli ioni calcio vengono liberati in piccola quantit\u00e0 e persistono per un tempo molto breve e quindi non si verifica l'attivazione di tutti i siti di legame dell'actina con conseguente formazione di pochissimi ponti trasversali verso la miosina.\nSe tuttavia insorge un altro potenzione d'azione prima che tutti gli ioni calcio liberati dal precedente potenziale d'azione vengano di nuovo sequestrati, il numero di ponti trasversali che si formano \u00e8 maggiore e, di conseguenza, si sviluppa una forza pi\u00f9 elevata (si consideri una specie di sommazione temporale a livello muscolare). Di conseguenza, pi\u00f9 elevata \u00e8 la frequenza dei potenziali d'azione, maggiore sar\u00e0 la forza sviluppata e minori saranno le fluttuazioni. Per una grande frequenza di potenziali d'azione si raggiunger\u00e0 il punto, per un dato muscolo, per il quale ad un aumento di frequenza, non corrisponde un aumento di forza (isometrica) esprimibile; a questo punto si ha il cosiddetto tetano incompleto o non fuso, poich\u00e9 caratterizzato da una serie di fluttuazione caratteristiche che non sono ancora in grado di mantenere una contrazione stazionaria. Aumentando la frequenza di scarica del nervo, si raggiunge una condizione caratterizzata dall'attivazione prolungata di tutti i siti di legame e da uno sviluppo della forza privo di fluttuazioni. Questo tipo di contrazione stazionaria che deriva dalla fusione di singole scosse muscolari semplici viene detto tetano completo (fuso) o contrazione tetanica massimale."}
{"id": "1349235", "revid": "767487", "url": "https://it.wikipedia.org/wiki?curid=1349235", "title": "Carlos Almeida", "text": "Carriera.\nGioca come guardia tiratrice nel Primeiro de Agosto e nella nazionale di pallacanestro dell'Angola. Gioca con la sua nazionale sin dal 2000: ha preso parte alle Olimpiadi 2000 e 2004, ai Mondiali 2002 e 2006 e ai Campionati Africani 2005 e 2007.\nCarriera politica.\nAttualmente \u00e8 al suo secondo mandato come parlamentare per l'MPLA, il partito di maggioranza in Angola."}
{"id": "1349238", "revid": "64833", "url": "https://it.wikipedia.org/wiki?curid=1349238", "title": "Ad hominem", "text": ""}
{"id": "1349241", "revid": "287204", "url": "https://it.wikipedia.org/wiki?curid=1349241", "title": "Banca Agricola Commerciale della Repubblica di San Marino", "text": "La Banca Agricola Commerciale Istituto Bancario Sammarinese S.p.A. (conosciuta anche come Bac) \u00e8 una banca della Repubblica di San Marino.\nStoria.\nNata dal Credito Romagnolo nel 1920, negli anni \u00e8 passata sotto il controllo di Rolo Banca 1473 e poi di Unicredit come la capofila. Nel 2011 il pacchetto di maggioranza \u00e8 stato ceduto per 62,2 milioni di euro da Unicredit alla societ\u00e0 anonima lussemburghese Demas SA e nel 2012 \u00e8 stata decisa la fusione con l'Istituto Bancario Sammarinese.\nNel luglio 2018 l'incarico di direttore generale della banca, che ha un capitale sociale di 20,8 milioni di euro, passa da Luca Lorenzi a Marco Perotti, un veronese con esperienze a Rolo Banca 1473 e Gruppo Unicredit. \nNell'agosto 2019 \u00e8 stato nominato il nuovo direttore generale Dario Mancini, dal 2017 al maggio 2019 direttore generale della Cassa di Risparmio di San Marino. Un mese e mezzo pi\u00f9 tardi, il 7 ottobre 2019, Mancini lascia l'incarico per l'ipotesi di incompatibilit\u00e0 con il precedente ruolo avuto in Carisp. Al suo posto subentra come vice direttore generale facente funzioni Micaela Licia Menicucci.\nLa banca ha sede a Dogana, curazia del castello di Serravalle, e ha cinque filiali e tre sportelli distaccati."}
{"id": "1349242", "revid": "118973663", "url": "https://it.wikipedia.org/wiki?curid=1349242", "title": "David Vostell", "text": "Biografia.\n\u00c8 il primo figlio dell'artista tedesco Wolf Vostell e di sua moglie Mercedes Guardado Olivenza, originaria della regione spagnola di Extremadura, che si sposarono nel 1959 a C\u00e1ceres e si trasferirono a Colonia nel 1960. Fin dalla prima infanzia la personalit\u00e0 e la visione della vita di David sono influenzate da suo padre e dalle sue opere, dallo stesso ambiente artistico degli anni sessanta e degli inizi degli anni settanta oltre che da alcuni amici del padre come Nam June Paik e Allan Kaprow, personalit\u00e0 che frequent\u00f2 fin dall'adolescenza.\nNel 1978 conclude il ciclo di studi in mezzi di comunicazione presso il Sender Freies Berlin. Fa un po' di pratica nell'agenzia di pubblicit\u00e0 TBWA di Frankfurt am Main e come assistente al montaggio cinematografico. Lavora come proiezionista in alcuni cinema e come fotografo in un laboratorio fotografico. Nel 1979, insieme ad alcuni vecchi compagni di scuola, gira in Super 8 il film sperimentale \"36574 Bilder\". Nel 1980 realizza un documentario dal titolo \"Endogen Depression\", sulla creazione di una installazione di Wolf Vostell.\nNel 1982 gira il cortometraggio \"Ginger Hel\", con Mark Eins, il fondatore del gruppo musicale DIN A Testbild, e con l'attrice Panterra Hamm. Si tratta di una stravagante storia d'amore dell'underground di Berlino agli inizi degli anni ottanta. Gi\u00e0 da questo primo cortometraggio si vede chiaramente la sintonia speciale dell'autore con la musica: tanto nei lunghi passaggi ritmici quanto nei piani a camera lenta. Le scene di dialogo e azione degli attori sono ridotte all'essenziale. In questo modo crea uno stile in cui la musica non si limita ad accompagnare la narrazione cinematografica, ma acquisisce un'importanza pari a quella delle immagini nella costruzione del senso. Tra il 1985 e il 1987 realizza 7 video musicali.\nNel 1990, David Vostell gira a Los Angeles il lungometraggio The \"Being from Earth\", in inglese. Questo film d'argomento fantastico, racconta la storia di uno strano essere, un ibrido tra animale e vegetale, nato dalla sabbia del Deserto di Mojave. I lunghi movimenti di macchina, le scene con attori presenti in minima parte, per far procedere la narrazione, i dialoghi ridotti all'osso e molta musica sono i tratti che fanno riconoscere la sua impronta personale.\nNel 1992 realizza il documentario \"Vostell 60 \u2013 R\u00fcckblick 92\", dedicato alla retrospettiva di Wolf Vostell a Colonia. Nel 1995 lavora a una serie di disegni che rispecchiano le sue visioni nel cinema e li pubblica nel libro \"Sketch Book 95 / 96\".\nDopo la morte di Wolf Vostell, nel 1998, David Vostell riconosce la propria responsabilit\u00e0 rispetto all'eredit\u00e0 che gli ha lasciato suo padre e si dedica, dal 1998 al 2001 a dare struttura e cronologia all'Archivio Vostell.\nDal 2002, David Vostell lavora come compositore in Spagna. Nel 2003 crea la \"Sinfonia n\u00ba 1\" e nel 2004 la \"Sinfonia n\u00ba 2\". Nel 2005, David Vostell compone \"F\u00f3rmulas de la Vida\". 24 suites per 24 parole essenziali come nascita, amore e sogni. Il libretto/booklet digitale del CD d\u00e0 forma grafica alle 24 parole in altrettanti collage digitali, che stabiliscono un legame diretto con le sue composizioni.\nNel 2006 compone \"El Universo es M\u00fasica\", colonna sonora pensati per delle video sequenze provenienti da lontane galassie mandate alla Terra attraverso il Telescopio spaziale Hubble. Il libretto/booklet digitale del CD contiene 26 collage digitali che rappresentano viaggi nel tempo e la ricerca di forme di vita sconosciute nell'universo."}
{"id": "1349243", "revid": "1543377", "url": "https://it.wikipedia.org/wiki?curid=1349243", "title": "Storia della 'ndrangheta", "text": "La storia della 'ndrangheta risale verosimilmente intorno al XIX secolo sotto i Savoia; nel XXI secolo \u00e8 considerata l'organizzazione di tipo mafioso pi\u00f9 potente in Italia e tra le pi\u00f9 influenti al mondo.\nLe origini.\nL'archetipo, come per la Camorra, era quello della Gardu\u00f1a, un'ipotetica associazione criminale che si sarebbe interessata al gioco d'azzardo e al baratto, nella Toledo nel 1412, ma nella realt\u00e0 storica dei fatti puramente fittizia e scaturita dalla fantasia di alcuni romanzieri del XIX secolo, quindi storicamente mai esistita, per\u00f2 presa ad esempio come fantomatico mito fondativo dagli stessi 'ndranghetisti e camorristi proprio in epoca ottocentesca. \nIn molte canzoni di mafia, in ossequio a una tradizione dai connotati mitologici, viene invece fatto riferimento a tre cavalieri spagnoli, \"Osso, Mastrosso e Carcagnosso\", che in tempi lontani, per vendicare l'onore della sorella, uccisero un uomo e per questo furono condannati a 29 anni, 11 mesi e 29 giorni di carcere nell'Isola di Favignana. Al termine del periodo di detenzione maturano quelle regole di onore e omert\u00e0 che costituiscono il codice dell'organizzazione e contraddistingueranno le future organizzazioni criminali mafiose italiane cos\u00ec suddivise: Osso fonder\u00e0 Cosa Nostra in Sicilia, Mastrosso la 'Ndrangheta in Calabria e Carcagnosso la Camorra in Campania. Figure, anche queste, storicamente fittizie, inventate ed assunte come mito fondativo dalle stesse organizzazioni mafiose del Mezzogiorno in quanto archetipi e figure apotropaiche utili al maldestro tentativo di nobilitare le origini delle suddette organizzazioni a delinquere di stampo mafioso e, non di rado, sostituite anche dalle figure dei Re Magi o di tre personaggi risorgimentali quali Mazzini, Garibaldi e La Marmora.\nDal punto di vista prettamente storico e realistico, la 'ndrangheta \u00e8 un surrogato del potere costituito e si origina nel cuore del Medioevo, nel sud della penisola italiana; \u00e8 una risposta all\u2019assenza di governo nella fase di transizione tra il dominio bizantino e quello normanno, uno strumento di coesistenza coatta giustificabile all\u2019epoca, ma non oggi, e, successivamente, consolidatasi, cos\u00ec come le altre mafie, solo durante il XIX secolo, adottando figure mitologiche come quelle gi\u00e0 descritte o presenti in fantasiosi romanzi epici dello stesso periodo storico.\nD'altronde \u00e8 sempre stata una caratteristica peculiare della 'ndrangheta il carattere misterico, religioso e simbolico tanto che anche in tempi moderni \u00e8 viva l'abitudine per tutte le cosche della Calabria, ma anche quelle presenti al nord e all'estero, di riunirsi, una volta l'anno, presso il Santuario della Madonna di Polsi nel territorio del comune di San Luca, nel cuore dell'Aspromonte.\nPermangono anche particolari rituali di iniziazione e di affiliazione e alcuni membri possiedono tatuaggi rappresentanti simboli del loro grado nella gerarchia malavitosa.\nXIX secolo.\nAnni sessanta e settanta.\nLa 'ndrangheta nasce come criminalit\u00e0 organizzata di tipo rurale; per il XIX secolo le poche notizie che si hanno si ricavano dagli atti giudiziari dell'epoca a partire sicuramente dagli anni ottanta, anche se alcuni come Sharo Gambino la fanno risalire anche agli anni settanta ed Enzo Ciconte dal settembre 1861.\nEnzo Ciconte inoltre, insieme al professore Antonio Nicaso che all'ex presidente della Commissione parlamentare Antimafia Francesco Forgione affermano che nel 1869 il comune di Reggio Calabria proprio a causa della criminalit\u00e0 organizzata fu sciolto per decreto regio.\nQuesto periodo \u00e8 caratterizzato da poche informazioni riguardo alla criminalit\u00e0 dovuto sia a cattiva amministrazione del territorio locale che ai disastri naturali avvenuti nel periodo.\nSecondo un procuratore locale tra il 1885 ed il 1902 sono stati arrestati 1854 picciotti.\nA fine '800 e ad inizio '900 i gruppi ndranghetistici praticavano l'estorsione, il furto, l'abigeato, e a differenza d'oggi gestivano la prostituzione giacch\u00e9 non era considerata disdicevole ; non era ancora un associazionismo su base familiare, aveva pi\u00f9 aspetti in comune con la Camorra campana che con i mafiosi siciliani nella misura in cui non vi era alcun legame con quelle persone della societ\u00e0 civile che avrebbero potuto garantirgli protezione durante i primi processi. \nEra molto pi\u00f9 semplice ricercare delatori in quanto il meccanismo di affiliazione prevedeva anche l'intimidazione.\nGi\u00e0 in questo periodo si hanno evidenze di donne in seno alle consorterie criminali che partecipano attivamente alle attivit\u00e0 di furto. Difatti solo a partire dagli anni '20 del XX secolo si istituir\u00e0 nella 'ndrangheta il modello di donna che aiuta l'organizzazione in quanto madre ed educatrice dei valori criminali della famiglia.\nQuesto periodo, infine, si caratterizza per una pressione da parte delle forze dell'ordine discontinua ma comunque pi\u00f9 efficace rispetto alle loro controparti criminali siciliana e campana. Un procuratore locale calcol\u00f2 che tra il 1885 ed il 1902 furono arrestati e processati 1854 persone affiliate alla picciotteria nell'area intorno all'Aspromonte.\nAnni ottanta.\nLa diffusione della picciotteria\nAntonio Nicaso fa risalire l'origine della picciotteria al 1884, anno in cui a Reggio Calabria il prefetto Giorgio Tamajo afferma della presenza di camorristi e mafiosi. Inoltre il procuratore del Tribunale di Palmi tra il 1880 ed il 1885 parla di \"forma perniciosissima di delinquenza collettiva importata\" a causa della costruzione della ferrovia.\nProprio a Palmi dal 1888 il giornale locale comincia a descrivere di duelli di coltello e sfregi col rasoio. \nLa picciotteria di Palmi praticava l'estorsione nei confronti dei giocatori d'azzardo e delle prostitute per arrivare anche talvolta ai proprietari terrieri.\nNel 1887 si testimonia della presenza di camorristi a Nicastro e nel 1888 l\u00ec viene ritrovato il primo codice con le regole dell'organizzazione.\nUn documento di un ricorso anonimo nei confronti del prefetto Francesco Paternostro del 15 maggio 1888 paventa l'esistenza di un'associazione di camorristi a Iatrinoli (ora Taurianova).\nNel 1889 vengono arrestate a Palmi 24 persone tra braccianti e artigiani il cui capo era il calzolaio Francesco Lisciotto.\nL'anno successivo avviene un processo simile contro 92 membri della picciotteria di Iatrinoli e Radicena nata secondo i giudici due anni prima, nel 1887 nelle carceri del circondario col nome di \"setta dei camorristi\". Una volta usciti dal carcere la setta si diffuse a: Latrinoli, Radicena, Messignadi, Varapodio, Melicucc\u00e0, Polistena e San Martino.\nAnni novanta.\nIn alcuni atti giudiziari fu registrato che nel 1890 il capobastone del locale di Polistena \u00e8: Pasquale Ferrara, e successivamente nel 1898 come nuovo capobastone Francesco Sergio. \nNel 1890 si evidenzia che il capobastone del locale di Melicucc\u00e0 sia Costanzo Ietto, mentre Pasquale Ferrara \u00e8 il capobastone del Locale di Polistena. \nSempre lo stesso anno nel circondario di Palmi le forze dell'ordine vengono a conoscenza di un'organizzazione criminale di 66 \"camorristi\", termine dei tempi per definire un certo tipo di delinquenza organizzata in stile napoletano. \nInfine una sentenza del tribunale di Reggio Calabria di quell'anno rivela che l'organizzazione era suddivisa in due livelli: Maggiore e Minore; della prima facevano parte i camorristi e della seconda i picciotti. Della Minore sono segnalati i ruoli di picciotto di giornata e di puntaiolo (cassiere). Inoltre il picciotto poteva essere \"liscio\" o di \"sgarro\".\nI maxi-processi e il mito dell'Albero della scienza\nNel 1892, il tribunale di Palmi giudica una cosca di 217 elementi accusati di associazione a delinquere contro cose e persone che operavano tra: Palmi, Melicucc\u00e0, Arena, Sinopoli, Radicena, Polistena, Rosarno, San Ferdinando, Molochio, Sant'Eufemia e Bellantoni; una sorta di \"maxi-processo\" ante litteram.\nNel 1897 in un processo vengono disvelati la struttura e i gradi dell'organizzazione: Nella societ\u00e0 minore ci sono i picciotti mentre nella societ\u00e0 maggiore i camorristi, ognuna con un suo capo e un \"contaiolo\" (il cassiere). Ogni affiliato doveva sottoporsi ad un rito di affiliazione. Il 24 febbraio di quest'anno il pentito ante litteram Pasquale Trimboli racconta per la prima volta la leggenda dell'origine della picciotteria parlando di 3 cavalieri: uno spagnolo, uno napoletano e uno palermitano tutti e 3 col grado di camorristi che rappresentavano simbolicamente un albero, lo spagnolo che era il capo era simbolicamente il fusto dell'albero, il secondo pi\u00f9 anziano il \"mastrosso\" ed il rimanente l'\"osso\". Chi si sarebbe affiliato successivamente rappresentava i rami e le foglie, mentre gli aspiranti affiliati i \"fiori\".\n9 anni dopo, nel 1899, a Palmi avviene il primo maxi-processo ante-litteram contro 317 imputati per lo pi\u00f9 del comune di Cittanova e Taurianova, accusati di associazione a delinquere contro \"l'altrui propriet\u00e0\".\nProcessi e arresti di questa entit\u00e0 proseguiranno anche all'inizio del Novecento.\nPiccioteria di Santo Stefano in Aspromonte\nNel rapporto al prefetto del 17 maggio 1901 l'agente di Polizia Vincenzo Mangione rivela, che il famoso brigante Giuseppe Musolino nonch\u00e9 il suo acerrimo nemico Vincenzo Zoccali sarebbero stati affiliati alla picciotteria del loro paese di Santo Stefano in Aspromonte creata proprio negli anni novanta dal padre e dallo zio del brigante. \u00c8 anche di quel periodo conosciuta l'attivit\u00e0 in Canada del cugino Joe Musolino.\nRacconta sempre l'agente che l'iniziale disputa tra i due si sarebbe dovuta configurare con la ritrosia di Zoccali a rimanere affiliato per timore di essere colpito dalla Legge. Musolino e gli altri affiliati di conseguenza lo prendevano in giro al grido di \"infame\" e \"carogna\". Dopo la lite nel bar tra Antonio Filast\u00f2, Musolino e i due fratelli Zoccali, i capi della picciotteria decisero per l'omicidio di Zoccali e venne sorteggiato come esecutore un certo Giuseppe Travia. Al momento dell'esecuzione Travia fu accompagnato da Musolino, il primo manc\u00f2 la mira e scappando Musolino perse il berretto.\nSempre secondo il poliziotto Mangione, sarebbero state membri di alcune cosche del reggino a farlo evadere dal carcere di Gerace e durante la sua latitanza sarebbe stato a capo della picciotteria di Santo Stefano che si componeva di circa 120 - 166 affiliati.\nMangione rivel\u00f2 anche grazie alle delazioni di alcuni picciotti delusi che a Santo Stefano in Aspromonte esisteva questa picciotteria organizzata come un'istituzione statale, con un fondo sociale e un tribunale.\nAi tempi, l'agente riusc\u00ec a farsi rivelare che i picciotti ottenevano favori da politici, medici e possidenti terrieri in cambio di referenze e false testimonianze.\nPer tutto il 1901 in conseguenza dei rapporti redatti dall'agente fu spezzata la rete di protezione di cui godeva Musolino e costrinse lo stesso ad allontanarsi dalla Calabria.\nDurante il processo a Lucca nel 1902 comunque non emerse mai marcatamente il fatto che Musolino non agisse da solo e che facesse parte dell'onorata societ\u00e0 portando il dibattito processuale e mediatico su altri temi.\nXX secolo.\nAnni 1900 - Il primo pentito ante litteram.\nNel 1900 a Palmi viene denunciata nuovamente la presenza della \"Picciotteria\" e nella Piana di Gioia Tauro si istituisce un processo contro 299 persone affiliata alla criminalit\u00e0 organizzata di cui il boss \u00e8 Francesco Albanese detto \"Tarra\". Egli, fu il primo pentito di 'ndrangheta, confess\u00f2 per primo dell'esistenza dell'organizzazione e delle sue regole dopo che fu lasciato per 5 giorni in carcere a pane e acqua.\nAnni venti e trenta.\nIl Gran Criminale e l'onorata societ\u00e0 di Cirella\nIl periodo fascista vede in maniera analoga che in Sicilia con Cosa Nostra, ma in misura minore contrastare il fenomeno del crimine organizzato. Nel 1931 il questore di Catanzaro afferm\u00f2 di aver quasi debellato il fenomeno.\nMel 1933 una sentenza del tribunale di Reggio Calabria non solo condanna i capi di 5 'ndrine ma descrive l'organico di una cosca citando la suddivisione in societ\u00e0 maggiore e minore, la prima con affiliati camorristi la seconda con picciotti di sgarro e giovani d'onore, la prima con a capo il caposociet\u00e0 e la seconda un capo giovane. La societ\u00e0 maggiore si divide ulteriormente in \"Societ\u00e0 in testa\" (o Gran Criminale) e \"Societ\u00e0 i 'ndrina\". Vi sono le figure del contaiolo o comtabile e del picciotto di giornata.\nIn questo periodo la 'ndrangheta ha anche la sua prima lenta trasformazione, spostando l'organizzazione criminale verso un insieme di associazioni familiari basate sul vincolo di sangue.\nIn questo periodo \u00e8 emblematica la situazione dell'onorata societ\u00e0 a Cirella di Plat\u00ec, grazie alla testimonianza di Maria Marvelli, si scopre che oltre alle attivit\u00e0 di rapina, atti vandalici, stupri, mutilazioni e omicidi si iniziava a dirigere le feste religiose e chiunque volle intraprendere affari o sposarsi con donne di Cirella doveva entrare nell'onorata societ\u00e0. Tra i criminali di spicco vi era Paolo Agostino marito di Maria Marvella. Francesco Polito, figlio di un precedente matrimonio fu iniziato all'organizzazione e il capo dell'onorata societ\u00e0 di Cirella gli offr\u00ec in sposa sua figlia. Paolo Agostino non acconsent\u00ec al matrimonio creando una spaccatura in seno all'Onorata societ\u00e0.\nNel 1933, il regime fascista manda Paolo Agostino al confino ad Ustica e successivamente anche il capo dell'onorata societ\u00e0. Di questo vuoto di potere ne approfittarono Bruno, Rocco e Francescantonio Romeo usando come capo \"fantoccio\" l'incensurato e non affiliato Francesco Macr\u00ec.\nIl 2 marzo 1936 Agostino fa ritorno, e poich\u00e9 aveva rivelato al medico del paese chi gli avesse rubato il piccolo toro che possedeva, e ci\u00f2 era contro le regole dell'Onorata societ\u00e0 in una riunione fu stabilita la sua condanna a morte.\nDopo diversi tentativi, 10 persone riuscirono a isolarlo e a ucciderlo, costringendo il figlio di Agostino a vederne l'orrenda fine.\nQuesti furono arrestati e torturati dai carabinieri che li costrinsero a confessare il delitto; il tribunale li condann\u00f2.\nMaria Marvelli fu risarcita di 26.000 lire, una somma equivalente al valore della sua abitazione.\nIn tribunale fu portata anche una lista dei 104 affiliati che sottostavano al capo-fantoccio di Francesco Macr\u00ec ma il giudice ritenne che fosse \"voce pubblica\", alla stregua di dicer\u00ece e non li condann\u00f2.\nAlcuni eventi di questo periodo:\nAnni cinquanta.\nL'operazione Marzano\nIl 17 settembre 1955, in un articolo del Corriere della Sera, Corrado Alvaro identifica per la prima volta la mafia calabrese col nome di 'ndranghita.\nIn questo periodo le cellule dell'organizzazione assumono una struttura familiare, basata su legami di sangue e comincia anche le sue prime attivit\u00e0 illecite al nord Italia.\nNel 1955 ha luogo la prima operazione nata per contrastare la 'ndrangheta: l'operazione Marzano, chiamata cos\u00ec per Carmelo Marzano, il questore in carica e che guid\u00f2 la lotta all'organizzazione.\nUtilizz\u00f2 metodi simili a quelli del prefetto Cesare Mori contro la mafia in Sicilia.\nFurono arrestate 261 persone. L'Operazione dur\u00f2 57 giorni.\nNel 1956 Saverio Strati pubblica il primo libro sulla 'ndrangheta: La Marchesina dove ne racconta riti, formule, pensiero e azioni.\nNel 1967 l'ex 'ndranghetista Serafino Castagna pubblica Tu devi uccidere.\nAnni Sessanta.\nGrazie allo sfruttamento degli appalti statali e a un'efficiente rete di estorsione, ed al traffico illegale di sigarette nel corso degli anni sessanta le 'ndrine crescono; in particolar modo ne spiccano tre per importanza:\nIl traffico illegale di sigarette\nGli anni sessanta sono anche il periodo del traffico illegale di sigarette in cui erano coinvolti oltre alle 3 famiglie precedenti i Codispoti-Canale-Sammarco-Surace (alle dipendente di Tripodi), gli Iamonte A Melito Porto Salvo, i Marafioti, i Cord\u00ec e i Catalto quasi tutta l'area della Locride ad eccezione di dell'area da Bianco a Bovalino dei Nirta, di Siderno dei Macr\u00ec, gli Ursino-Scali-Aquino-Mazzaferro l'area di Gioiosa Jonica e Mammola. Questi ultimi lo gestivano fino a Guardavalle e Badolato.\nA Cutro c'erano i Ciamp\u00e0, a Isola Capo Rizzuto gli Arena, a San Leonardo di Cutro i Mannolo ed a Crotone i Vrenna.\nInizia il periodo dei sequestri\nDal 1963 fino alla fine degli anni settanta la 'ndrangheta utilizza come metodo per racimolare denaro il sequestro di persona.\nVengono effettuati 456 rapimenti di cui 158 in Lombardia, 128 in Calabria, 64 nel Lazio, 39 in Piemonte e 26 in Toscana di cui un terzo riconducibili alla malavita di matrice calabrese.\nI sequestri pi\u00f9 eclatanti furono quelli di John Paul Getty III (avvenuto nel 1973) e Cesare Casella (avvenuto nel 1988 e durato 743 giorni).\nFurono nei mirino dei sequestratori in quegli anni tutti i professionisti e imprenditori pi\u00f9 benestanti della Locride, tra cui vennero rapite donne (molte anche violentate) e bambini.\nUno dei primi sequestri di persona con un bambino coinvolto (duro' 7 mesi) fu quello del piccolo Giovannino Furci di Locri di 10 anni di et\u00e0 tenuto prigioniero legato con le catene nell'Aspromonte.\nQuando il padre si rec\u00f2 ai piani di Zerv\u00f2 vicino a Plat\u00ec per pagare un ingente riscatto, fu anche malmenato e derubato dell'orologio.\nLe persone sequestrate venivano nascoste nel territorio aspromontano, le 'ndrine coinvolte come dice il quotidiano Calabria Ora erano quelle di Plat\u00ec e San Luca che operavano in Piemonte, quelle del reggino e del lametino in Pianura Padana e infine quelle di Gioia Tauro e della Locride a Roma.\nIl sostituto procuratore antimafia di allora, \"Vincenzo Macr\u00ec\", ipotizz\u00f2 che la brevit\u00e0 dei sequestri, a parte casi eclatanti, fu dovuta probabilmente a una presunta connessione diretta fra stato, \"organi occulti\" e criminalit\u00e0 che si accordavano sul pagamento.\nSi smise coi sequestri di persona, alla fine perch\u00e9 attiravano troppo l'attenzione dei media, e dello Stato che in quel periodo port\u00f2 in Aspromonte anche l'esercito.\nI sequestri di persona continuarono fino agli anni novanta solo nelle Locride.\nIl summit di Montalto\nIl 26 ottobre 1969 si svolge a Montalto, sulla cima pi\u00f9 alta dell'Aspromonte un incontro al vertice di oltre 150 esponenti di spicco della 'ndrangheta con ruolo di capibastone, capo-societ\u00e0, contabili e mastri di sgarro tra cui Giuseppe Zappia, \u2018Ntoni Macr\u00ec, Mico Tripodo, Antonio Romeo, Francesco Scopelliti, Angelo Olivierio, 6 persone di Condofuri e altre per decidere e riassestare l'organizzazione nella sua interezza e di azioni da intraprendere contro le forze dell'ordine ed il questore Emilio Santillo. Giuseppe Zappia prender\u00e0 la parola dicendo: \"non c'\u00e8 'ndrangheta di Mico Tripodo, non c'\u00e8 'ndrangheta di 'Ntoni Macr\u00ec, non c'\u00e8 'ndrangheta di Peppe Nirta\".\nL'incontro verr\u00e0 scoperto e interrotto dalle forze dell'ordine con l'operazione \"Montalto\" condotta dal commissario Alberto Sabatino.\nL'omonimo processo celebrato dal Tribunale di Locri giudicarono 72 presunti affiliati accusati a vario titolo di associazione a delinquere e dentezione illegale d'armi.\nAnni settanta.\nLa prima guerra di 'ndrangheta\nNel 1975 con l'omicidio di Antonio Macr\u00ec scoppia la prima guerra di Ndrangheta, che mieter\u00e0 circa 300 vittime. Il sanguinoso conflitto assume l'aspetto di un cambio generazionale: da una parte i giovani, che vogliono impegnarsi nelle nuove attivit\u00e0 redditizie (i sequestri di persona e il traffico di stupefacenti), dall'altra gli anziani, che non vogliono cambiamenti. Don Mommo Piromalli si adegua ai tempi e viene risparmiato, mentre Don Mico Tripodo, in carcere a Napoli, viene ucciso dalla Nuova Camorra Organizzata di Raffaele Cutolo, che aveva preso contatti con la 'ndrina dei De Stefano e dei Critelli per il traffico di droga.\nLa massoneria deviata\nA Reggio Calabria la famiglia dei De Stefano sostituisce quella dei Tripodo al potere, come nella Locride quella dei Morabito sostituisce i Macr\u00ec. Vengono stretti rapporti con gruppi di persone definite \"massoneria deviata\", tramite i santisti, un ulteriore grado gerarchico di una sovrastruttura che permetteva di collaborare con persone non appartenenti all'organizzazione.\nCi\u00f2 poteva cos\u00ec offrire alla 'ndrangheta la possibilit\u00e0 di entrare in contatto con personaggi illustri dello Stato. Con le nuove attivit\u00e0 la 'ndrangheta fa un netto salto di qualit\u00e0: i sequestri danno la possibilit\u00e0 di accumulare i capitali che verranno usati per il traffico di droga, i ricavati di quest'ultima attivit\u00e0 saranno usati per inserirsi ancora di pi\u00f9 negli appalti statali e quindi infine poter investire in attivit\u00e0 legali per il riciclaggio di denaro sporco.\nI fatti di Reggio\nNel 1969 avviene una riunione a Montalto per partecipare al Golpe Borghese, i De Stefano e i Nirta volevano appoggiare il Golpe e tra il luglio 1970 e febbraio 1971 durante i Fatti di Reggio alcune 'ndrine stanno dalla parte della destra e altre con la sinistra.\nSequestro Moro\nDa una telefonata intercettata nel 1978 tra il segretario di Aldo Moro Sereno Freato e Benito Cazora, deputato della Democrazia Cristiana, secondo alcune ricostruzioni incaricato di tenere i rapporti con la malavita calabrese, avvenuta otto giorni prima della morte di Moro, nella quale Freato cerca di avere notizie sulla prigione di Moro. Dall'intercettazione risulterebbe che la 'ndrangheta aveva a disposizione alcune foto di via Fani (forse quelle relative al rullino sparito o delle loro copie) e che in una di queste vi fosse \"un personaggio noto a loro\".. Secondo quanto riferito nel 1991 da Cazora sarebbero stati alcuni esponenti della 'ndrangheta, in stato di soggiorno obbligato, ad offrire ad alcuni esponenti della DC la propria collaborazione per individuare il luogo della prigionia di Moro, in cambio della possibilit\u00e0 di riottenere la libert\u00e0 di movimento, ma questa collaborazione non venne comunque realizzata..\nIl 13 luglio 2016 il presidente della Commissione parlamentare d'inchiesta sul caso Moro, Giuseppe Fioroni rivela che: \"Grazie alla collaborazione del Ris dell'Arma dei Carabinieri, possiamo affermare con ragionevole certezza che il 16 marzo del 1978 in via Fani c'era anche l'esponente della 'ndrangheta Antonio Nirta. Antonio Nirta, soprannominato \"Due nasi\" \u00e8 il nipote dell'omonimo boss, gi\u00e0 nominato dall'pentito Saverio Morabito in relazione con uno dei sequestratori ed il generale Francesco Delfino.\nAnni ottanta.\nLa seconda guerra di 'ndrangheta\nLa seconda guerra di 'Ndrangheta scoppia nel 1985 e termina nel 1991 e far\u00e0 circa 700 morti. La guerra scoppi\u00f2 perch\u00e9 le varie 'ndrine, che erano totalmente indipendenti l'una dall'altra, non avevano trovato un accordo per lo sfruttamento degli enormi capitali accumulati. Alla fine non ci fu n\u00e9 un vincitore n\u00e9 uno sconfitto ma si decise di dotarsi di una sorta di \"cupola\", un organo supremo simile a quello di Cosa Nostra.\nNascono dei problemi tra gli Imerti e i De Stefano per la gestione della possibile costruzione del ponte sullo stretto di Messina.\nL'11 ottobre Antonio Imerti, capobastone dell'omonima 'ndrina si salva da un tentato omicidio.\nDue giorni dopo viene invece ucciso da 5 uomini di Antonio Imerti Paolo De Stefano mentre si trovava in moto nel quartiere Archi di Reggio Calabria. Cos\u00ec scoppia la guerra tra le due 'ndrine.\nCon gli Imerti si schierano i Condello, i Tegano e i Serraino, per i De Stefano capeggiati ora da Orazio fratello di Paolo ci sono i Libri e i Tegano.\nLa pace che si trov\u00f2 nel 1991, e per gli Imerti da garante c'\u00e8 Antonino Mammoliti, mentre per i De Stefano Antonio Nirta.\nIn quel periodo nacquero diverse faide: la faida di Siderno fra Costa e Commisso, la faida di Locri fra i Cataldo e i Cord\u00ec. A Melito Porto Salvo si scontrarono gli Ambrogio e i Familiari, a Zungri vi fu una lotta tra i Niglia-Candela e gli Accorinti-Fiammingo, a Marina di Gioiosa Jonica tra i Mazzaferro e gli Aquino e a Gioiosa Jonica gli Jerin\u00f2 e gli Ursino. Nel 1987 incomincia la seconda faida di Cittanova. Nel 1989 venne ucciso il presidente delle Ferrovie dello Stato Lodovico Ligato.\nCon il pentimento di Filippo Barreca (santista) avvenuto l'8 gennaio 1992 mentre era in carcere a Cuneo per una condanna di traffico di droga da scontare in 9 anni e con quello di Giacomo Lauro del 9 maggio 1992) si svelano retroscena dell'omicidio di Lodovico Ligato e della seconda guerra di 'Ndrangheta. Le loro rivelazioni saranno utili anche nelle operazioni Olimpia 1, 2, 3 e 4.\nIl \"Siderno Group\"\nL'origine del Siderno Group \u00e8 datata attorno agli anni cinquanta e denota tutte le famiglie mafiose di origine calabrese che per la gran parte venivano da Siderno.\nOperavano in Australia, Canada e Stati Uniti.\nPur agendo in contesti diversi erano legati da vincoli di sangue e dipendenti dalla cosca madre a Siderno.\nA voler la costituzione del gruppo ci sono Frank Costello di Lauropoli di Cassano Ionio (CS) e Albert Anastasia di Tropea (VV) appartenenti a Cosa Nostra americana ma di origine calabrese.\nCooperarono anche Joe Bananas (Joseph Bonanno) e Stefano Magaddino.\nIl Siderno group era impegnato nel traffico di eroina e nel traffico internazionale di armi alimentato dal mercato armeno.\nVi erano comunque anche altre attivit\u00e0 come testimoniano il contributo nella campagna elettorale in Canada nel 1979 a Italo Luci da parte di Rocco Zito e Vincenzo De Leo, capi della cosca di Toronto. Ma il candidato non venne eletto. Negli Stati Uniti non vi erano solo sidernesi e oltre al traffico di eroina, vi era pure quello della cocaina. Lo gest\u00ec negli anni ottanta la famiglia Di Giovine. Due esponenti Emilio e Rosario vennero arrestati rispettivamente nel 1983 e nel 1985 troncando cos\u00ec l'organizzazione calabro-statunitense.\nIl periodo d'oro del Siderno group si ebbe ai tempi della 'ndrina di don Antonio Macr\u00ec (il capobastone che controllava il territorio della Locride). Dopo la sua morte vi fu un periodo difficile per i traffici di droga ma quando arriv\u00f2 al comando Cosimo Commisso le attivit\u00e0 ripresero. Il Siderno Group dava un giro d'affari stimato in 50 milioni di dollari.\nIn Australia e Canada furono fatte inchieste parlamentari ma ancora nel 1989 vi era un traffico di denaro proveniente da Gioiosa Jonica verso Toronto per la spedizione di cocaina al paese calabrese.\nLo smaltimento dei rifiuti tossici\nTra gli anni ottanta e novanta la 'ndrangheta entra nell'affare dei rifiuti tossici.\nSmaltiscono i rifiuti ad un prezzo di 9 o 10 centesimi al chilo invece che dei legali 20/60 centesimi al chilo.\nLegambiente parla al riguardo di casi di motonavi scomparse come: Nikos I (1985) affondata probabilmente tra Libano e Grecia, della Mikigan (1986) nel Tirreno calabrese, della Rigel (1987) affondata nei pressi di Capo Spartivento, della Rosso (ex Jolli Rosso, 1990) in provincia di Cosenza, della Anni (1989) al largo di Ravenna, della Marco Polo (1993) nel canale di Sicilia, e della Koraline (1995) al largo di Ustica.\nIl primo caso che salta alla ribalta \u00e8 quello dell'arenamento del \"Jolly Rosso\" il 14 dicembre del 1990 sulla spiaggia di Formiciche nel comprensorio di Amantea. Il pentito Francesco Fonti nel 1994 inizia a confessare come lo Stato italiano affiddasse alle 'ndrine lo smaltimento di rifiuti tossici. Secondo Fonti i rifiuti si smistavano dal centro Enea di Rotondella in Basilicata per poi finire in Somalia. Egli tra il 10 e l'11 gennaio 1987 come racconta, fu coinvolto nella sparizione di 600 bidoni per conto della cosca di Plat\u00ec dei Musitano agli ordini di \"Domenico Musitano\".\nRivela poi, di aver avuto rapporti con Ibno Hartomo, dei servizi segreti dell'Indonesia per smaltire rifiuti tossici di alluminio prodotti dalle imprese di Oleg Kovalyov. A Kiev, in Ucraina venivano caricate le navi che passavano per il Gibuti ed erano destinati per i porti o di Mogadiscio o di Bosaso. Il materiale o veniva fatto affondare in mare o sotterrato nell'entroterra. Nel 2009 grazie alla procura di Paola e all'assessorato all'ambiente della regione si \u00e8 ritrovato al largo di Cetraro la presunta navi \"Cunsky\", gi\u00e0 avvistato nel 2005 dalla stessa procura, una nave con 120 fusti di rifiuti tossici, proprio dove aveva dato indicazioni il pentito, ma poi rivelatosi un altro relitto: il piroscafo Catania affondato nel 1943.\nIl 6 ottobre 2008 si viene a conoscenza da un'indagine delle forze dell'ordine dello smaltimento di rifiuti tossici affidato da aziende lombarde a Fortunato Stellitano e Ivan Tenca, esponenti della 'ndrangheta vicini agli Iamonte che hanno dissemianto 178000 metri cubi di rifiuti tossici tra Brianza, Seregno e Briosco.\nLegambiente nel 2009 denuncia la possibile presenza di rifiuti tossici anche in Aspromonte e del caso se nel interessa nel novembre 2016 anche il programma televisivo Le Iene per presunti rifiuti tossici ad Africo, Calalunga di Montauro e Crotone.\nIl 1\u00ba ottobre 2018 Gino Angelo Lattanzi, dirigente del dipartimento sindacale CNA Liguria afferma l'esistenza di una forte presenza 'ndranghetista nell'area di Massa e Carrara, segnalata dall'aumento di tutti gli indicatori di fenomeni relativi alla presenza mafiosa. Nelle sue argomentazioni cita anche possibili collegamenti delle presunti navi affondate con materiale radioattivo nel mediterraneo che negli anni novanta sarebbero passate anche dai porti toscani e al fatto che i detriti di marmo prodotti nel carrarese sono degli ottimi schermanti radioattivi e che potrebbero essere stati utilizzati nella cosiddetta Terra dei fuochi in Campania.\nAnni novanta.\nL'operazione Riace: l'intervento dell'esercito e l'omicidio Scopelliti\nNel 1991 terminano la faida di Taurianova e quella di Cittanova, comincia quella di San Luca. Lo stesso anno viene fatto fuori a Piale il magistrato Antonino Scopelliti che stava lavorando al maxiprocesso di Palermo. Si pensa ci sia stata una collaborazione tra Cosa Nostra e 'ndrangheta. Nel 2019 il procuratore Giuseppe Lombardo riapre l'inchiesta e risultano tra gli indagati oltre ad esponenti di Cosa Nostra del catanese anche: Santo Araniti, Pasquale Bertuca, Vincenzo Bertuca, Giorgio De Stefano, Gino Molinetti, Antonino Pesce, Giuseppe Piromalli, Giovanni Tegano, Pasquale Tegano e Vincenzo Zito.\nDopo la seconda guerra di 'ndrangheta la zona del reggino viene divisa in tre zone o commissioni provinciali: ionica, piana e citt\u00e0 con a capo un organismo detto \"Crimine\" o \"Provincia\".\nIn seguito ai buoni risultati avuti in Sicilia con l'operazione Vespri siciliani, anche in Calabria venne effettuata un'operazione simile, condotta dall'esercito italiano. L'operazione Riace inizi\u00f2 il 2 febbraio 1994 e termin\u00f2 il 15 febbraio 1995; furono impiegati complessivamente \"1\u00a0350 uomini al giorno, inquadrati in due reggimenti a loro volta articolati in cinque settori di gruppo tattico (unit\u00e0 a livello di battaglione rinforzato) per lo sviluppo delle attivit\u00e0 di controllo\".\n'ndrangheta stragista\nA luglio 2017 si conclude l'operazione 'ndrangheta stragista che testimonierebbe che per due mesi, dicembre 1993 e gennaio 1994, alcune famiglie di 'ndrangheta della Piana di Gioia Tauro avevano accettato di partecipare alle azioni stragiste pianificate da Cosa nostra. Il primo fu tentato a Saracinello contro due carabinieri, il secondo il 18 gennaio 1994 vengono uccisi in autostrada all'altezza di Scilla i carabinieri Fava e Garofalo, il terzo il primo febbraio ai danni dei carabinieri Music\u00f2 e Serra rimasti gravemente feriti.\nL'operazione ha portato all'arresto di Rocco Santo Filippone, capo dell'omonima 'ndrina e capo del mandamento tirrenico in questi anni.\nPer iniziare la fase stragista elementi di Cosa Nostra insieme ad esponenti della 'ndrangheta si riunirono nell'autunno del 1993 in tre diverse occasioni: una in provincia di Vibo Valentia, una a Melicucco ed una a Oppido Mamertina. A valle di queste azioni viene organizzata una riunione da elementi apicali di 'ndrangheta nel santuario della Madonna di Polsi e viene deciso di non andare oltre con le azioni stragiste.\nIl pentito Consolato Villani depone a processo confermando che Tot\u00f2 Riina per voce di Giuseppe Graviano si accord\u00f2 con Rocco Filippone per l'omicidio dei brigadieri Antonio Fava e Vincenzo Garofalo e Consolato Villani e Giuseppe Calabr\u00f2 sarebbero stati gli esecutori. Il collaboratore poi racconta che gli fu fatto sapere che tutto ci\u00f2 fu pianificato a una riunione di 'ndrangheta per la risoluzione della Seconda Guerra di 'Ndrangheta a cui presenziarono i De Stefano, i Piromalli, alcune 'ndrine di Milano e Cosa Nostra siciliana e che quella fu l'occasione di parlare del \"piano stragista\".\nA giugno 2017 viene consegnato al procuratore di Reggio Calabria Giuseppe Lombardo il memoriale di Nino lo Giudice all'interno del processo 'ndrangheta stragista, in cui conferma che l'accordo stragista tra le cosche della citt\u00e0 di Reggio Calabria e i siciliani avvenne nella casa di Demetrio Filippone figlio di Rocco a Oppido Mamertina e come rappresentante delle prime (in particolare i Tegano, Condello, Latella, Ficara, Serraino e Imerti) partecip\u00f2 Giuseppe De Stefano e per i secondi Giuseppe e Filippo Graviano.\nI processi e la colonizzazione in Lombardia\nCon la collaborazione di Antonio Zagari e Saverio Morabito che illustrano la situazione della 'ndrangheta in Lombardia scattano le operazioni \"\"Wall Street\", \"Count Down\", \"Hoca Tuca\", \"Nord - Sud\", \"Belgio\" e \"Fine\".\nAl seguito di queste operazioni furono arrestate oltre 3\u00a0000 persone tra mafiosi siciliani e calabresi.\nVennero colpiti soprattutto le 'ndrine dei: \"Flachi, Trovato, Papalia, Sergi e Morabito e Paviglianiti\".\nDal maxiprocesso del 1995 conclusosi nel 1997 si cap\u00ec l'enorme influenza della 'ndrangheta nella regione Lombardia e la stipulazione di patti con Cosa Nostra e la Camorra per la gestione del territorio e dei traffici illeciti.\nDagli anni novanta anche il reato d'usura visto fino ad ora come disdicevole al pari del controllo della prostituzione iniziava ad essere usato come mezzo per ottenere esercizi commerciali e imprese.\nXXI secolo.\nAnni 2000.\nL'assalto di Plat\u00ec\nIl 12 novembre del 2003 a Plat\u00ec in piena notte alle 3:30 fanno irruzione 600 carabinieri del battaglione paracadutisti Tuscania, dei Cacciatori di Vibo Valentia, del Raggruppamento Operativo Speciale e del Comando Provinciale dei Carabinieri di Reggio Calabria scoprendo un intero paese sotterraneo di cunicoli dove i latitanti si rifugiavano.\nHanno arrestato due ex sindaci, il comandante dei vigili urbani e una vigilessa, 12 ex amministratori comunali, due ex segretari del Comune e poi intere famiglie: Barbaro, Agresta, Sergi e Trimboli. In totale 125 persone: il 5% della popolazione di Plat\u00ec.\nL'arresto di Morabito e l'omicidio Fortugno\nNel 2004 fu arrestato il ricercato numero uno della 'ndrangheta Giuseppe Morabito detto \"U Tiradrittu\". Il 16 ottobre 2005 avviene l'eclatante omicidio alle primarie dell'Unione di Francesco Fortugno, vicepresidente del Consiglio regionale.\nDopo questo omicidio nasce il movimento giovanile dei \"Ragazzi di Locri\" contro la 'ndrangheta con lo slogan: \"Ammazzateci tutti\", e l'associazione omonima. Dal 2001 al 2004 dalla 'ndrangheta sono state assassinate 141 persone.\nE dal 1991 al 2005 32 comuni sono stati sciolti per infiltrazioni mafiose.\nLa strage di Duisburg e l'arresto di Pasquale Condello\nNel 2006 i carabinieri del Ros con l'operazione \"Missing\" eseguono 36 ordinanze di custodia cautelare in Calabria, Emilia-Romagna e Toscana, con la quale si sta ricostruendo la dinamica di due guerre di mafia durate un trentennio.\nLo stesso anno con l'operazione \"Dinasty 2 - Do ut des\"\" vengono arrestate 12 persone e 45 indagate, tra cui Giuseppe Chiaravalloti (presidente della regione Calabria fino al 2005).\nTra gli indagati politici, magistrati, imprenditori e affiliati alla cosca Mancuso di Limbadi (Vibo Valentia).\nIl 10 luglio 2007 con l'operazione \"Omnia\" vengono arrestate 60 persone collegate alla cosca \"Forastefano\" di Cassano all'Ionio. Sono accusati di associazione mafiosa, associazione finalizzata al traffico di stupefacenti, estorsioni, usura, porto e detenzione illegale di armi ed esplosivi, oltre a favoreggiamento dell'immigrazione clandestina e altri reati. Tra gli arrestati si trova anche capogruppo Udeur al Consiglio regionale calabrese per voto di scambio.\nSono stati sequestrati in modo preventivo 187 immobili tra cui un albergo di lusso e un centro commerciale di Sibari, aziende agricole, del settore edilizio e dei trasporti, esercizi pubblici, automobili, 36 contratti assicurativi e 12 rapporti bancari per un valore totale di 50 milioni di euro.\nIl 15 agosto 2007 avviene la cosiddetta Strage di Ferragosto in Germania nella citt\u00e0 di Duisburg.\nLa vicenda si ricollega alla faida di San Luca tra le cosche Nirta-Strangio e Pelle-Vottari. Ha un grosso risalto mediatico in tutta Europa.\nIl 18 febbraio 2008, in un blitz in cui sono intervenuti circa 100 agenti del ROS e del Gruppo Operativo Calabria viene arrestato a Pellaro Pasquale Condello, latitante da 18 anni. Condello \u00e8 stato condannato a 4 ergastoli e 22 anni di reclusione, e dal 1993 era ricercato in campo internazionale.\nAd aprile del 2008 sembra sia riesplosa una faida tra le 'ndrine del Crotonese. Il 31 maggio 2008 la 'ndrangheta viene inserita dal governo degli Stati Uniti nella lista \"Foreign Narcotics Kingpins\", cio\u00e8 delle organizzazioni e persone dedite al narcotraffico. La conseguenza sar\u00e0 la possibilit\u00e0 di congelare i patrimoni in territorio americano degli 'ndranghetisti. Il 13 ottobre 2008 vengono arrestati sindaco e vicesindaco di Gioia Tauro e il primo cittadino della vicina Rosarno per concorso esterno in associazione mafiosa.\nAnni 2010.\nL'Operazione Crimine e Infinito\nIl 13 luglio 2010 con l'operazione \"Crimine\" che coinvolge 3000 persone tra Carabinieri e Polizia vengono arrestati in tutta Italia 300 soggetti appartenenti alla 'ndrangheta e imprenditori che hanno legami con essa; tra le accuse: associazione mafiosa, traffico di armi e droga, estorsione, usura e altri reati.\nViene arrestato anche l'ottantenne \"Domenico Oppedisano\", dell'omonima famiglia di Rosarno, che dal 19 agosto 2009 \u00e8 capo della \"Provincia\", la nuova struttura che regge le decisioni pi\u00f9 importanti della 'ndrangheta dal 1991, al di sopra dei mandamenti ionico, tirrenico e della citt\u00e0 in Calabria e della nuova struttura, scoperta in questa operazione, \"Lombardia\" che federa i locali del nord Italia. Tra gli arrestati anche il capo della Asl di Pavia Carlo Antonio Chiriaco e l'ex assessore della Provincia di Milano per corruzione Antonio Oliviero.\nIl 25 settembre 2010 a Reggio Calabria si svolge la manifestazione promossa da il Quotidiano \"No 'ndrangheta\". Il 2010 \u00e8 anche un anno in cui vengono minacciati e intimiditi ripetutamente i magistrati e i procuratori di Reggio Calabria.\nIl 3 gennaio 2010 davanti alla procura generale di Reggio Calabria scoppia un ordigno arrecando danni al portone e alla cancellata. Si ritiene sia un'intimidazione della 'ndrangheta reggina o anche delle 'ndrine della Piana di Gioia Tauro. Gli esecutori diretti potrebbero essere affiliati ai De Stefano.\nIl 28 gennaio si tiene un consiglio dei ministri con la stesura di 10 punti per contrastare la criminalit\u00e0 organizzata, tra cui la decisione di scegliere Reggio Calabria come centro per l'Agenzia nazionale dei Beni confiscati alla criminalit\u00e0 organizzata. Il 26 agosto scoppia una bomba nel palazzo del Procuratore Generale di Reggio Calabria, Salvatore Di Landro.\nIl 5 ottobre viene ritrovato poco distante dalla Procura di Reggio Calabria un Bazooka dopo che una telefonata da una cabina telefonica aveva minacciato \"Andate a vedere davanti alla Procura. C'\u00e8 una sorpresa per il procuratore Pignatone\" e il 6 ottobre si approva l'invio dell'esercito per il presidio degli edifici della procura.\nIl commissariamento dei comuni liguri e lo scioglimento di Reggio Calabria\nNel 2011 vengono commissariati il comune di Ventimiglia in Liguria, e il comune di Desio in Lombardia. In Piemonte vengono sciolti i comuni di Rivarolo Canavese e Lein\u00ec. Ma gi\u00e0 nel lontano 1995 era stato sciolto il consiglio comunale di Bardonecchia, allora primo e unico comune del nord Italia sciolto per presunte infiltrazioni mafiose e veniva arrestato Rocco Lo Presti, storico boss mafioso di Bardonecchia e della Val di Susa.\nAlla fine del 2012 viene sciolto per la prima volta un capoluogo di provincia: Reggio Calabria e vengono scoperti i rapporti tra l'assessore regionale lombardo Zambetti e Giuseppe D'Agostino affiliato ai Morabito-Bruzzaniti-Palamara.\nRelazioni con la massoneria deviata, il contrasto di Di Bella, il processo Aemilia e Gotha\nDall'operazione \"Mammasantissima\" del Ros dei Carabinieri conclusa il 15 luglio 2016 emergerebbe il verbale del 2014 dell'ex Gran Maestro del Grande Oriente d'Italia Giuliano Di Bernardo (1990 - 1993), ora Gran Maestro della Gran Loggia Regolare d\u2019Italia, il quale riferisce al pubblico ministero Giuseppe Lombardo le confidenze di Ettore Loizzo, ai tempi vice del Gran Maestro che poteva affermare con certezza che in Calabria, su 32 logge, 28 erano controllate dalla 'ndrangheta e che non avrebbe potuto fare nulla perch\u00e9 altrimenti lui e la sua famiglia avrebbero corso seri pericoli.\nIl 4 luglio 2017 si conclude l'operazione \"mandamento ionico\" che porta all'arresto di 116 presunti affiliati a 26 'ndrine dell'area ionica e i Ficara- Latella e i Serraino della citt\u00e0 di Reggio Calabria delineando di tutte i loro organigrammi e che ha permesso anche di descrivere i ruoli e il funzionamento di un tribunale di 'ndrangheta. Gli arrestati sono accusati di estorsione, danneggiamenti e infiltrazione in appalti pubblici.\nDal 2017 il magistrato di Reggio Calabria Roberto Di Bella che lavora al Tribunale per i Minorenni della citt\u00e0 inizia ad attivare in prevenzione alla criminalit\u00e0 mafiosa con la procedura giuridica della \"decadenza della responsabilit\u00e0 genitoriale\" nei confronti di quei minori che vivono in una realt\u00e0 familiare 'ndranghetista che tratta alla stessa stregua di un maltrattamento fisico la trasmissione dei valori culturali mafiosi. A seguito di indagini della magistratura se si accerta questa decadenza il figlio viene allontanano dalla famiglia e portato fuori dalla Calabria in luoghi secretati. Per attuare questa procedura, applicata gi\u00e0 quasi 50 volte (giugno 2018) si avvale anche della collaborazione di associazioni e parrocchie, nonch\u00e9 delle madri dei figli stessi.\nA marzo 2018 si conclude il processo \"Gotha\" condannando a 20 anni di carcere Giorgio De Stefano, ex consigliere comunale DC come al vertice della 'ndrangheta reggina ed in cui viene spiegato che a capo dei tre mandamenti vi sono ancora oggi i Piromalli per la zona tirrenica, i De Stefano-Tegano per Reggio citt\u00e0, i Nirta Scalzone (la Maggiore) per la Jonica, assetto definito ormai dagli anni settanta del secolo scorso.\nIl 31 ottobre 2018 si conclude il processo Aemilia, il pi\u00f9 grande processo di 'ndrangheta al Nord Italia, in cui son stati chiesti 1700 anni di carcere nei confronti di 240 imputati, di cui 125 condannati, tra cui il noto giocatore di calcio Vincenzo Iaquinta a 2 anni di carcere e suo padre per associazione mafiosa a 19 anni. Viene confermata l'esistenza della 'ndrina dei Grande Aracri che operava tra Reggio Emilia e il mantovano.\nL'operazione Rinascita-Scott\nIl 19 dicembre 2019 si conclude l'operazione Rinascita-Scott iniziata nel 2016 che porta all'arresto di 334 persone in particolare nella Provincia di Vibo Valentia tra cui i capi e affiliati di tutte le principali locali di 'ndrangheta vibonese e alleate dei Mancuso, oltre ai Mancuso stessi: la locale di Limbadi di Luigi Mancuso, la locale di Vibo Valentia dei Lo Bianco-Barba, la 'ndrina dei Camill\u00f2-Pardea-Ranisi con a capo Andrea Mantella fino al pentimento nel 2016 dei quartieri Cancello Rosso e San Leoluca sempre di Vibo Valentia, la 'ndrina Pugliese-Cassarola con a capo Rosario Pugliese, la locale di Piscopio sempre di Vibo Valentia guidata da Salvatore Giuseppe Galati i cui appartenenti intrattenevano rapporti con i Fiar\u00e8, i Razionale e i Gasparro, la locale di Filandari-Ionadi di Giuseppe e Leone Soriano, la locale di Mileto dei Pititto-Prostamoiannello-Mesiano, la locale di San Gregorio d'Ippona dei Fiar\u00e8-Razionale-Gasparro con a capo Gregorio Gasparro e Saverio Razionale, la locale di Stefanaconi con a capo Salvatore Patania vicina al locale di Sant'Onofrio che controlla anche le 'ndrine di Pizzo, Filogaso e Maierato, la locale di Zungri degli Accorinti-Barbieri-Bonavena di Giuseppe Antonino Accorinti da cui dipendono anche le 'ndrine di Briatico, Cessaniti e Vibo Marina ed infine a Tropea e Ricadi la 'ndrina diretta da Antonio e Francesco La Rosa. Saverio Razionale, Luigi Mancuso e Giuseppe Antonio Accorinti risultanto gli esponenti di apicali del crimine vibonese. \nTra gli arrestati ci sono anche esponenti politici quali Giancarlo Pittelli (ex di Forza Italia), Gianluca Callipo, sindaco di Pizzo e presidente dell'ANCI in Calabria, legali tra cui colui che difende Giuseppe Zinn\u00e0 indagato per riciclaggio dopo essere stato trovato al confine svizzero-italiano il 4 dicembre con un assegno da 100 milioni di euro, Filippo Nesci, dirigente dell'urbanistica di Vibo Valentia, Danilo Tripodi impiegato al tribunale di Vibo Valentia, l'imprenditore edile Prestia, il ristoratore Ferrante, ed esponenti della massoneria.\nAnni 2020.\nI-CAN\nNel gennaio 2020 viene istituito dal ministero dell'interno e dall'interpol il progetto \"I-CAN\": \"Interpol Cooperation Against 'ndrangheta\", una cooperazione internazionale tra polizie con l'obiettivo di catturare i latitanti e aggredire patrimoni illeciti e far conoscere all'estero i metodi di infiltrazione dell'organizzazione. A causa della Pandemia di Covid-19, il progetto \u00e8 partito a giugno 2020 e ad oggi coinvolge le polizie di: Australia, Canada, Stati Uniti, Argentina, Brasile, Colombia, Uruguay, Francia, Germania e Svizzera.\nProcesso Rinascita-Scott\nIl 13 gennaio 2021 si d\u00e0 avvio al secondo \"Maxiprocesso\" pi\u00f9 grande della storia d'Italia per numero di imputati e che si terr\u00e0 in un'aula bunker del tribunale di Lamezia Terme creata ad hoc.\nSotto accusa: la 'ndrangheta del vibonese rappresentata da Luigi Mancuso e i suoi \"colletti bianchi, in particolare il politico Giancarlo Pittelli.\nCrimine tedesco\nSecondo una inchiesta di Frankfurter Allgemeine Zeitung e Mitteldeutscher Rundfunk del 22 febbraio 2021, in Germania esisterebbe sin dal 2007 un Crimine o Camera di controllo, composta da 9 persone che si riunisce periodicamente a Duisburg. I compiti della camera sarebbero gli stessi delle sue consimili: dirimere divergenze tra le 'ndrine e garantire l'osservanza delle regole."}
{"id": "1349245", "revid": "1543377", "url": "https://it.wikipedia.org/wiki?curid=1349245", "title": "Suxbad - Tre menti sopra il pelo", "text": "Suxbad - Tre menti sopra il pelo (\"Superbad\") \u00e8 un film del 2007 diretto da Greg Mottola. Scritto da Seth Rogen e Evan Goldberg, il film vede protagonisti Jonah Hill, Michael Cera e Christopher Mintz-Plasse nel ruolo di tre adolescenti che tentano di perdere la verginit\u00e0 prima della fine delle scuole superiori.\nTrama.\nGli amici d'infanzia Seth ed Evan, giunti all'ultimo anno di superiori, si preparano a dirsi addio dopo la fine della scuola: i due infatti andranno in universit\u00e0 diverse, visto che Seth non \u00e8 stato accettato in quella di Evan, a differenza di un altro amico, l'imbranato Fogell. Quest'ultimo si \u00e8 appena fatto una patente falsa per sembrare maggiorenne, cosa che torna utile al gruppo quando la bella e popolare Jules chiede a Seth di comprare i superalcolici per una festa che terr\u00e0 a casa sua. Seth la vede come l'ultima occasione di perdere la verginit\u00e0 prima dell'universit\u00e0, sentendo di avere una possibilit\u00e0 con Jules se questa si ubriacher\u00e0. Evan spera invece di riuscire a superare la propria timidezza con l'alcool e dichiararsi a Becca, la ragazza di cui \u00e8 innamorato, ricambiato.\nNonostante la credibilit\u00e0 pressoch\u00e9 nulla della patente di Fogell, l'acquisto degli alcolici sembra andare a buon fine, finch\u00e9 nel minimarket non avviene una rapina: vedendo la polizia sul posto, Seth e Evan credono che sia l\u00ec per Fogell e scappano via. In realt\u00e0, quest'ultimo viene solo brevemente interrogato da due agenti di polizia immaturi, che lo prendono in simpatia e lo portano con loro in un turno serale di pattuglia all'insegna dell'alcolismo e del vandalismo gratuito. Nel frattempo, Seth ricatta un automobilista che lo ha investito per ottenere gli alcolici promessi a Jules e finisce per litigare con Evan spinto dalla gelosia, accusandolo di aver tradito la loro amicizia scegliendo un'universit\u00e0 al di fuori della sua portata.\nRicongiuntisi con Fogell, i due arrivano alla festa. L\u00ec, Evan scopre che nell'attesa Becca ha bevuto molto e vuole fare sesso con lui: non volendo approfittarsi di una ragazza ubriaca, Evan cerca di ubriacarsi anche lui, ma al momento cruciale decide comunque di respingerla, a disagio. Dopo aver bevuto, Seth prova a baciare Jules, ma questa lo rifiuta perch\u00e9 \u00e8 astemia e crede che lui sia troppo ubriaco per ragionare lucidamente. I poliziotti conosciuti da Fogell interrompono la festa per disturbo della quiete, rovinando involontariamente l'occasione del loro pupillo di perdere la verginit\u00e0. Dispiaciuti, gli rivelano di essere sempre stati a conoscenza della sua et\u00e0 e che il loro era solo un tentativo di dimostrargli che sapevano ancora divertirsi: per farsi perdonare, fingono di arrestarlo per farlo sembrare un duro con gli altri. Nel frattempo, Seth riporta a casa Evan e si riappacifica con lui.\nIl mattino dopo, i due incontrano Jules e Becca al centro commerciale e si allontanano ognuno con una delle ragazze, lanciandosi un tacito cenno d'addio.\nProduzione.\nSeth Rogen e Evan Goldberg, amici d'infanzia, hanno scritto la prima bozza della storia all'et\u00e0 di 13 anni: hanno poi finito di scrivere la sceneggiatura durante le scuole superiori, attingendo anche a proprie esperienze adolescenziali. Dopo l'uscita di \"American Pie\" nel 1999, Rogen e Goldberg si sono sentiti inizialmente battuti sul tempo da un altro film simile al loro, per poi rendersi conto che questo \u00abera riuscito a evitare completamente qualsiasi rapporto sincero tra i personaggi, che [invece] era quello che noi volevamo fare\u00bb. Tra il completamento della sceneggiatura e l'inizio della produzione sono passati diversi anni, al punto che Rogen, che originariamente doveva interpretare Seth, era ormai diventato troppo vecchio per la parte, che quindi \u00e8 andata a Jonah Hill.\nLe riprese del film si sono tenute principalmente a Los Angeles e a Culver City, in California. Christopher Mintz-Plasse aveva 17 anni all'epoca delle riprese e, di conseguenza, sua madre ha dovuto essere presente sul set durante la sua scena di sesso.\nAccoglienza.\nIncassi.\nIl film \u00e8 stato un notevole successo commerciale, incassando 121,5 milioni di dollari in patria e 48,4 milioni nel resto del mondo, per un totale di 169,9 milioni di dollari a fronte di un budget di 20 milioni.\nNegli Stati Uniti, il film si \u00e8 mantenuto al primo posto della classifica dei maggiori incassi settimanali per due settimane, incassando 33,1 milioni nel suo primo weekend di programmazione e 18 nel secondo.\nCritica.\nIl film \u00e8 stato accolto favorevolmente dalla critica: su Rotten Tomatoes ha una percentuale di gradimento pari all'88%, basato su 209 recensioni e un voto medio del 7,45/10. Su Metacritic, ha un punteggio di 76 su 100 basato su 36 recensioni professionali.\nNel 2008, la rivista britannica \"Empire\" lo ha inserito al 487\u00ba posto nella propria lista dei 500 migliori film di sempre."}
{"id": "1349250", "revid": "249337", "url": "https://it.wikipedia.org/wiki?curid=1349250", "title": "Premio Lenin per la pace", "text": "Il Premio Lenin per la pace (per esteso in russo: \u041c\u0435\u0436\u0434\u0443\u043d\u0430\u0440\u043e\u0434\u043d\u0430\u044f \u041b\u0435\u043d\u0438\u043d\u0441\u043a\u0430\u044f \u043f\u0440\u0435\u043c\u0438\u044f \u00ab\u0417\u0430 \u0443\u043a\u0440\u0435\u043f\u043b\u0435\u043d\u0438\u0435 \u043c\u0438\u0440\u0430 \u043c\u0435\u0436\u0434\u0443 \u043d\u0430\u0440\u043e\u0434\u0430\u043c\u0438\u00bb, \"Me\u017edunarodnaja Leninskaja premija \u00abZa ukreplenie mira me\u017edu narodami\u00bb\", \"Premio Lenin internazionale \u00abper il consolidamento della pace tra i popoli\u00bb\" (chiamato Premio Stalin per la pace dalla nascita fino al 1956) era la risposta dell'Unione sovietica ai premi Nobel per la pace. Veniva assegnato da un comitato internazionale scelto dal governo sovietico alle personalit\u00e0 che avessero \"rinforzato la pace tra i popoli\".\nA differenza del premio Nobel, il premio Lenin per la pace era generalmente assegnato a pi\u00f9 personalit\u00e0 nel corso dello stesso anno. In seguito alla denuncia dello stalinismo da parte di Nikita Chru\u0161\u010d\u0451v nel corso del XX Congresso del Partito Comunista dell'Unione Sovietica del 1956, il premio fu ribattezzato premio Lenin per la pace fino al 1990.\nNel 1991, con la dissoluzione dell'Unione Sovietica, si smise di conferire il premio."}
{"id": "1349251", "revid": "438678", "url": "https://it.wikipedia.org/wiki?curid=1349251", "title": "Chitarra solista", "text": ""}
{"id": "1349253", "revid": "547034", "url": "https://it.wikipedia.org/wiki?curid=1349253", "title": "Arntor", "text": "Arntor \u00e8 il secondo album della viking metal band norvegese Windir, uscito in europa nell'autunno 1999. L'album ha come tematiche generali le leggende e le vicende storiche della citt\u00e0 natale di Valfar ovvero Sogndal. Le note di \"Arntor, Ein Windir\" sono riprese da una vecchia canzone folk norvegese."}
{"id": "1349255", "revid": "124512904", "url": "https://it.wikipedia.org/wiki?curid=1349255", "title": "Milton Barros", "text": "Carriera.\nAlto 185 cm per 85 kg, gioca come playmaker nell'Atl\u00e9tico Petr\u00f3leos Luanda sin dal 2004 e nella nazionale di pallacanestro dell'Angola dal 2006.\nCon la nazionale ha preso parte ai Mondiali del 2006."}
{"id": "1349256", "revid": "125451531", "url": "https://it.wikipedia.org/wiki?curid=1349256", "title": "Flavio Briatore", "text": "\u00c8 conosciuto principalmente per essere stato \"team manager\" in Formula 1, con la scuderia Benetton poi divenuta Renault, e per essere a capo del Gruppo internazionale di hospitality di lusso \"Billionaire Life\".\nBiografia.\nGli inizi.\nNasce da genitori maestri di scuola elementare e si sposta poi con loro a Montaldo di Mondov\u00ec. Ha una sorella pi\u00f9 giovane gemella d'un fratello, deceduto d'infarto nel 2015. Frequenta l'Istituto Tecnico per Geometri a Cuneo dove ha per compagno Piergiorgio Odifreddi, viene bocciato due volte, in seconda e in terza superiore. Dopo il conseguimento da privatista del diploma di geometra (con una tesina riguardante il progetto di una stalla) comincia a lavorare come maestro di sci e gestore di ristoranti per poi arrivare ad aprirne uno suo, a San Giacomo di Roburent, il \"Trib\u00fcla\" (in piemontese, \"trib\u00fcl\u00e9\" vuol dire \u201ctribolare\u201d, dover superare molti ostacoli), suo soprannome giovanile, che in seguito chiude per mancanza di risultati economici soddisfacenti. Dopo aver fatto l'assicuratore a Saluzzo, negli anni settanta collabora con il finanziere e costruttore edile di Cuneo Attilio Dutto, che aveva rilevato la Paramatti Vernici, azienda gi\u00e0 di propriet\u00e0 di Michele Sindona. Il 21 marzo 1979 Dutto viene assassinato a Cuneo con una bomba collegata all'accensione della sua auto. Briatore si trasferisce a Milano, dove comincia a frequentare l'ambiente della Borsa.\nA Milano fa la conoscenza di Achille Caproni (patron della Caproni Aeroplani), che gli affida la gestione della CGI (Compagnia Generale Industriale), la holding del suo gruppo. Grazie all'amicizia con Luciano Benetton (conosciuto negli anni milanesi) apre alcuni \"franchising\" Benetton, facendo poi rapidamente carriera nel gruppo dirigente dell'azienda di Ponzano Veneto.\nI successi con la Benetton.\nA seguito di inchieste giudiziarie legate a presunte truffe nel gioco d'azzardo diventa latitante, nelle Isole Vergini; condannato in primo grado, \u00e8 poi beneficiario di amnistia nel 1990 e rientra in Italia.\nIn Italia, Flavio Briatore comincia a interessarsi al mondo della Formula 1, di cui dice \u00abnon \u00e8 uno sport, \u00e8 un \"business\"\u00bb, impegnandosi direttamente nel circus a partire dal Gran Premio d'Australia 1988, ancora grazie alla famiglia Benetton, che lo coinvolge nell'attivit\u00e0 della scuderia Benetton di Formula 1, creata nel 1986 da Davide Paolini e Peter Collins sulle ceneri della Toleman. Qui Briatore all'inizio degli anni novanta ottiene l'incarico di direttore commerciale e poi, dopo il licenziamento dei vertici della societ\u00e0, ne diventa direttore esecutivo, trasformando la scuderia in una squadra competitiva. Dopo aver assunto e licenziato in poco tempo l'ingegnere John Barnard, chiama in squadra Tom Walkinshaw come direttore tecnico, il quale nel 1991 ha l'intuizione di ingaggiare dalla Jordan il giovane pilota Michael Schumacher, malgrado questi abbia all'attivo una sola gara in F1 disputata in quella stessa stagione.\nSchumacher vince una gara nel 1992 e un'altra nel 1993, per poi diventare campione del mondo con la Benetton per due volte consecutive nel 1994 e nel 1995, anno in cui la Benetton vince anche il titolo costruttori.\nAlla fine della stagione 1994 Briatore rileva la Ligier, per poi rivenderla a Walkinshaw poich\u00e9 i regolamenti della FIA non permettono di possedere pi\u00f9 squadre nel \"circus\" della F1. Quando poi, dopo i due mondiali vinti nel 1994 e nel 1995, Schumacher e alcuni tecnici si spostano dalla Benetton alla Ferrari nel 1996, la squadra di Briatore finisce per perdere la posizione di capolista nel campionato.\nNello stesso anno Briatore compra anche una quota del team Minardi con l'intento di rivenderla alla British American Tobacco, rivendendola invece a Gian Carlo Minardi e Gabriele Rumi. Nel 1997, in accordo con Luciano Benetton, lascia la scuderia e il suo posto viene occupato da David Richards.\nGli anni alla Renault e l'acquisizione del QPR.\nDal 1998 dirige la Supertec, che fornisce motori Renault a tre team. Quando poi la Benetton viene venduta definitivamente alla Renault nel 2001, Briatore viene assunto come direttore esecutivo del nuovo team Renault.\nNella stagione 2005 e in quella 2006 il team Renault diretto da Briatore centra la vittoria sia nel campionato piloti con Fernando Alonso, sia in quello costruttori.\nNel frattempo Briatore manifestava interesse anche verso il mondo del calcio, tentando prima di acquisire senza successo la squadra del Palermo e poi nel 2007 acquistando, insieme al patron della F1 Bernie Ecclestone, la squadra di calcio inglese del Queens Park Rangers riportandola in Premier League nel giro di quattro anni. In seguito, i quattro anni della gestione Briatore sono stati raccontati in un film-documentario dalla BBC.\nDopo i successi del 2005 e del 2006, la Renault nelle due stagioni del 2007 e del 2008 vince in tutto solo due Gran Premi. Briatore viene allontanato dal team nel settembre 2009, in seguito al caso dell'incidente di Nelson Piquet Jr. al Gran Premio di Singapore 2008 e alla relativa indagine della FIA che porta prima alla sua radiazione e poi all'assoluzione totale con risarcimento danni.\nAttivit\u00e0 recenti.\nNel frattempo trasforma la sua villa di Malindi, Kenya, in un lussuoso resort, il \"Lion in The Sun\", nelle cui suite nel corso degli anni alloggiano personaggi famosi come Silvio Berlusconi, Naomi Campbell, Fernando Alonso, Simona Ventura, Paolo Bonolis, Heidi Klum ed Eva Herzigov\u00e1.\nIl 13 giugno 2012 Briatore ha annunciato la chiusura del Billionaire in Sardegna, salvo poi riaprire l'anno seguente quando il marchio Billionaire \u00e8 stato venduto alla societ\u00e0 Bay Capital che fa capo alla Far East Leisure con sede in Singapore. Rimane socio di Billionaire Italian Couture, linea sartoriale di alta gamma, dopo aver venduto la maggioranza a Philipp Plein.\nDal 2013, data in cui entra in partnership con Bay Capital a cui vende la quota di maggioranza di Billionaire LifeStyle Briatore si concentra sull'espansione e lo sviluppo dei brand che ha creato a livello globale.\nDal settembre dello stesso anno veste i panni del \"boss\" della versione italiana del programma televisivo \"The Apprentice\" in onda su Cielo.\nNel maggio 2014 apre un altro \"Twiga\" a Monte Carlo che si aggiunge a quello di Marina di Pietrasanta.\nNel gennaio 2015 prende vita una societ\u00e0 di consulenza per viaggi di lusso denominata \"Billionaire Travel\" che fa capo al Gruppo Billionaire Life di Briatore. La societ\u00e0, che ha sede a Lugano, nasce da un accordo con la Exclusive Travel Consulting (ETC) che si occuper\u00e0 della gestione operativa.\nNell'aprile 2017, poi, esce il suo primo libro dal titolo \"Sulla ricchezza\", scritto in collaborazione con il giornalista e scrittore Carmelo Abbate.\nControversie e procedimenti giudiziari.\nPer affari connessi a bische clandestine e gioco d'azzardo viene condannato in primo grado a un anno e sei mesi di reclusione dal Tribunale di Bergamo e a tre anni dal Tribunale di Milano.\nNel novembre 1987 la condanna fu ridotta dalla Corte di Milano a un anno e due mesi in secondo grado. Tale condanna fu poi estinta da un'amnistia tramite un ordine della Corte di Appello di Milano il 30 aprile 1990, e successivamente riabilitato dalla Corte di Torino nel 2010.\nIl 10 febbraio 1993 un ordigno esplode davanti all'ingresso della dimora londinese di Briatore, nell'elegante quartiere di Knightsbridge. L'attentato non causa vittime ma solo danni al porticato e le conclusioni degli inquirenti inglesi sono che si \u00e8 trattato di un atto dell'Irish Republican Army e che l'obiettivo non era Briatore.\nCaso Piquet.\nNell'estate 2009 la FIA indaga sull'incidente occorso all'ex pilota della Renault Nelson Piquet Jr. durante il Gran Premio di Singapore 2008, sospettando che il pilota sia intenzionalmente andato fuori pista dietro ordine del suo \"team manager\" Briatore, allo scopo di favorire la vittoria della prima guida Fernando Alonso. All'esito delle indagini sul caso, la FIA accusa quindi la Renault per le illiceit\u00e0 emerse in relazione all'incidente in questione.\nLa scuderia francese dal canto suo, dopo essersi sistematicamente rifiutata di commentare la vicenda, il 16 settembre 2009, rilascia un comunicato in cui annuncia che il \"team manager\" Flavio Briatore (assieme al capo degli ingegneri Pat Symonds) non fa pi\u00f9 parte del team. Nella dichiarazione inoltre la Renault specifica che nella prevista riunione del Consiglio Mondiale della FIA non contester\u00e0 le accuse concernenti il Gran Premio di Singapore del 2008.\nIl 21 settembre si riunisce quindi a Parigi il \"FIA World Motor Sport Council\" per decidere i provvedimenti del caso, e all'esito della riunione il Consiglio Mondiale della FIA radia Flavio Briatore e squalifica per due anni con la condizionale la casa automobilistica francese.\nIl 5 gennaio 2010 il \"Tribunal de grande instance\" di Parigi annulla tuttavia la radiazione di Briatore, dichiarando non regolare il procedimento istruito dalla FIA, condannata inoltre a versare a Briatore 15.000 euro a titolo di risarcimento del danno, a fronte di una richiesta di un milione; la sentenza annulla anche la squalifica di Pat Symonds. La FIA ribadisce per\u00f2 che continuer\u00e0 ad applicare le sanzioni finch\u00e9 non saranno esaurite le procedure di ricorso. In seguito viene trovato un accordo tra FIA e Briatore che stipula che il Manager non torner\u00e0 in F1 prima del 2013.\nCaso \"Force Blue\".\nNel maggio 2010 per frode fiscale la Guardia di Finanza sequestra il mega yacht \"Force Blue\" di cui Flavio Briatore \u00e8 beneficiario, al largo di La Spezia.\nA fine gennaio 2011 l'inchiesta subisce un ulteriore sviluppo con il sequestro da parte della Guardia di Finanza di Genova di un milione e mezzo di euro e un'ulteriore accusa per truffa ai danni dello Stato. Tale cifra gli fu in seguito restituita. \nIl 13 aprile 2015 per lui e altri tre imputati si apre il processo al Tribunale di Genova dichiarandosi innocente.\nIl 12 maggio seguente i PM chiedono per lui quattro anni di reclusione con l'accusa di aver intestato a una societ\u00e0 di comodo lo yacht simulando l'attivit\u00e0 di chartering, di aver evaso l'Iva sull'acquisto dell'imbarcazione e di non aver pagato le accise sul carburante per 3,6 milioni di euro. \nIl 10 luglio viene condannato alla pena di un anno e undici mesi di reclusione venendo lasciato in libert\u00e0 grazie alla sospensione condizionale della pena che non si accumula con le precedenti pene a cui era stato condannato estinte con l'amnistia. Oltre alla condanna, i giudici stabiliscono anche la confisca dello yacht.\nIl 28 settembre 2018 la Cassazione annulla la sentenza di appello di febbraio che lo condannava a un anno e mezzo e dispone un nuovo procedimento per quanto riguarda l\u2019omissione dell\u2019IVA mentre per quanto riguarda le fatture inesistenti viene disposto l\u2019annullamento senza rinvio perch\u00e9 il fatto non sussiste.\nNello stesso mese, la Guardia di Finanza ha eseguito un'ordinanza di custodia cautelare della Procura di Genova a carico dell'ex commercialista di Briatore e dell'ex direttore provinciale dell'Agenzia delle Entrate, con l'accusa di corruzione rispetto alla pregressa vicenda del mancato versamento dell'Iva all'importazione del Force Blue. Secondo quanto dichiarato dal Gip di Genova, Briatore ha accettato l'accordo preventivo, d'intesa con i propri legali.\nIl 26 gennaio 2022, a quasi dodici anni dal sequestro, la Corte d'Appello di Genova, recependo la sentenza della Cassazione, assolve definitivamente Briatore e gli altri indagati poich\u00e9 \"il fatto non costituisce reato\" mentre viene revocata la confisca dei 3,6 milioni di euro e dello yacht che per\u00f2 era stato acquistato all'asta da Bernie Ecclestone nel dicembre del 2020 per 7,4 milioni di euro a fronte di un valore di pi\u00f9 di 20 milioni.\nCaso QPR.\nNel novembre 2015 l'Alta Corte di Londra inizia a discutere la causa che vede opposto l'ex procuratore Antonio Caliendo a Briatore ed Ecclestone per presunto mancato pagamento di 8 milioni di euro per l'acquisizione del QPR. Nel febbraio 2016 la Corte respinge le accuse di Caliendo perch\u00e9 la societ\u00e0 Mishcon de Reya non gli avrebbe recato alcun danno economico.\nPosizioni politiche.\nIn molte interviste ha dichiarato di non votare alle elezioni politiche da diversi anni e di non riconoscersi negli schieramenti n\u00e9 del centrodestra n\u00e9 del centrosinistra italiani. Ha inoltre dichiarato d'aver votato spesso in giovent\u00f9 il Partito Liberale Italiano e di considerarsi socialista, e ha dichiarato di apprezzare l'ex Presidente statunitense e suo amico di lunga data Donald Trump.\n\u00c8 contrario ad un sistema di tassazione progressivo, in quanto se si pu\u00f2 arrivare ad un'aliquota del 40/45% viene quasi naturale evadere o trasferire parte del proprio patrimonio in paradisi fiscali; propone perci\u00f2 un sistema sul modello della flat tax con aliquota unica del 30% per tutti.,\nIn merito all'istruzione, ha detto che non crede nell'universit\u00e0, perch\u00e9 \u00e8 pi\u00f9 utile lavorare subito e fare esperienza, soprattutto in paesi avanzati ed economicamente forti, piuttosto che arrivare a 30 anni ancora con i libri sotto braccio, e che per diventare qualcuno non serve una laurea ma la conoscenza delle lingue e l'aver acquisito conoscenze importanti.\nIn occasione del referendum costituzionale in Italia del 2016 si \u00e8 schierato per il S\u00ec.\nVita privata.\nHa una sorella pi\u00f9 giovane di nome Rita che fa l'insegnante e aveva un fratello, di nome Walter, che possedeva una fattoria a Saluzzo, deceduto il 29 novembre 2015.\nDal 1983 al 1987 \u00e8 stato sposato con l'ex modella e imprenditrice Marcy Schlobohm.\nDal 1998 al 2003 \u00e8 stato legato alla top model internazionale Naomi Campbell.\nBriatore \u00e8 stato brevemente legato alla top model tedesca Heidi Klum, da cui ha avuto una figlia, Helene Boshoven \"Leni\", nata nel maggio 2004. I due interruppero la relazione prima della nascita della bambina e Briatore si \u00e8 sempre opposto al test del DNA.\nNel 2006, dopo una visita alla clinica Mayo di Rochester (Minnesota, Stati Uniti), gli viene diagnosticato un cancro maligno al rene sinistro. Decide quindi di farsi operare presso la clinica Quisisana di Roma. L'operazione va a buon fine.\nIl 14 giugno 2008 ha sposato la showgirl calabrese Elisabetta Gregoraci, da cui ha avuto un figlio, Nathan Falco, nato il 18 marzo 2010. I tre hanno vissuto a Monte Carlo. Il 23 dicembre 2017 i due si separano consensualmente.\nIl 24 agosto 2020, durante un ricovero all'ospedale San Raffaele di Milano, \u00e8 risultato positivo ai test per SARS-CoV-2. Nei giorni precedenti Briatore aveva aspramente polemizzato col governo e col sindaco di Arzachena contro le misure di contenimento della diffusione del virus decise da quest'ultimi. Almeno 63 (su 90 tamponi effettuati) fra i suoi dipendenti del Billionaire in Sardegna sono risultati positivi al virus."}
{"id": "1349265", "revid": "287204", "url": "https://it.wikipedia.org/wiki?curid=1349265", "title": "Mutanti e mutazioni", "text": "Mutanti e mutazioni \u00e8 un'antologia di tre romanzi e cinque racconti di John Wyndham, edita in Italia da Mondadori nel settembre 1980 all'interno della collana di fantascienza Biblioteca di Urania (n. 7) (come supplemento di Urania n. 857).\nRomanzi.\nChocky.\nRomanzo breve, da cui fu tratta una serie di tre adattamenti televisivi, andati in onda in Inghilterra fra il 1984 ed il 1985.\nMatthew, un ragazzo di dodici anni, comincia a comportarsi in modo sempre pi\u00f9 strano, mentre il suo amico immaginario, Chocky, progressivamente appare dotato di una personalit\u00e0 sempre pi\u00f9 reale e concreta.\nI trasfigurati.\nRomanzo post apocalittico, in cui la Terra \u00e8 stata sconvolta - si intuisce - da un conflitto atomico, e le piccole comunit\u00e0 scampate al disastro distruggono o estromettono qualunque individuo caratterizzato da ogni minima caratteristica deviante."}
{"id": "1349270", "revid": "640277", "url": "https://it.wikipedia.org/wiki?curid=1349270", "title": "Sistema solare", "text": "Il sistema solare \u00e8 un sistema planetario costituito da una variet\u00e0 di corpi celesti mantenuti in orbita dalla forza gravitazionale del Sole, cui appartiene anche la Terra: con un diametro di circa (se inteso come la zona dello spazio che \u00e8 sottoposta al vento solare, tralasciando l'immensa zona sottoposta alla sola gravit\u00e0 solare) \u00e8 situato nel braccio di Orione della Via Lattea, orbitando attorno al centro galattico ad una distanza di circa ed una velocit\u00e0 di ; si stima che il sistema solare impieghi circa 230 milioni di anni per completare un giro attorno al centro galattico.\n\u00c8 costituito dal Sole, che da solo possiede il 99,86% della poderosit\u00e0 di tutto il sistema, da otto pianeti (quattro pianeti rocciosi interni e quattro giganti gassosi esterni) e cinque pianeti nani, dai rispettivi satelliti naturali, e da moltissimi altri corpi minori; quest'ultima categoria comprende gli asteroidi, in gran parte ripartiti fra due cinture asteroidali (la fascia principale e la fascia di Kuiper), le comete (prevalentemente situate nell'ipotetica nube di Oort), i meteoroidi e la polvere interplanetaria.\nIn ordine di distanza dal Sole, gli otto pianeti sono: Mercurio, Venere, Terra, Marte, Giove, Saturno, Urano e Nettuno; i cinque pianeti nani sono: Cerere, situato nella fascia principale degli asteroidi, Plutone, Haumea, Makemake, e Eris. Il vento solare, un flusso di plasma generato dall'espansione continua della corona solare, permea l'intero sistema solare, creando una bolla nel mezzo interstellare conosciuta come eliosfera, che si estende fino oltre alla met\u00e0 del disco diffuso.\nStoria delle osservazioni.\nSebbene molti dei maggiori corpi celesti del sistema solare fossero gi\u00e0 conosciuti sin dai tempi dell'antichit\u00e0, il concetto stesso era ignorato in quanto vigeva per lo pi\u00f9 un'idea di sistema geocentrico con la Terra al centro dell'universo. Uno dei primi a immaginare un sistema eliocentrico fu Aristarco di Samo, ma le sue idee non presero piede nella comunit\u00e0 dei filosofi e pensatori di allora.\nFu solo nel XVI secolo che Niccol\u00f2 Copernico propose la visione moderna del sistema solare, con al centro il Sole e i pianeti conosciuti allora a orbitare intorno. Gli unici corpi del sistema solare conosciuti erano per\u00f2 solamente i quattro pianeti terrestri, Giove, Saturno, il Sole e la Luna. Nel secolo successivo, con l'invenzione del telescopio di Galileo Galilei, vennero scoperti altri corpi minori, come i satelliti medicei, gli anelli di Saturno e alcune comete e per circa 200 anni non si pensava che potessero esserci altri oggetti nel sistema solare, in particolare era ferma la convinzione che i pianeti fossero solo quelli allora conosciuti.\nNel 1781, la scoperta di Urano da parte di William Herschel mise in discussione i preconcetti che la comunit\u00e0 scientifica aveva, generando dubbi relativamente alla possibilit\u00e0 che esistessero pianeti transuranici.\nPochi anni dopo, nel 1801, Giuseppe Piazzi dichiar\u00f2 di aver scoperto un nuovo pianeta, tra le orbite di Marte e Giove; si trattava in realt\u00e0 di Cerere. La conclusione avvenne escludendo che potesse trattarsi di una cometa e non conoscendo altri oggetti diversi da pianeti e comete, del tutto ignaro che avesse scoperto un nuovo tipo di oggetto, l'asteroide. Da allora le scoperte di nuovi oggetti si moltiplicarono, in particolare vennero scoperti tanti nuovi asteroidi. Nel 1846 venne scoperto un pianeta in modo del tutto rivoluzionario: prima dell'osservazione diretta, si calcolarono le perturbazioni dell'orbita di Urano e se ne dedusse che doveva esistere un pianeta in un punto preciso dello spazio per giustificare le discrepanze osservate. Pochi giorni dopo, Johann Gottfried Galle e Heinrich Louis d'Arrest confermarono la presenza di Nettuno a meno di un grado di distanza dal punto calcolato.\nNel 1930, la scoperta di Plutone aument\u00f2 il numero di pianeti conosciuti a nove, ritenuto allora un oggetto di massa molto maggiore di quanto effettivamente sia. Negli anni '50 Jan Oort ipotizz\u00f2 l'esistenza di un vivaio di comete ben al di l\u00e0 delle orbite dei pianeti conosciuti, situato a decine di migliaia di UA dal Sole, la nube di Oort, che quando venivano perturbate modificavano consistentemente la propria orbita fino ad arrivare nella zona interna del sistema. Nel 1992, la scoperta di Albion riavvi\u00f2 la ricerca di oggetti transnettuniani. L'avvento di sistemi automatici di ricerca permise la scoperta di migliaia di oggetti dal diametro tra i . La scoperta di Eris, di dimensioni simili a Plutone, nel 2005 mise in discussione la stessa definizione di pianeta, che fu cambiata e formalizzata nel 2006 dall'Unione Astronomica Internazionale, declassando Plutone a pianeta nano e riportano a otto il numero totale di pianeti.\nFormazione.\nLe teorie pi\u00f9 accreditate sulla formazione del sistema solare, descrivono la sua nascita 4,6 miliardi di anni fa a partire dalla frammentazione e dal collasso gravitazionale di una gigantesca nube molecolare dal diametro di 65 anni luce. Uno di questi frammenti, dalle dimensioni iniziali di 2000-20000 unit\u00e0 astronomiche, collass\u00f2 in quello che \u00e8 noto come disco protoplanetario. I componenti principali di questa fucina primordiale erano per il 98% idrogeno, elio e litio primordiali, formatisi con la nucleosintesi poco dopo il Big Bang, e altri elementi pi\u00f9 pesanti espulsi da stelle formatesi ed esplose in qualche generazione precedente. Al centro collass\u00f2 una quantit\u00e0 di gas e polveri tale da raggiungere la massa necessaria per innescare le reazioni termonucleari, e nacque una protostella, mentre i pianeti si generarono per accrescimento, formando all'inizio qualche decina di piccoli pianeti che nel sistema caotico primordiale ogni tanto si scontravano per formare corpi sempre pi\u00f9 grandi.\nLa contrazione caus\u00f2 un aumento della velocit\u00e0 di rotazione e della forza centrifuga del sistema. Cos\u00ec la nube si sarebbe appiattita, assumendo un aspetto simile a un disco rotante intorno al Sole.\nMentre il nucleo del proto-Sole si riscaldava fino a raggiungere le temperature necessarie per le reazioni termonucleari, nel disco circostante accrescevano alcuni corpi attraverso delle collisioni e attirando frammenti pi\u00f9 piccoli presenti nello spazio circostante. Si sarebbero formati cos\u00ec i protopianeti, dai quali sarebbero derivati gli attuali pianeti, mentre il proto-Sole si trasformava in una stella gialla e stabile.\nNelle prime fasi di attivit\u00e0 solare, la temperatura nel sistema solare interno era troppo alta per permettere a elementi leggeri di condensare; i pianeti interni tendevano ad accrescersi con elementi pesanti, diventando in futuro pianeti rocciosi. Il vento solare contribuiva a spazzare via gli elementi leggeri verso le regioni pi\u00f9 esterne, soprattutto l'idrogeno ed l'elio. Il sistema solare esterno manteneva una temperatura relativamente bassa, permettendo a sostanze come metano e acqua di condensare. La differenza in questo tipo di accrescimento ha determinato le caratteristiche dei pianeti, piccoli e rocciosi all'interno, per la scarsa presenza di elementi pesanti e giganti all'esterno, che gli hanno permesso di catturare i gas di idrogeno e elio sparsi nello spazio.\nStruttura.\nIl principale corpo celeste del sistema solare \u00e8 il Sole, una stella della sequenza principale di classe spettrale G2 V (\"nana gialla\"), contenente il 99,86% di tutta la massa conosciuta nel sistema solare. Giove e Saturno, i due pianeti pi\u00f9 massicci che orbitano attorno al Sole, costituiscono pi\u00f9 del 90% della massa restante. La maggior parte dei grandi oggetti in orbita intorno al Sole sono in un piano simile a quello dell'orbita terrestre, chiamata eclittica. Tipicamente, il piano di orbita dei pianeti \u00e8 molto vicino a quello dell'eclittica mentre le comete e gli oggetti della cintura di Kuiper hanno un angolo significativamente maggiore rispetto al nostro.\nTutti i pianeti e la maggior parte degli altri oggetti orbitano nello stesso senso della rotazione del Sole, in senso antiorario dal punto di vista di un osservatore situato al di sopra del polo nord solare. Certi oggetti orbitano in un senso orario, come la cometa di Halley.\nLe traiettorie degli oggetti che gravitano intorno al sole seguono le leggi di Keplero. Sono approssimativamente delle ellissi di cui uno dei fuochi \u00e8 il Sole. Le orbite dei pianeti sono quasi circolari mentre quelle dei corpi pi\u00f9 piccoli presentano una maggiore eccentricit\u00e0 e possono risultare molto ellittiche.\nLa distanza di un corpo dal Sole varia durante la sua rivoluzione. Il punto pi\u00f9 vicino al sole dell'orbita di un corpo si chiama perielio, mentre il pi\u00f9 lontano \u00e8 l'afelio.\nIl sistema solare \u00e8 convenzionalmente diviso in due zone. Il sistema solare interno include i quattro pianeti rocciosi e la cintura di asteroidi. Il resto del sistema viene considerato sistema solare esterno.\nLa maggioranza dei pianeti del sistema solare possiede dei corpi in rotazione intorno ad essi, chiamati satelliti naturali o lune. I quattro pianeti pi\u00f9 grandi hanno anche degli anelli planetari.\nComposizione.\nGli elementi chimici che predominano nel sistema solare sono idrogeno ed elio primordiali, concentrati per lo pi\u00f9 nel Sole, dove la loro massa costituisce circa il 98%, e nei due pianeti pi\u00f9 grandi, Giove e Saturno. In minori percentuali, sono presenti tutti gli elementi della tavola periodica nelle loro forme stabili e nei principali isotopi. Fisicamente, quasi tutti i corpi si trovano in rotazione attorno al centro di massa del sistema nella stessa direzione, contribuendo in modo differente al momento angolare del sistema solare; stranamente, il Sole, nonostante la sua notevole massa, contribuisce solo allo 0,5% del momento angolare totale, essendo molto vicino al baricentro.\nPianeti terrestri e gioviani.\nI pianeti sono molto diversi l'uno dall'altro per composizione chimica, dimensioni, temperatura e altre caratteristiche.\nIn base alle caratteristiche chimico fisiche i pianeti possono essere distinti in due gruppi: i pianeti di tipo terrestre (Mercurio, Venere, Terra e Marte), cio\u00e8 simili alla Terra, e i giganti gassosi o pianeti di tipo gioviano (Giove, Saturno, Urano, Nettuno), cio\u00e8 simili a Giove.\nLe differenze tra i due tipi di pianeti sono numerose: innanzitutto i pianeti terrestri hanno tutti una massa piccola, nessuno o pochi satelliti e bassa velocit\u00e0 di rotazione, mentre i pianeti gioviani hanno grande massa, diversi satelliti ed elevata velocit\u00e0 di rotazione. Per questo motivo i pianeti gioviani hanno un rigonfiamento equatoriale maggiore, e quindi una forma pi\u00f9 schiacciata ai poli rispetto a quelli terrestri. Inoltre i pianeti terrestri hanno una densit\u00e0 che \u00e8 da 3,9 a 5,5 volte quella dell'acqua, mentre la densit\u00e0 dei pianeti gioviani \u00e8 solo da 0,7 a 1,7 volte quella dell'acqua.\nEsaminando la loro composizione, si \u00e8 notato che i pianeti di tipo terrestre sono essenzialmente costituiti da materiali roccia e metallo; i pianeti di tipo gioviano, invece, sono costituiti per lo pi\u00f9 da elio, idrogeno e piccole quantit\u00e0 di ghiaccio. L'atmosfera dei pianeti terrestri \u00e8 rarefatta, al contrario di quelli gioviani in cui l'atmosfera \u00e8 molto densa, ed \u00e8 costituita da idrogeno, elio, ammoniaca e metano.\nLa temperatura e le sue variazioni annue e giornaliere sono pi\u00f9 elevate nei pianeti terrestri, e dipendono da numerosi fattori: distanza dal Sole, densit\u00e0 e composizione dell'atmosfera e inclinazione dell'asse di rotazione.\nPianeti nani e corpi minori.\nTra Marte e Giove si trova la cosiddetta fascia principale degli asteroidi, composta da milioni di oggetti rocciosi caratterizzati da orbite pi\u00f9 o meno variabili. Fra di essi, Cerere \u00e8 attualmente ritenuto l'unico a presentare un equilibrio idrostatico (ovvero una forma sferoidale) e a meritarsi la qualifica di pianeta nano.\nOltre Nettuno si stende un'altra fascia di asteroidi, la fascia di Kuiper, la cui densit\u00e0 effettiva \u00e8 sconosciuta. Tra questi si trovano Plutone ed Eris, che dal 2006 sono riconosciuti come pianeti nani dall'Unione Astronomica Internazionale. In precedenza Plutone era considerato il nono pianeta.\nSono stati successivamente riconosciuti pianeti nani pi\u00f9 distanti di Plutone, come Makemake e Haumea.\nAncora pi\u00f9 esternamente, tra e di distanza dal Sole, si ipotizza si trovi la nube di Oort, ritenuta il luogo d'origine delle comete.\nAltri oggetti.\nIl sistema solare comprende altri corpi come i satelliti, che orbitano attorno ai pianeti, e le comete, che ruotano attorno al Sole e hanno un'orbita molto eccentrica e piani orbitali di solito molto inclinati rispetto all'eclittica. Sono presenti anche polveri e gas molto rarefatti concentrati attorno all'eclittica, che diffondono la radiazione solare dando origine alla luce zodiacale.\nSole.\nIl Sole \u00e8 la stella madre del sistema solare, e di gran lunga il suo principale componente. La sua grande massa gli permette di sostenere la fusione nucleare, che rilascia enormi quantit\u00e0 di energia, per la maggior parte irradiata nello spazio come radiazione elettromagnetica, in particolare luce visibile. Il Sole viene classificato come una nana gialla, anche se come nome \u00e8 ingannevole in quanto, rispetto ad altre stelle nella nostra galassia, il Sole \u00e8 piuttosto grande e luminoso. Le stelle vengono classificate in base al diagramma Hertzsprung-Russell, un grafico che mette in relazione la temperatura effettiva e la luminosit\u00e0 delle stelle. In generale pi\u00f9 una stella \u00e8 calda pi\u00f9 \u00e8 luminosa: le stelle che seguono questo modello sono appartenenti alla sequenza principale, e il sole si trova proprio al centro di questa sequenza. Tuttavia stelle pi\u00f9 luminose e calde del Sole sono rare, mentre stelle meno luminose e pi\u00f9 fredde sono molto comuni. La luminosit\u00e0 del Sole \u00e8 in costante crescita, e si \u00e8 stimato che all'inizio della sua storia aveva soltanto il 75% della luminosit\u00e0 che mostra attualmente.\nIl Sole \u00e8 una stella di I popolazione, ed \u00e8 nato nelle fasi successive dell'evoluzione dell'Universo. Esso contiene elementi pi\u00f9 pesanti dell'idrogeno e dell'elio (metalli) rispetto alle pi\u00f9 vecchie stelle di popolazione II. Gli elementi pi\u00f9 pesanti dell'idrogeno e dell'elio si formarono nei nuclei di stelle antiche ormai esplose, cos\u00ec la prima generazione di stelle dovette terminare il suo ciclo vitale prima che l'universo potesse essersi arricchito di questi elementi. Le stelle pi\u00f9 antiche osservate contengono infatti pochi metalli, mentre quelle di pi\u00f9 recente formazione ne sono pi\u00f9 ricche. Questa alta metallicit\u00e0 si pensa sia stata cruciale nello sviluppo di un sistema planetario da parte del Sole, poich\u00e9 i pianeti si formano dall'accumulo di metalli.\nInsieme alla luce il Sole irradia un flusso continuo di particelle cariche (plasma), noto anche come vento solare. Questo flusso di particelle si propaga verso l'esterno a circa 1,5 milioni di chilometri all'ora, crea una tenue atmosfera (l'Eliosfera) e permea il sistema solare per almeno (cfr. Eliopausa) formando il mezzo interplanetario.\nSistema solare interno.\nSistema solare interno \u00e8 il nome utilizzato per la regione di spazio che comprende i pianeti rocciosi e gli asteroidi. Composti principalmente da silicati e metalli, gli oggetti del sistema solare interno si trovano molto vicini al Sole, tanto che il raggio di questa regione \u00e8 pi\u00f9 breve della distanza che separa Giove da Saturno.\nPianeti terrestri.\nI quattro pianeti terrestri interni sono densi, hanno una composizione rocciosa, hanno pochi o nessun satellite, e non hanno anelli planetari. Essi sono costituiti principalmente da sostanze aventi un alto punto di fusione, come silicati, che costituiscono le croste e i mantelli, e i metalli come ferro e nichel, che costituiscono il loro nucleo. Possiedono una atmosfera seppur rarefatta, hanno crateri da impatto e placche tettoniche, come dimostrano la presenza di rift e vulcani.\nMercurio.\nMercurio () \u00e8 il pianeta pi\u00f9 vicino al Sole ed \u00e8 anche il pi\u00f9 piccolo (0,055 masse terrestri). Mercurio non possiede satelliti naturali e le sue sole formazioni geologiche conosciute, oltre ai crateri da impatto, sono creste sporgenti o rupes, probabilmente prodotte durante una fase di contrazione avvenuta nella sua storia primordiale. Il pianeta \u00e8 senza atmosfera, fatta eccezione per esili tracce di gas probabilmente frutto dell'interazione del vento solare con la superficie del pianeta. Questo fa s\u00ec che siano assenti fenomeni atmosferici e che l'escursione termica fra il giorno e la notte sia elevatissima. Durante il giorno il suolo raggiunge i 427 \u00b0C, mentre di notte pu\u00f2 arrivare a -180 \u00b0C. Il suo nucleo relativamente grande e il suo mantello sottile non sono ancora stati spiegati adeguatamente: l'ipotesi principale riporta la possibilit\u00e0 che gli strati esterni siano stati strappati via da un impatto gigantesco. Bench\u00e9 assai splendente \u00e8 molto difficile osservarlo perch\u00e9 ha il moto molto rapido, in pi\u00f9 visto che \u00e8 vicino al Sole \u00e8 sempre immerso nei chiarori.\nVenere.\nVenere () \u00e8 per dimensioni molto simile alla Terra (0,815 masse terrestri), e, come la Terra, ha un mantello composto da silicati attorno a un nucleo ferroso, possiede un'atmosfera e l'attivit\u00e0 sulla sua superficie rende evidente la presenza di attivit\u00e0 geologica interna. Tuttavia \u00e8 molto pi\u00f9 asciutto della Terra, e la sua atmosfera \u00e8 novanta volte pi\u00f9 densa. Venere non ha satelliti naturali. Esso \u00e8 il pianeta pi\u00f9 caldo del sistema solare, con temperature superficiali superiori ai 450 \u00b0C, molto probabilmente a causa della quantit\u00e0 di gas che provoca effetto serra nell'atmosfera. Non sono state individuate prove definitive delle attuali attivit\u00e0 geologiche su Venere, ma si potrebbe pensare che la sua densa atmosfera sia regolarmente alimentata da eruzioni vulcaniche.\nTerra.\nLa Terra (1 UA) \u00e8 il pi\u00f9 grande e denso dei pianeti interni, l'unico in cui sono conosciute attuali attivit\u00e0 geologiche, ed \u00e8 probabilmente l'unico pianeta del sistema solare che permette la vita (l'unico su cui la vita \u00e8 sicuramente presente). La sua idrosfera liquida \u00e8 unica tra i pianeti interni, ed \u00e8 anche l'unico pianeta dove siano state osservate placche tettoniche. L'atmosfera terrestre \u00e8 estremamente differente rispetto a quella degli altri pianeti, poich\u00e9 \u00e8 stata alterata dalla presenza della vita ed \u00e8 composta per il 21% di ossigeno. Possiede un satellite naturale, la Luna.\nMarte.\nMarte () \u00e8 pi\u00f9 piccolo della Terra e di Venere (0,107 masse terrestri). Possiede un'atmosfera tenue, composta principalmente da anidride carbonica. La sua superficie, costellata di vulcani, come il grande Olympus Mons, e da rift valley, come la Valles Marineris, mostra attivit\u00e0 geologica che ha persistito fino a tempi relativamente recenti. Il suo colore rosso deriva dalla presenza della ruggine del suolo, ricco di ferro. Marte ha due piccoli satelliti naturali (Deimos e Fobos), che si pensa siano asteroidi catturati dal suo campo gravitazionale.\nFascia degli asteroidi.\nGli asteroidi sono per la maggior parte piccoli corpi del sistema solare composti principalmente di rocce e di metalli. La fascia principale degli asteroidi occupa la regione tra le orbite di Marte e Giove, tra 2,3 e 3,3 UA dal Sole. Si pensa che siano residui della formazione del sistema solare, la cui fusione \u00e8 fallita a causa della interferenza gravitazionale di Giove.\nIl raggio di un asteroide di questa fascia pu\u00f2 andare da centinaia di chilometri fino a pochi centimetri. Tutti gli asteroidi, salvo il pi\u00f9 grande, Cerere, sono classificati come corpi minori del sistema solare, ma alcuni, come gli asteroidi Vesta e Igea possono essere riclassificati come pianeti nani se dimostreranno di avere raggiunto l'equilibrio idrostatico.\nLa fascia degli asteroidi contiene decine di migliaia, forse milioni, di oggetti sopra il chilometro di diametro. Nonostante ci\u00f2, la massa totale di tutti gli asteroidi della fascia principale difficilmente arriverebbe a pi\u00f9 di un millesimo della massa della Terra. La fascia principale \u00e8 scarsamente popolata: sonde spaziali passano continuamente attraverso di essa senza incorrere in incidenti di alcun tipo. Gli asteroidi con diametri compresi tra 10 e 10\u22124\u00a0m sono chiamati meteoroidi.\nCerere.\nCerere (2,77 UA) \u00e8 il pi\u00f9 grande corpo della fascia degli asteroidi ed \u00e8 classificato come pianeta nano. Esso ha un diametro di poco meno di 1000\u00a0km, grande abbastanza perch\u00e9 la propria gravit\u00e0 gli dia una forma sferica. Cerere, quando \u00e8 stato scoperto nel XIX secolo, \u00e8 stato considerato un pianeta, ma \u00e8 stato riclassificato come asteroide nel 1850, dopo che ulteriori osservazioni rivelarono la presenza di numerosi asteroidi. \u00c8 stato nuovamente riclassificato nel 2006 come pianeta nano.\nGruppo di asteroidi.\nGli asteroidi nella fascia principale sono divisi in Gruppi e famiglie di asteroidi sulla base delle loro caratteristiche orbitali. I satelliti degli asteroidi sono asteroidi che orbitano attorno ad asteroidi pi\u00f9 grandi. Essi non sono chiaramente distinguibili come i satelliti dei pianeti, in quanto a volte questi satelliti sono grandi quasi quanto il loro partner. La cintura principale di asteroidi contiene anche una cintura di comete che possono essere state la fonte di acqua della Terra.\nGli asteroidi troiani si trovano nei punti L4 e L5 di Giove (regioni gravitazionalmente stabili poste lungo l'orbita del pianeta); il termine \"troiano\" \u00e8 utilizzato anche per piccoli corpi situati nei punti di Lagrange di altri pianeti e satelliti. La famiglia di asteroidi Hilda si trovano in risonanza orbitale 2:3 con Giove.\nIl sistema solare interno presenta anche degli asteroidi near-Earth, molti dei quali attraversano le orbite dei pianeti interni.\nSistema solare esterno.\nIl sistema solare esterno \u00e8 la patria di giganti gassosi e dei loro satelliti, alcuni dei quali di dimensioni planetarie. In questa regione orbita anche una breve fascia di comete, compresi i centauri. Gli oggetti solidi di questa regione sono composti da una quota pi\u00f9 elevata di elementi volatili (come acqua, ammoniaca e metano) rispetto agli oggetti rocciosi del sistema solare interno.\nPianeti gioviani.\nI quattro giganti gassosi esterni (talvolta chiamati pianeti gioviani, e da non confondersi con i pianeti esterni) collettivamente costituiscono il 99% della massa nota in orbita attorno al Sole. Giove e Saturno sono costituiti prevalentemente da idrogeno ed elio; Urano e Nettuno possiedono una percentuale maggiore di ghiaccio. Alcuni astronomi suggeriscono che appartengono a un'altra categoria, quella dei \"giganti di ghiaccio\". Tutti e quattro i giganti gassosi possiedono degli anelli, anche se solo quelli di Saturno sono facilmente osservabili dalla Terra.\nGiove.\nGiove (5,2 UA), con 318 masse terrestri, possiede 2,5 volte la massa di tutti gli altri pianeti messi insieme. Dista 778 milioni di chilometri dal Sole, e impiega circa 12 anni terrestri per percorrere un'orbita completa. La sua densit\u00e0 \u00e8 molto bassa (circa 1,3 kg/dm\u00b3) con venti che raggiungono circa 600 km/h; infatti, esso \u00e8 un pianeta prevalentemente gassoso, composto da elementi molto leggeri, come idrogeno ed elio. Probabilmente nella zona centrale si trova un nucleo solido a una temperatura molto elevata. Il forte calore interno di Giove crea una serie di caratteristiche semipermanenti nella sua atmosfera, come ad esempio la famosa Grande Macchia Rossa. Giove ha 79 satelliti naturali conosciuti: i quattro pi\u00f9 grandi, Ganimede, Callisto, Io, e Europa, mostrano analogie con i pianeti terrestri, come fenomeni di vulcanismo e calore interno.\nSaturno.\nSaturno (9,5 UA), distinto dal suo sistema di anelli, ha diverse analogie con Giove, come la sua composizione atmosferica. Saturno \u00e8 molto meno massiccio, essendo solo 95 masse terrestri. Sono noti 82 satelliti, due dei quali, Titano e Encelado, mostrano segni di attivit\u00e0 geologica, anche se sono in gran parte criovulcani. Titano \u00e8 pi\u00f9 grande di Mercurio ed \u00e8 l'unico satellite del sistema solare ad avere una atmosfera densa formata da azoto e metano.\nUrano.\nUrano (19,6 UA), con 14 masse terrestri, \u00e8 il pianeta esterno meno massiccio. Unico tra i pianeti, esso orbita attorno al Sole con una inclinazione assiale superiore a 90\u00b0 rispetto all'eclittica forse data da un impatto con un altro corpo di 2,75 masse terrestri durante la sua formazione. Ha un nucleo molto freddo rispetto agli altri giganti gassosi, quindi irradia pochissimo calore nello spazio. Urano ha 27 satelliti noti, tra cui i pi\u00f9 grandi sono Titania, Oberon, Umbriel, Ariel e Miranda.\nNettuno.\nNettuno (30 UA), anche se leggermente pi\u00f9 piccolo di Urano, \u00e8 pi\u00f9 massiccio (equivalente a 17 masse terrestri) e quindi pi\u00f9 denso. Esso irradia pi\u00f9 calore interno rispetto a Urano, ma non tanto quanto Giove o Saturno. Nettuno ha 13 satelliti noti. Il pi\u00f9 grande, Tritone, \u00e8 geologicamente attivo, con geyser di azoto liquido. Tritone \u00e8 l'unico grande satellite con orbita e direzione retrograda. Nettuno \u00e8 accompagnato nella sua orbita da una serie di planetoidi che sono in risonanza orbitale 1:1 con esso.\nComete.\nLe comete sono corpi minori del sistema solare, di solito di pochi chilometri di diametro, e sono composte in gran parte di ghiaccio volatile. Le comete hanno orbite molto eccentriche: in genere, durante il perielio si trovano vicino alle orbite dei pianeti interni, mentre durante l'afelio si trovano al di l\u00e0 di Plutone. Quando una cometa entra nel sistema solare interno, la superficie ghiacciata comincia a sublimare e a ionizzarsi, per via della vicinanza del Sole, fino a quando si crea una coda, spesso visibile a occhio nudo, di gas e polveri.\nLe comete di breve periodo hanno orbite che possono essere compiute anche in meno di duecento anni, mentre le comete di lungo periodo hanno orbite dalla durata di migliaia di anni. Le comete di breve periodo si crede siano originarie della fascia di Kuiper, mentre quelle di lungo periodo, come la Hale-Bopp, si ritiene siano originarie della nube di Oort. Molti gruppi di comete, come le comete radenti di Kreutz, si sono formati dalla rottura di un'unica grande cometa. Alcune comete con orbite iperboliche possono provenire dall'esterno del sistema solare, ma la precisa determinazione delle loro orbite \u00e8 complessa. Le vecchie comete che hanno visto espulso la maggior parte della loro parte volatile per via del calore del Sole sono spesso classificate come asteroidi.\nI centauri.\nI centauri, che si estendono in una fascia che va da 9 a 30 UA, sono dei corpi che orbitano nella regione compresa tra Giove e Nettuno. Il pi\u00f9 grande centauro noto, Cariclo, ha un diametro di circa 250\u00a0km. Il primo centauro scoperto, Chirone, \u00e8 stato classificato come cometa (95P), in quanto si comporta come le comete quando si avvicinano al Sole. Alcuni astronomi classificano gli asteroidi centauri come degli oggetti della fascia di Kuiper distribuiti nelle regioni pi\u00f9 interne assieme a degli altri oggetti dispersi nelle regioni esterne, che popolano il disco diffuso.\nOggetti transnettuniani.\nLa zona al di l\u00e0 di Nettuno, detta \"regione trans-nettuniana\", \u00e8 ancora in gran parte inesplorata. Sembra consista prevalentemente in piccoli oggetti (il pi\u00f9 grande ha un diametro corrispondente a un quinto di quello terrestre, e una massa di gran lunga inferiore a quella della Luna) composti principalmente di roccia e ghiaccio. Alcuni astronomi non distinguono questa regione da quella del sistema solare esterno.\nFascia di Kuiper.\nLa fascia di Kuiper \u00e8 un grande anello di detriti simile alla fascia degli asteroidi, ma composti principalmente da ghiaccio. Si estende in una regione che va da 30 a 50 UA dal Sole. Esso \u00e8 composto principalmente da piccoli corpi del sistema solare, anche se alcuni tra i pi\u00f9 grandi oggetti di questa fascia potrebbero essere riclassificati come pianeti nani: ad esempio Quaoar, Varuna, e Orcus. In base alle stime, nella fascia di Kuiper esistono oltre 100\u00a0000 oggetti con un diametro superiore ai 50\u00a0km, ma si pensa che la massa totale di tutti gli oggetti presenti nella fascia di Kuiper potrebbe essere un decimo, o addirittura un centesimo, della massa terrestre. Molti oggetti della fascia di Kuiper dispongono di pi\u00f9 satelliti naturali, e la maggior parte hanno orbite che non sono parallele alle eclittiche.\nGli oggetti della fascia di Kuiper possono essere suddivisi approssimativamente in \"classici\" e in \"risonanti\" (con plutini e twotini). Gli oggetti risonanti hanno le orbite legate a quella di Nettuno (le orbite dei plutini sono in rapporto 2:3 con l'orbita di Nettuno, mentre i twotini sono in rapporto 1:2). Gli oggetti classici consistono in corpi che non hanno alcun tipo di risonanza con Nettuno, e che si estendono in una fascia che va da circa 39,4 a 47,7 UA dal Sole. Gli oggetti classici della fascia di Kuiper sono stati classificati come cubewani dopo la scoperta del primo oggetto di questo tipo, (15760) 1992 QB1.\nPlutone e Caronte.\nPlutone (39 UA) \u00e8 un pianeta nano, ed \u00e8 il pi\u00f9 grande oggetto conosciuto della fascia di Kuiper. Quando venne scoperto, nel 1930, fu ritenuto il nono pianeta del sistema solare, ma nel 2006 \u00e8 stato riclassificato in pianeta nano, dopo l'adozione di una definizione formale di pianeta. Plutone ha un'orbita relativamente eccentrica, inclinata di 17 gradi rispetto al piano dell'eclittica, e il suo perielio si trova a 29,7 UA dal Sole, all'interno dell'orbita di Nettuno, mentre l'afelio \u00e8 situato a 49,5 UA dal Sole.\nNon \u00e8 ancora chiaro se Caronte, la luna pi\u00f9 grande di Plutone, continuer\u00e0 a essere classificato come tale o verr\u00e0 riclassificato come pianeta nano. Il baricentro del sistema dei due pianeti non si trova in nessuno dei due corpi, ma cade nello spazio, e per questo Plutone-Caronte \u00e8 ritenuto un sistema binario. Attorno a loro orbitano altre quattro lune molto piccole: Stige, Notte, Cerbero e Idra.\nPlutone \u00e8 un corpo classificato come oggetto risonante della fascia di Kuiper, e ha una risonanza orbitale di 2:3 con Nettuno, ovvero Plutone orbita due volte intorno al Sole ogni tre orbite di Nettuno. Gli oggetti della fascia di Kuiper che condividono questo rapporto di risonanza sono chiamati plutini.\nHaumea e Makemake.\nHaumea (43,34 UA), e Makemake (45,79 UA) sono i pi\u00f9 grandi oggetti conosciuti della fascia di Kuiper classica. Haumea \u00e8 un oggetto a forma di uovo con due lune. Makemake \u00e8 l'oggetto pi\u00f9 luminoso nella fascia di Kuiper dopo Plutone. Originariamente designati rispettivamente come 2003 EL61 e il 2005 FY9, i due nomi e lo status di pianeta nano sono stati loro concessi nel 2008. Le loro orbite sono molto pi\u00f9 inclinate rispetto a quella di Plutone (28\u00b0 e 29\u00b0), e a differenza di Plutone non sono influenzati da Nettuno; fanno quindi parte degli oggetti classici della fascia di Kuiper.\nDisco diffuso.\nIl disco diffuso si sovrappone alla fascia di Kuiper, ma si estende di molto verso l'esterno del sistema solare. Si pensa che questa regione sia la fonte delle comete di breve periodo. Si crede inoltre che gli oggetti del disco diffuso siano stati spinti verso orbite irregolari dall'influenza gravitazionale della iniziale migrazione verso l'esterno di Nettuno. La maggior parte degli oggetti del disco diffuso (SDOs) hanno il perielio all'interno della fascia di Kuiper, ma il loro afelio pu\u00f2 trovarsi anche a 150 UA dal Sole. Inoltre, le orbite degli SDOs sono molto inclinate rispetto al piano dell'eclittica, spesso addirittura quasi perpendicolari a esso. Alcuni astronomi ritengono il disco diffuso semplicemente un'altra regione della fascia di Kuiper, e descrivono questi corpi come \"oggetti sparsi della fascia di Kuiper\".\nEris.\nEris (68 UA) \u00e8 il secondo pi\u00f9 grande corpo conosciuto del disco diffuso, sebbene al momento della scoperta le stime sul diametro fossero maggiori: con un diametro stimato di circa sembrava almeno il 5% pi\u00f9 grande di Plutone, provocando un dibattito su cosa pu\u00f2 essere definito un pianeta. Possiede un satellite, Disnomia. Come Plutone, la sua orbita \u00e8 fortemente eccentrica e fortemente inclinata rispetto al piano dell'eclittica: ha un perielio di 38,2 UA e uno afelio di 97,6 UA dal Sole.\nRegione pi\u00f9 lontana.\nIl punto in cui termina il sistema solare e inizia lo spazio interstellare non \u00e8 definito con precisione, poich\u00e9 i suoi confini possono essere tracciati tramite due forze distinte: il vento solare o la gravit\u00e0 del sole. Il limite esterno tracciato dal vento solare giunge a circa quattro volte la distanza Plutone-Sole; questa eliopausa \u00e8 considerata l'inizio del mezzo interstellare. Tuttavia, la sfera di Hill del Sole, ovvero il raggio effettivo della sua influenza gravitazionale, si ritiene si possa estendere fino a un migliaio di volte pi\u00f9 lontano.\nEliopausa.\nL'eliosfera \u00e8 divisa in due regioni distinte. Il vento solare viaggia a circa 400\u00a0km/s fino a quando non attraversa il cosiddetto termination shock, che si trova tra 80 e 100 UA dal Sole in direzione sopravvento, e fino a circa 200 UA dal Sole sottovento. Qui il vento rallenta drasticamente, aumenta di densit\u00e0 e temperatura e diviene pi\u00f9 turbolento, formando una grande struttura ovale conosciuta con il nome di elioguaina (dal termine inglese \"heliosheath\"), la quale sembra si comporti come la coda di una cometa: essa si estende verso l'esterno per altri 40 UA sul lato sopravvento, mentre si estende molto meno nella direzione opposta. Entrambe le sonde Voyager 1, nel 2004, e Voyager 2, nel 2007, hanno superato il termination shock e sono entrate nell'elioguaina, e distano rispettivamente 145 e 120 UA dal Sole. Dopo l'attraversamento del termination shock, il vento solare continua a fluire fino a raggiungere il limite esterno dell'eliosfera, l'eliopausa, oltre la quale inizia il mezzo interstellare, anch'esso pervaso di plasma.\nLa forma del limite esterno dell'eliosfera \u00e8 probabilmente influenzata dalla dinamica dei fluidi delle interazioni con il plasma del mezzo interstellare, nonch\u00e9 dal campo magnetico solare, prevalente a sud. Al di l\u00e0 dell'eliopausa, a circa 230 UA, nel plasma interstellare si forma un'onda d'urto stazionaria (bow shock), dovuta al moto del Sole attraverso la Via Lattea.\nNel 2012 la sonda spaziale Voyager 1, lanciata dalla NASA, ha attraversato l'eliopausa, scoprendo che \u00e8 il \"confine del sistema solare\", in quanto il campo magnetico del Sole ha come limite questo spazio interstellare. Vedendo le oscillazioni dell'ago della bussola interna della sonda si \u00e8 capito che col passare degli anni molteplici strati magnetici del Sole si sono accumulati e perfino intrecciati tra loro, creando bolle magnetiche. L'eliopausa \u00e8 molto importante per la nostra stessa sopravvivenza, poich\u00e9, con l'enorme energia magnetica accumulata nel tempo, ci protegge da nocivi raggi cosmici. Una squadra finanziata dalla NASA ha sviluppato il concetto di una \"Vision Mission\" dedicato all'invio di una sonda nell'Eliosfera.\nNube di Oort.\nL'ipotetica nube di Oort \u00e8 una grande massa composta da miliardi di oggetti di ghiaccio che si crede essere la fonte delle comete di lungo periodo e che circondano il sistema solare a circa (circa 1 anno luce), e forse fino a (1,87 anni luce). Si ritiene sia composto di comete che sono state espulse dal sistema solare interno da interazioni gravitazionali con i pianeti esterni. Gli oggetti della nube di Oort sono molto lenti, e possono essere turbati da eventi rari, ad esempio delle collisioni, dalla forza gravitazionale di una stella di passaggio, o dalla marea galattica, forza di marea esercitata dalla Via Lattea.\nSedna e la nube di Oort interna.\nSedna (525,86 UA) \u00e8 un grande oggetto simile a Plutone, con un'orbita estremamente ellittica, con un perielio a circa 76 UA e un afelio a 928 UA dal Sole. Un'orbita cos\u00ec grande richiede ben 12\u00a0050 anni per il suo completamento. Mike Brown, scopritore dell'oggetto nel 2003, afferma che non pu\u00f2 essere parte del disco diffuso o della fascia di Kuiper, poich\u00e9 il suo perielio \u00e8 troppo lontano per aver subito degli effetti dalla migrazione di Nettuno. Lui e altri astronomi ritengono che sia il primo oggetto di una popolazione completamente nuova, che pu\u00f2 comprendere anche l'oggetto (148209) 2000 CR105, che ha un perielio di 45 UA, un afelio di 415 UA e un periodo orbitale di 3420 anni. Brown definisce questa nuova popolazione \"nube di Oort interna\", che si pu\u00f2 essere formata attraverso un processo simile, anche se \u00e8 molto pi\u00f9 vicina al Sole. Sedna \u00e8 molto probabilmente un pianeta nano, anche se la sua forma deve essere ancora determinata con certezza.\nConfini.\nGran parte del nostro sistema solare \u00e8 ancora sconosciuto. Lo scudo gravitazionale del Sole si stima che domini le forze gravitazionali delle stelle che lo circondano fino a circa due anni luce (). Il confine esterno della nube di Oort, invece, non si pu\u00f2 estendere per pi\u00f9 di . Nonostante le scoperte di nuovi oggetti, come Sedna, la regione tra la fascia di Kuiper e la nube di Oort, una zona di decine di migliaia di UA di raggio, non \u00e8 ancora stata mappata. Vi sono, inoltre, in corso ancora studi sulla regione compresa tra Mercurio e il Sole. Numerosi oggetti possono ancora essere scoperti nelle zone inesplorate del sistema solare.\nContesto galattico.\nIl sistema solare \u00e8 situato nella via Lattea, una galassia a spirale del diametro di circa contenente circa 200 miliardi di stelle. Pi\u00f9 precisamente \u00e8 situato in uno dei bracci esterni, noto come il braccio di Orione a una distanza di dal centro galattico, attorno al quale orbita con una velocit\u00e0 di , compiendo un'orbita in 230 milioni di anni o un anno galattico. La direzione in cui viaggia il sistema solare alla nostra epoca \u00e8 un punto vicino alla stella Vega, chiamato apice solare.\nLa posizione del sistema solare all'interno della galassia \u00e8 stata fondamentale per lo sviluppo della vita sulla Terra. L'orbita quasi circolare attorno al nucleo galattico, con velocit\u00e0 simile alle stelle vicine e simile alla velocit\u00e0 di rotazione del braccio galattico, ha permesso al sistema di non attraversare altri bracci ricchi di supernove che, con la loro instabilit\u00e0, avrebbero potuto compromettere l'equilibro di condizioni necessarie alla vita per evolversi.\nProssimit\u00e0 del sistema solare.\nIl sistema solare si trova all'interno della Nube Interstellare Locale, vicino al confine con la nube G-cloud (dove risiedono Alfa Centauri e Antares), verso la quale si sta muovendo. La nube ha una densit\u00e0 di idrogeno leggermente superiore al mezzo interstellare e una dimensione di circa . Il tutto \u00e8 immerso in una struttura pi\u00f9 grande, la Bolla Locale, con una densit\u00e0 di idrogeno leggermente inferiore e un diametro di circa .\nCi sono solo sette sistemi stellari conosciuti nel raggio di 10 anni luce dal sistema solare. Il pi\u00f9 vicino \u00e8 Alfa Centauri, un sistema triplo a poco pi\u00f9 di 4 anni luce di distanza. Poi ci sono tre sistemi poco luminosi con una sola stella, Stella di Barnard, Wolf 359 e Lalande 21185, prima di Sirio, un sistema doppio che \u00e8 la stella pi\u00f9 brillante del cielo notturno osservabile. Poco pi\u00f9 distanti, a circa 9 anni luce, ci sono un sistema doppio Luyten 726-8 e la stella Ross 154. Oltre a questi sistemi ci potrebbero essere oggetti poco luminosi, come le nane brune recentemente scoperte WISE 1049-5319 e WISE 0855\u22120714, e quindi difficilmente individuabili.\nProspetto del sistema.\nSotto, un prospetto del sistema solare: sono elencati gli otto pianeti del sistema solare e Plutone, quale prototipo dei pianeti nani. L'inclinazione orbitale \u00e8 quella rispetto all'equatore del Sole. Prendendo invece come riferimento il piano invariabile, la Terra ha un'inclinazione di 1,58\u00b0, la pi\u00f9 bassa tra i pianeti rocciosi ma superiore a quelle dei giganti gassosi."}
{"id": "1349271", "revid": "767487", "url": "https://it.wikipedia.org/wiki?curid=1349271", "title": "Os Mutantes", "text": "Gli Os Mutantes (pronuncia IPA: ) sono un influente gruppo musicale brasiliana di rock psichedelico che ha partecipato al movimento Tropic\u00e0lia degli anni sessanta.\nBiografia.\nNel 1966 i due fratelli Sergio (chitarre) e Arnaldo Baptista (basso, tastiere) dopo aver formato alcune band giovanili assieme alla cantante Rita Lee diedero vita a Os Mutantes.\nVoraci ascoltatori di musica anglofona, in particolare dei Beatles, e attentissimi agli svolgimenti contemporanei del rock, essi seppero dare vita ad una band che presto arriv\u00f2 ad eguagliare alcuni dei propri modelli, unendo in modo genialmente anarchico pop brasiliano, psichedelia, musica concreta, Rock progressivo, il tutto tenuto insieme da una vena di ironia dissacrante e psichedelica di ispirazione dadaista mutuata in realt\u00e0 dai geniali lavori dei quattro ragazzi di Liverpool.\nLa loro carriera si apr\u00ec con disco collettivo realizzato insieme alle stelle del movimento musicale d'avanguardia Tropic\u00e1lia Tom Z\u00e9, Gilberto Gil, Caetano Veloso ed altri artisti brasiliani. Il progetto venne fortemente influenzato dall'uscita, l'anno precedente, di Sergeant Pepper's lonely heart club band, disco destinato a rivoluzionare la musica internazionale non a caso citato esplicitamente anche con la foto di copertina.\nApparvero come ospiti fissi in uno show televisivo condotto dal collega Ronnie Von, che di l\u00ec a poco sforner\u00e0 anche lui una serie di album dalle atmosfere psichedeliche di derivazione europea.\nNel 1972, dopo l'abbandono da parte di Rita Lee, che inizi\u00f2 una carriera solista, la formazione sterz\u00f2 decisamente verso il progressive. Nel 1978 avvenne lo scioglimento della band.\nApprezzati da personaggi come Kurt Cobain (che nel 1993 ne auspic\u00f2 la riunione) e David Byrne (che ne ha promosso la musica con la sua etichetta Luaka Bop), nel terzo millennio sono stati oggetto di culto da parte di un numero sempre maggiore di appassionati.\nI brasiliani Sepultura hanno inciso in omaggio la cover di un loro brano. Nel 2006 la band si \u00e8 riformata (senza per\u00f2 Rita Lee), e ha ripreso a girare il mondo in concerto.\nNel 2007 gli Os Mutantes sono ritornati a sorpresa nelle chart brasiliane con un loro vecchio successo (\"Balada do Louco\", dall'album del 1972 \"Mutantes e Seus Cometas no Pa\u00eds do Baurets\"), arrivando alla 38\u00aa posizione nella classifica Hot100Brasil a febbraio. Hanno anche collaborato con il DJ britannico JD Twitch, in un progetto culturale britannico/brasiliano del 2007."}
{"id": "1349272", "revid": "77594", "url": "https://it.wikipedia.org/wiki?curid=1349272", "title": "Via Sant'Euplio", "text": "La via Sant'Euplio, anticamente detta \"Strada delle Fosse\" o semplicemente \"Fosse\" a causa delle numerose tombe di epoca antica qui presenti, \u00e8 una strada del centro storico di Catania, parallela di via Etnea che inizia da Piazza della Borsa e finisce in via Antonino Longo.\nAll'inizio della strada vi sono i resti della Chiesa di Sant'Euplio, dedicata al compatrono della citt\u00e0, distrutta in un bombardamento degli Alleati durante la seconda guerra mondiale l'8 luglio 1943 e non pi\u00f9 ricostruita nello stesso sito, di cui sono tuttavia visibili i resti. Lungo la strada sono ubicati il Teatro Metropolitan, realizzato nel secondo dopoguerra ed il Palazzo delle Poste. La strada prese forma nella sua lunghezza odierna solo a partire dal 1932, quando venne realizzato il tunnel artificiale che sottopassa il Giardino Bellini, in corrispondenza della fontana. Prima di tale data infatti la strada terminava all'altezza dell'edificio postale in un ampio slargo dove si apriva un teatro aperto chiamato Arena Pacini, demolito nel 1936."}
{"id": "1349275", "revid": "599013", "url": "https://it.wikipedia.org/wiki?curid=1349275", "title": "Tamar Slay", "text": "Ha giocato nel ruolo di ala/guardia ed \u00e8 stato selezionato in passato dai New Jersey Nets e dai Charlotte Bobcats del campionato NBA.\nCarriera.\nSi \u00e8 formato presso la Marshall University. Esordisce in NBA disputandovi 66 partite, tra New Jersey Nets e Charlotte Bobcats.\nNel 2005 ha militato tra gli israeliani dell'Hapoel Gerusalemme, liberandosi al termine del 2006. Nel 2007 \u00e8 stato tra le file del Bakersfield Jam nel campionato americano dell'NBDL.\nPer la stagione 2007-08 ha firmato per l'Orlandina Basket. Al termine della stagione \u00e8 stato pagato un buy-out di soli 50.000 euro, e cos\u00ec il giocatore si \u00e8 liberato, diventando un free agent e ha firmato con Avellino.\nNella stagione 2009-10 veste la maglia della Carmatic Pistoia. Dalla stagione 2010-2011 alla 2011-2012 \u00e8 nel roster della Reyer Venezia. Da agosto 2012 \u00e8 alla Sutor Montegranaro, sempre in prima divisione italiana. Per la stagione 2013-2014 Tamar si \u00e8 trasferito alla Centrale del Latte di Brescia."}
{"id": "1349276", "revid": "149587", "url": "https://it.wikipedia.org/wiki?curid=1349276", "title": "Tamar Ulysses Slay", "text": ""}
{"id": "1349277", "revid": "122855990", "url": "https://it.wikipedia.org/wiki?curid=1349277", "title": "Legoli", "text": "Legoli (pronunciare \"L\u00e9goli\"; da \"Castrum Leguli\") \u00e8 una frazione del comune italiano di Peccioli, nella provincia di Pisa, in Toscana.\nCome riporta il Repetti (vedi bibliografia) si tratta di un castello con pieve, Santi Bartolommeo e Giusto, gi\u00e0 filiale dell'antica battesimale di Tojano, nella Comunit\u00e0 Giurisdizione e circa 4 miglia a levante di Peccioli, Diocesi di Volterra, Compartimento di Pisa.\nGeografia fisica.\nRisiede sulla cresta di una collina tufacea, nella quale scorrono alcuni torrenti che lo dividono dai vicini paesi di Toiano e di Montefoscoli.\nStoria.\nSe non vi fosse ragione di dubitare che volesse riferire a Cigoli, piuttosto che a Legoli, la donazione fatta nel secolo X dalla contessa Willa madre del gran conte Ugo alla chiesa di San Ponziano di Lucca, cui assegn\u00f2 la sua corte \"de Liguli\" insieme con la terra che dicevasi Mortadinga, e un'altra corte presso San Miniato, non vi sarebbe fra le memorie di Legoli una pi\u00f9 antica di quella, cui poco tempo dopo tenne dietro un diploma di Ottone III del 999 a favore del Monastero di San Ponziano riportato dal Puccinelli e dal Lami. Nei quali scritti trovasi ripetuta la corte \"de Liguli\", ch'essere doveva \"de Ciguli\" sotto San Miniato.\nN\u00e9 tampoco questo Legoli deve confondersi col Colle di Leoli, sebbene entrambi con chiesa dedicata a San Bartolommeo, e l'uno e l'altro in Val d'Era: poich\u00e9 il primo fu sempre della diocesi di Volterra, e l'altro della diocesi di Lucca, attualmente di quella di San Miniato.\nQuindi, come il Repetti avverte, \u00e8 necessario stare in guardia sull'equivoco, nel quale incorsero certi copisti di antiche carte, dalle quali attinsero i successivi scrittori, coll'applicare al castello di Legoli i documenti di Colleoli, oppure di Cigoli, come anche altri che volessero riferire al villaggio di Ceoli, sul fiume Cascina, ossia di Cevoli, nella ripa destra dell'Arno pisano.\nQuindi non possiamo citare relativamente al Castello di Legoli documento pi\u00f9 antico di quello del 22 gennaio 1139 pubblicato dall'Ammirato nella sua opera dei vescovi di Volterra, di Arezzo e di Fiesole. Riguarda un contratto, col quale il conte Ranieri di Travale dei Pannocchieschi figlio che fu del conte Ugolino, e la contessa Sibilla sua moglie, stando nel loro castello di Travale, vendettero per il prezzo di cento lire ad Adimaro Adimari fiorentino vescovo di Volterra, che acquistava per la sua chiesa, tutti i beni che eglino possedevano nei seguenti confini; cio\u00e8, dal Castello di Pignano sino al fiumicello Fosci che mette in Cecina, dallo stesso Castello di Pigliano secondando il corso dell'Era sino al suo sbocco in Arno e di l\u00e0 persino al mare. Nello stesso atto i due coniugi Pannocchieschi rinunziarono al giuspadronato che ad essi competevasi della chiesa dei Santi Giusto e Bartolommeo nel castel di Legoli, e a tuttoci\u00f2 che potesse appartener loro nel distretto medesimo di Legoli, in quelli di Vignale, di Castelfalf\u00ec, della villa di Celle, di Ghizzano, di Laiatico, di Sant'Ottaviano e di San Vittore.\nSalito pertanto che fu sulla cattedra di Volterra il potente Ildebrando della stessa prosapia dei Pannocchieschi, gli riusc\u00ec facile amalgamare e rendere pi\u00f9 valide le proprie forze con i diritti della sua chiesa, allorch\u00e9 nel 1186 egli ottenne da Arrigo VI, vivente ancora l'Imperatore Federico I, un privilegio che gli accordava la giurisdizione feudale non solamente sugli antichi possessi della chiesa volterrana, ma ancora sopra molti feudi della sua prosapia, fra i quali feudi fu compresa la met\u00e0 della giurisdizione di Legoli, di Vignale, di Castelfalfi ecc.\nA far meglio conoscere l'incostanza di quei tempi concorre un diploma spedito a favore dei Pisani dallo stesso Arrigo VI, dopo salito sul trono imperiale (anno 1193) col quale furono assegnati dentro i confini del contado di Pisa, e conseguentemente sotto la giurisdizione politica di quel Comune, i castelli di Peccioli, di Monte Cuccari, di Ghizzano, di Castelfalfi, di Camporena, di Vignale, di Legoli ecc.\nPossedeva pure dei beni nel territorio di Legoli la distrutta badia dei Camaldolesi di San Cassiano a Carisio sul Roglio, siccome risulta da due bolle dei Pontefici Lucio III e Clemente III, spedite nel 1181 e 1188, a favore della prenominata badia. Nel principio del secolo XIII il castel di Legoli era presidiato dalle milizie della Repubblica pisana, la quale, al dire di uno dei suoi cronisti, intorno al 1336 fece disfare il fortilizio di Legoli per timore che quei terrazzani v'introducessero dei Guelfi fuorusciti di Pisa.\nGli abitanti di Legoli si diedero spontaneamente ai Fiorentini nel 1405, dai quali ottennero favorevoli capitolazioni.\nQuantunque nella posteriore sollevazione di Pisa (anno 1494) Legoli ritornasse sotto il dominio pisano, non corsero per\u00f2 molti mesi che la Signoria di Firenze invi\u00f2 genti armate con due commissarii di guerra (Pier Capponi e Bernardo Nasi) a ricuperare in Val d'Era le castella che tanto baldanzosamente dai Pisani erano state tolte; talch\u00e9 di prima giunta l'oste si diresse al castello di Legoli, i di cui abitanti, datisi liberamente ai Fiorentini, furono ricevuti senza far loro alcun danno. (AMMIR. Istor. Flor. Lib. XX).\nLa parrocchia dei Santi Giusto e Bartolommeo a Legoli nel 1551 contava 476 abitanti. Nel 1745 ne aveva 423, e nel 1833 erano aumentati fino a 658 abitanti.\nMonumenti e luoghi d'interesse.\nL'opera d'arte di maggior pregio \u00e8 senz'altro il monumentale tabernacolo dipinto da Benozzo Gozzoli tra il 1479 e il 1480, allorquando il pittore che in quel periodo soggiornava a Pisa, scapp\u00f2 in queste campagne per sfuggire alla peste che imperversava in tutta la Toscana.\nIl tabernacolo del Gozzoli fu inglobato nell'odierno oratorio nel 1822 ad opera di Alessio del Fanteria ricevendo la dedicazione a santa Caterina.\nOriginariamente si trovava fuori dell'antico abitato, mentre oggi si trovano nelle sue vicinanze fabbricati di nuova costruzione."}
{"id": "1349279", "revid": "439724", "url": "https://it.wikipedia.org/wiki?curid=1349279", "title": "Jay Graydon", "text": "\u00c8 il vincitore di due premi Grammy (nella categoria R&amp;B) con dodici selezioni, tra le quali \"Producer of the Year\" e \"Best Engineered Recording\". La musica di Jay Graydon ha abbracciato molti stili e generi differenti.\nBiografia.\nNato da Grace e Joe Graydon, debutt\u00f2 a due anni, cantando nel \"Joe Graydon Show\", il primo talk show musicale trasmesso in televisione a Los Angeles, presentato dal padre. Graydon proviene da una famiglia di musicisti: suo fratello Gary suona la chitarra non professionalmente e suo padre era un cantante e compositore. Durante e poco dopo i giorni in college, Graydon suon\u00f2 nella band di Don Ellis.\nTurnista a Los Angeles.\nDagli ultimi anni '60 agli ultimi anni '70 fu un turnista a Los Angeles, lavorando con artisti come Barbra Streisand, Dolly Parton, Diana Ross, Randy Crawford, Ben E. King, The Jackson Five, Cheap Trick, Christopher Cross, Ray Charles, Cher, Joe Cocker, Marvin Gaye, Hall &amp; Oates, Olivia Newton-John, Albert King. \u00c8 molto conosciuto anche per il suo assolo di chitarra nel brano \"Peg\" degli Steely Dan (dall'album \"Aja\") e per aver arrangiato \"Tu sei l'unica donna per me e Figli delle stelle\" di Alan Sorrenti, in cui \u00e8 suo il famosissimo incipit di chitarra che contribu\u00ec al successo della canzone.\nHa diretto gli archi della sigla del TG1 dal 1976 al 1992.\nProduttore.\nLa produzione di Jay Graydon include collaborazioni con gli Airplay, George Benson, Al Jarreau, Sheena Easton, Art Garfunkel, The Manhattan Transfer, Johnny Mathis, Patti LaBelle, Lou Rawls, Dionne Warwick e l'album \"They Don't Make Them Like They Used To\" di Kenny Rogers ed infine con David Foster."}
{"id": "1349280", "revid": "287204", "url": "https://it.wikipedia.org/wiki?curid=1349280", "title": "Banca Sammarinese di Investimento", "text": "La Banca Sammarinese d'Investimento \u00e8 una banca della Repubblica di San Marino nata a Dogana, curazia (frazione) di Serravalle il 29 maggio 2002. Ha un capitale sociale di 8.000.000 di euro.\nCollegamenti esterni.\nBanca Sammarinese di Investimento (in costruzione)"}
{"id": "1349282", "revid": "287204", "url": "https://it.wikipedia.org/wiki?curid=1349282", "title": "Antonio Renna", "text": "Carriera.\nGiocatore.\nCrebbe calcisticamente nella , che dopo averlo prestato al lo cedette definitivamente al Lecce, squadra della sua citt\u00e0. Ha vestito le maglie di Bologna, Lazio e in Serie A, collezionando 150 presenze e 22 gol. Ha militato anche nel allenato da Lu\u00eds Vin\u00edcio, con il quale ha ottenuto nel 1972 una storica promozione in Serie B, mentre con il Bologna vinse lo scudetto della stagione 1963-1964. . Il 29 maggio 1966 ha giocato in prestito nelle file dell\u2019Internazionale di Milano al \u201cTorneo citt\u00e0 di Torino\u201d nelle gare contro il Corinthians Paulista vinta dai brasiliani per 3 a 1 e contro la Juventus (3 a 1 per i torinesi il 1\u00ba giugno 1966)\nAllenatore.\nHa allenato soprattutto squadre di Serie B. La prima panchina importante fu a Brindisi, squadra nella quale aveva chiuso la carriera di giocatore; nella stagione 1974-1975 port\u00f2 gli adriatici alla salvezza, l'ultima della storia dei biancazzurri in cadetteria. Fu tra i dieci aspiranti tecnici a frequentare il primo corso per allenatori di Coverciano, diretto da Italo Allodi (suoi compagni di corso furono Giovanni Trapattoni, Osvaldo Bagnoli, Luis Suarez, Gianni Di Marzio e Gigi Simoni).\nRicondusse in serie cadetta il , dopo 27 anni dall'ultima promozione, al termine della stagione 1975-1976, quando subentr\u00f2 al tecnico Nicola Chiricallo, nella stessa annata in cui i giallorossi fecero registrare l'imbattibilit\u00e0 casalinga e la vittoria della Coppa Italia Semiprofessionisti e della Coppa Italo-Inglese Semiprofessionisti. Al primo anno di B, nella stagione 1976-1977, guid\u00f2 i salentini al settimo posto finale dopo aver lottato per la promozione in A fino a poche giornate dal termine del torneo ed eliminando il scudettato dalla Coppa Italia. Secondo molti opinionisti dell'epoca, i giallorossi di Mimmo Renna giocavano il miglior calcio della serie B.\nSuccessivamente fu il tecnico dell' dei record nella stagione 1977-1978. I marchigiani dello storico presidente Costantino Rozzi ottennero la promozione in Serie A con due mesi d'anticipo e stabilirono il primato assoluto dei punti totalizzati in un campionato di Serie B a venti squadre: 61 (2 punti a vittoria), con 26 vittorie, 9 pareggi e 3 sconfitte; record imbattuto dopo oltre 40 anni, anche rapportando i successivi campionati con la vittoria a 3 punti. Quell'anno, nelle file bianconere si mise in luce Giovanni Roccotelli, inventore della cosiddetta rabona; mister Renna scoraggiava simpaticamente tale pratica tecnica, condannando amichevolmente il suo centrocampista al pagamento di una bottiglia di champagne per ogni cross sbagliato, ma il fantasioso giocatore eseguiva il colpo sempre in maniera esemplare. Renna allen\u00f2 i bianconeri anche nell'anno calcistico successivo in Serie A, terminandolo al decimo posto in classifica dopo aver battuto la Juventus campionessa d'Italia, allenata da Trapattoni.\nNel 1979 il presidente del , Antonio Matarrese, lo chiam\u00f2 ad allenare i biancorossi militanti in Serie B, impegnandosi a organizzare con il tecnico una squadra che potesse (secondo loro e i tecnici baresi) conquistare la massima serie; Renna scelse il progetto della robusta societ\u00e0 di Matarrese dopo aver rifiutato le offerte del Genoa e del Bologna e ottenne nella stagione 1979-1980 la salvezza con quattro punti di distacco dalla zona retrocessione (dopo un buon girone d'andata, che vide il Bari nei primi cinque posti di classifica), dopo aver subito gli infortuni dei due attaccanti Libera e Gaudino. Nella stagione 1980-1981, dopo aver rifiutato in estate la prestigiosa offerta del Napoli in serie A, si dimise dopo la 26\u00aa giornata, con 24 punti in classifica.\nSuccessivamente allen\u00f2 in seconda serie anche il Palermo per due stagioni (6\u00ba posto a pari punti con il Perugia nel campionato 1981-1982). Il Palermo di Mimmo Renna \u00e8 stata una delle squadre pi\u00f9 amate dalla tifoseria rosanero. Il gioco fantasioso e spregiudicato dell'allenatore leccese, unitamente alle qualit\u00e0 tecniche di Gian Piero Gasperini, Antonio Lopez, Giampaolo Montesano e il cannoniere Gianni De Rosa, sono ricordati nel capoluogo isolano.\nDopo i due anni trascorsi a Palermo, nell'estate del 1983 non trov\u00f2 ingaggio immediato, venendo poi chiamato alla decima di campionato sulla panchina del appena retrocesso dalla massima serie; prese il posto di Mariolino Corso, alla guida di una squadra con evidenti difficolt\u00e0. Nonostante un buon girone di ritorno, i giallorossi retrocessero mostrando un gioco considerato pregevole.\nNella stagione 1984-1985 fu chiamato sulla panchina del . I rossoazzurri del presidente Angelo Massimino erano tornati in B dopo la retrocessione dalla Serie A del campionato precedente, mantenendo in rosa i due brasiliani Pedrinho e Luvanor; all'inizio la squadra di Renna si propose tra le prime fino alla fine del girone d'andata, ma dopo l'allontanamento del ds Giacomo Bulgarelli (per 5 anni compagno di squadra del leccese, nel Bologna), accus\u00f2 un calo, ottenendo a fine stagione la salvezza.\nL'anno dopo alla guida del in serie C1, ottenne la promozione in B al termine di un torneo ricordato dagli ionici, che mise in luce il talento estroso del centrocampista Pietro Maiellaro.\nGli ultimi anni della carriera professionistica lo videro sulle panchine di , e in serie C1, prima di uscire gradualmente di scena e accettare incarichi passeggeri fra i Dilettanti. Dal 1999 al 2008 \u00e8 stato direttore della scuola calcio del Comune di Lecce, su indicazione dell'allora sindaco Adriana Poli Bortone, la quale ebbe a dichiarare che Mimmo Renna, primo calciatore leccese a vincere uno scudetto, fu \"il suo mito sportivo della giovinezza\"."}
{"id": "1349283", "revid": "106774307", "url": "https://it.wikipedia.org/wiki?curid=1349283", "title": "Horti Aciliorum", "text": "Gli Horti Aciliorum erano giardini della citt\u00e0 di Roma, esistenti a partire dal II secolo.\nStoria.\nGli \"horti\" erano situati sul Pincio; la loro estensione viene stimata tra la Porta Pinciana e Trinit\u00e0 dei Monti. A nord, ovest ed est erano chiusi da dei muri di sostegno, costruiti lungo le pendici del colle, costruiti in \"opus reticulatum\"; in seguito i tratti settentrionale e orientale vennero inclusi nelle Mura aureliane, venendo parzialmente ricostruiti: la parte settentrionale \u00e8 il famoso \"Muro Torto\". Era presente un vasto emiciclo, con l'apertura orientata a occidente, con una scalinata che scendeva verso il pianoro sottostante, e posto a nord dell'attuale Trinit\u00e0 dei Monti. Era presente una piscina, divisa in due sezioni e connessa ad una cisterna, consistente di un labiritino di piccole gallerie scavate nella roccia; la collinetta nell'attuale Villa Medici fu costruita sulle rovine di un ninfeo ottagonale, noto come \"Parnassus\".\nErano di propriet\u00e0 degli \"Anicii Glabriones\", che li fecero edificare nel II secolo, ma nel IV secolo erano passati alla \"gens Pincia\", poi ad Anicia Faltonia Proba e a suo marito Sesto Petronio Probo, infine divenendo propriet\u00e0 dello Stato."}
{"id": "1349284", "revid": "767487", "url": "https://it.wikipedia.org/wiki?curid=1349284", "title": "Si Nightmare", "text": "Si Nightmare \u00e8 un film di fantascienza italiano uscito nelle sale cinematografiche nel 2006, diretto da Jonathan Fior e prodotto dalla Silicon Film.\nTrama.\nIn un futuro cupo e devastato, una forma di vita inorganica infetta il pianeta terra. Dvine, il misterioso protagonista, \u00e8 alla ricerca di esseri umani contaminati da questi strani parassiti. Il dottor Cristian Petrelli \u00e8 uno scienziato ossessionato da una serie di incubi apparentemente legati alla presenza di queste creature sulla Terra. Solo incontrando Dvine riuscir\u00e0 a far luce su quanto gli \u00e8 accaduto.\nProduzione.\nI dialoghi tra i personaggi (il cui doppiaggio \u00e8 stato affidato alla Merak Film) si alternano alla voce narrante in un susseguirsi di vicende che delineano una storia di interferenze tra mondi.\nDopo aver prodotto Si Nightmare, la Silicon Film ha realizzato una Web Serie basata su Si Nightmare che \u00e8 possibile vedere gratuitamente su YouTube. La Web Serie espande le atmosfere ed i concetti del film originale."}
{"id": "1349285", "revid": "339392", "url": "https://it.wikipedia.org/wiki?curid=1349285", "title": "Calcio Varese", "text": ""}
{"id": "1349286", "revid": "1610933", "url": "https://it.wikipedia.org/wiki?curid=1349286", "title": "Zugunruhe", "text": "In etologia, lo zugunruhe \u00e8 un comportamento irrequieto che si presenta negli animali migratori, e specialmente negli uccelli, a cui viene impedito di migrare. Nel caso di animali tenuti in gabbia tale comportamento si manifesta durante la stagione migratoria. \nNell'etologia.\nGli studiosi del comportamento animale sono stati in grado di analizzare i controlli endocrini e i meccanismi di navigazione associati con la migrazione grazie allo studio dello \"zugunruhe\".\nIl termine, adottato oggi anche nel resto del mondo, \u00e8 in origine tedesco. Si tratta di una parola composta da \"Zug\" \"movimento, migrazione\" (\"Zugvogel\" \u00e8 un \"uccello migratore\") e da \"Unruhe\" \"ansia, irrequietezza\". In tedesco la parola \u00e8 di genere femminile, mentre il prestito in italiano \u00e8 maschile.\nIl fenomeno dello \"zugunruhe\" \u00e8 solitamente ritenuto presente solo nelle specie migratorie, ma studi su specie stanziali hanno mostrato anche in queste ultime un livello seppur basso di \"zugunruhe\", suggerendo che il meccanismo endogeno per il comportamento migratorio potrebbe essere presente anche nelle specie sedentarie.\nNella cultura di massa.\nLo \"zugunruhe\" viene citato nell'incipit della quinta puntata della prima stagione di Heroes, serie televisiva americana. In questo contesto la parola riveste un significato spirituale che va al di l\u00e0 di quello letterale:"}
{"id": "1349289", "revid": "11117676", "url": "https://it.wikipedia.org/wiki?curid=1349289", "title": "Calcio Bologna", "text": ""}
{"id": "1349291", "revid": "287204", "url": "https://it.wikipedia.org/wiki?curid=1349291", "title": "Evizione", "text": "Nell'ambito del diritto privato, si parla di evizione se un terzo fa valere il suo diritto di propriet\u00e0 sulla cosa venduta e la sottrae a colui che l'ha comprata. Il venditore ha quindi l'obbligo di garantire l'assenza di tale rischio, secondo il brocardo: \"evincere est aliquid vincendo auferre.\" (alla lettera: \"evincere \u00e8 portar via qualcosa vincendo [in giudizio]\").\nDiritto romano.\nLa \"garanzia per evizione\" era elemento naturale del negozio formale della \"mancipatio\".\nNel caso in cui un compratore (con \"mancipatio a non domino\" oppure anche nel caso di \"res mancipi vendita ac tradita\") fosse stato citato in giudizio da un terzo che assumesse di essere lui il proprietario, prima che si compisse il termine per l'usucapione e di fronte alla \"rei vindicatio\" del terzo fosse rimasto soccombente o evitto (con la conseguenza di dovergli restituire la cosa), ecco che avrebbe avuto luogo l'evizione. \nIl venditore, responsabile di avere alienato cosa non propria, sarebbe stato responsabile e il \"mancipio accipiens\", a meno che non fosse gi\u00e0 diventato proprietario per usucapione, intentava l\"actio auctoritatis\" contro il venditore chiedendo il \"duplum\" del prezzo pagato. Secondo la Legge delle XII tavole era infatti obbligo del \"mancipio dans\" quello di prestare l\"auctoritas\", ovvero di garantire il compratore dall'evizione. Una responsabilit\u00e0 del venditore per l'evizione nell\"emptio venditio\" non fu invece inizialmente sancita, ma tramite \"actio empti ex fide bona\", sarebbe stata presa in considerazione la responsabilit\u00e0 per dolo del venditore il quale avesse venduto scientemente il compratore ignaro cosa non propria. La \"mancipatio\" in seguito a contratto di compravendita poteva aver eventualmente luogo, ma certamente solo nel caso di \"res mancipi\".\nPer le \"res nec mancipi\", sarebbe stata cura del compratore farsi prestare idonee garanzie con una cosiddetta \"stipulatio duplae\". Con essa il venditore prometteva, appunto con \"stipulatio\", di pagare il doppio del prezzo per l'ipotesi che la cosa venisse evitta. In et\u00e0 classica divent\u00f2 elemento naturale, se \u00e8 vero che bastava l\"actio empti\" per sanzionare il venditore non proprietario.\nLa responsabilit\u00e0 del venditore poteva essere esclusiva in virt\u00f9 del \"pactum de non praestanda evictione\".\nDiritto italiano.\nIl venditore deve garantire il bene venduto sia da vizi occulti sia dall'evizione (art. 1476 del codice civile), ossia che la cosa venduta non appartenga ad altri che la possano rivendicare.\nLa garanzia per l'evizione \u00e8 funzionale alla tutela del compratore per eventuali \"vizi giuridici\", non conosciuti al momento della conclusione del contratto, che limitano il godimento del diritto o del bene. Si distinguono tre tipi di evizione: \nL'\"evizione totale\" si ha nel caso in cui il compratore subisce l'accoglimento di un'azione di rivendicazione proposta da un terzo, perdendo cos\u00ec la propriet\u00e0 del bene. In tal caso \u00e8 previsto che il compratore possa proporre l'azione di risoluzione del contratto, condannando il venditore alla restituzione del prezzo e al risarcimento del danno.\nL'\"evizione parziale\" si ha nel caso in cui una cosa sia soltanto di propriet\u00e0 parzialmente altrui. Se al momento della conclusione del contratto il compratore avesse ugualmente acquistato il bene nonostante fosse a conoscenza di tale situazione, allora avrebbe diritto alla sola riduzione del prezzo oltre al risarcimento del danno, nel caso in cui il compratore non avesse acquistato il bene allora potrebbe chiedere la risoluzione e il risarcimento del danno.\nL'\"evizione limitativa\" si ha quando: sul bene i terzi vantino diritti reali minori, in tal caso la disciplina opera come per l'evizione parziale.\nIl compratore ha l'onere di chiamare a testimoniare il venditore nella eventualit\u00e0 che un terzo vanti diritti sul bene acquistato, qualora non lo facesse perderebbe la garanzia per l'evizione. Ci\u00f2 si spiega con il fatto che il venditore pu\u00f2 eccepire in giudizio la validit\u00e0 dell'atto traslativo e smentire le pretese del terzo."}
{"id": "1349294", "revid": "729019", "url": "https://it.wikipedia.org/wiki?curid=1349294", "title": "Asset Banca", "text": "Asset Banca S.p.A. \u00e8 stata una banca della Repubblica di San Marino nata a Dogana, curazia (frazione) di Serravalle, il 6 agosto 2003 con un capitale sociale di euro. Oltre alla sede di Dogana, aveva filiali a Gualdicciolo, Murata, Domagnano, Montegiardino.\nDopo essere finita nel marzo 2017 in amministrazione straordinaria, nel giugno 2017 \u00e8 stata posta in liquidazione coatta amministrativa.\nStoria.\nNell'ambito di un'inchiesta condotta dalla Procura di Forl\u00ec per evasione fiscale sulla Banca di Credito e di Risparmio della Romagna, con sede a Forl\u00ec, il 5 gennaio 2008 sono arrestati non solo i responsabili dell'istituto di credito forlivese ma anche i vertici di Asset Banca. Secondo gli inquirenti la banca italiana fungeva \"da sportello\" per Asset Banca. \nDa venerdi 3 marzo 2017 Asset Banca \u00e8 posta in amministrazione straordinaria, su disposizione della Banca Centrale di San Marino ai sensi dell\u2019art. 78 della Legge n. 165/2005 e successive modifiche. Nel maggio 2017 la banca sospende i pagamenti ai correntisti sollevando un coro di proteste, due giorni pi\u00f9 tardi, il 10 maggio, la Banca centrale sammarinese inietta nelle casse di Asset Banca 4,8 milioni di euro.\nAi sensi dell'art. 85 della stessa legge, dal 12 giugno 2017 la banca \u00e8 posta in liquidazione coatta amministrativa.. Nel luglio 2017 attivi e passivi di Asset Banca in liquidazione sono ceduti alla Cassa di Risparmio di San Marino. In seguito saranno rimosse le insegne dalla sede centrale della banca."}
{"id": "1349295", "revid": "125091753", "url": "https://it.wikipedia.org/wiki?curid=1349295", "title": "Regina Maya", "text": "Secondo la tradizione buddhista, Maya o Regina Maya \u00e8 la madre naturale di Siddh\u0101rtha Gautama, in seguito chiamato il Buddha, e moglie del re Suddhodana del regno di Kapilavastu.\nFamiglia.\nMaya era figlia di Anjana, re di Devadaha, e di Yasodhara; aveva un fratello (Dandapani) e una sorella (Prajapati). Anjana era zio di Suddhodana, futuro marito di Maya. Nella letteratura buddista, come il Lalitavistara Sutra, Maya \u00e8 descritta come una donna molto bella.\nConcepimento e nascita del Buddha.\nSecondo la tradizione, Maya e Suddhodana si erano sposati giovani, ma non avevano avuto figli. Maya aveva fra i 40 e i 50 anni quando la notte di una festa (Uttarasalhanakkhatta) ricevette in sogno un elefante bianco munito di sei zanne, che la trafisse al fianco. A partire da quel giorno, quattro guardiani divini vegliarono costantemente su di lei. Durante tutta la gravidanza osserv\u00f2 un periodo di castit\u00e0. Dopo dieci mesi lunari decise di andare a casa dei genitori per essere assistita dalla madre nella parte finale della gravidanza, ma durante la strada, mentre si trovava a Lumbini, partor\u00ec il figlio Siddharta, in piedi e aggrappata ai rami di un fico, dallo stesso fianco che era stato trafitto.\nMorte.\nSette giorni dopo la nascita Maya mor\u00ec, lasciando il futuro Buddha alle cure della sorella Prajapati.\nAnalogie e differenze con la nascita di Ges\u00f9.\nAlcuni autori hanno effettuato un confronto tra le storie sulla nascita di Buddha e quelle sulla nascita di Ges\u00f9. Tra le analogie, vi sono interventi divini in occasione del concepimento, eventi straordinari e nascita del bambino durante un viaggio. Vi sono per\u00f2 alcune differenze importanti. Il Vangelo secondo Matteo e il Vangelo secondo Luca riportano che al momento del concepimento i genitori di Ges\u00f9 erano fidanzati, non vivevano ancora insieme e Maria era ancora vergine, mentre il Canone p\u0101li riporta che al momento del concepimento i genitori di Buddha erano sposati da molti anni e non dice che Maya fosse vergine. Inoltre, Maya \u00e8 morta dopo la nascita del figlio, Maria no. Gli autori si sono chiesti se le \nstorie buddiste, essendo anteriori, possono avere influenzato quelle cristiane. Zacharias Thundy ritiene che non ci sono evidenze storiche che comprovino tale influenza, tuttavia a suo parere non si pu\u00f2 escludere che la tradizione buddista potrebbe essere stata una delle fonti delle storie cristiane. Paula Fredriksen \u00e8 di parere contrario ed afferma che nessuno studioso serio inquadra Ges\u00f9 al di fuori del contesto del giudaismo palestinese del I secolo d.C.. Anche Paul Eddy e Gregory Boyd ritengono poco plausibile che i giudei monoteisti del I secolo d.C. possano essere stati aperti all'influsso di storie pagane. In pi\u00f9 come non dimenticare che il profeta Isaia scrive nella sua profezia del Messia nato dalla Vergine ben 700 anni prima gli eventi accaduti. Quindi tale scrittura \u00e8 addirittura antecedente gli eventi di Buddha e la tesi di Thundy non sussiste."}
{"id": "1349296", "revid": "287204", "url": "https://it.wikipedia.org/wiki?curid=1349296", "title": "Rusconi", "text": ""}
{"id": "1349297", "revid": "88740", "url": "https://it.wikipedia.org/wiki?curid=1349297", "title": "Marceau", "text": ""}
{"id": "1349299", "revid": "767487", "url": "https://it.wikipedia.org/wiki?curid=1349299", "title": "Colin Falls", "text": "Carriera.\nCresciuto nella University of Notre Dame nello Stato dell'Indiana, ha poi giocato nella \"Loyola Academy\" di Chicago dove ha realizzato oltre 2.000 punti. Nel 2007 \u00e8 stato ingaggiato dall'Upea Capo d'Orlando. L'atleta ha passaporto irlandese."}
{"id": "1349301", "revid": "729019", "url": "https://it.wikipedia.org/wiki?curid=1349301", "title": "Castello di Costa di Mezzate", "text": "Il castello di Costa di Mezzate, edificato intorno all'anno 1000, si trova nell'omonimo comune, piccolo centro a circa 10 chilometri dal capoluogo Bergamo.\nStoria.\nI primi documenti che attestano l'esistenza del castello risalgono al 1160.\nIl castello, fatto edificare dall'imperatore Ottone I, fu acquistato in seguito dal ghibellino Alberto degli Albertoni dei Capitani di Vertova, rappresentante della lega lombarda a Lodi, firmatario della pace di Costanza e console di Bergamo nel 1190.\nNei secoli seguenti il castello fu al centro delle mire espansionistiche di Bernab\u00f2 Visconti, duca di Milano, che per\u00f2 non riusc\u00ec a violare la fortificazione.\nNel 1433, fu emanato un decreto della Repubblica di Venezia, che esentava \"per cinque anni da ogni carico reale, personale et misto quei di Bagnatica et Mezzate in riconoscimento della loro fedelt\u00e0 et in riconoscenza delle sciagure sofferte\"\".\nNei secoli successivi, il castello venne adibito a residenza della famiglia Camozzi-Vertova, attuali proprietari.\nIl castello attualmente non \u00e8 visitabile.\nStruttura.\nEsternamente il castello si presenta con un grande giardino composto da alberi secolari.\nLa cinta muraria possiede torri angolari che garantivano un'ottima visuale durante i combattimenti. Pare che esistano tunnel sotterranei che collegano il Castello con altre dimore nei paesi limitrofi.\nIn epoca rinascimentale il castello ha subito alcune modifiche.\nLungo la cinta muraria si pu\u00f2 trovare un secondo ingresso, su cui sono scolpite nella pietra le insegne araldiche della famiglia proprietaria, i Vertova. Un leopardo ed un'aquila, accompagnano il motto di tale casato: \"Honor et gloria\".\nAll'interno si possono trovare numerosi dipinti ed affreschi di valore, tra i quali spicca un ciclo pittorico di Luigi Deleidi.\nUn'epigrafe scolpita nella pietra reca le seguenti parole a ricordo del capostipite della famiglia Alberto degli Albertoni dei Capitani di Vertova:"}
{"id": "1349304", "revid": "287204", "url": "https://it.wikipedia.org/wiki?curid=1349304", "title": "Adam Wojcik", "text": ""}
{"id": "1349306", "revid": "167080", "url": "https://it.wikipedia.org/wiki?curid=1349306", "title": "Verso saturnio", "text": ""}
{"id": "1349307", "revid": "1543377", "url": "https://it.wikipedia.org/wiki?curid=1349307", "title": "Credito Sammarinese", "text": "Il Credito Sammarinese \u00e8 stata una banca nata nella Repubblica di San Marino a Domagnano il 20 agosto 2003 con un capitale sociale di 13.000.000 euro e posta in liquidazione coatta amministrativa il 12 ottobre 2011.\nStoria.\nNel 2011 la banca \u00e8 stata travolta da uno scandalo dovuto alle presunte collusioni tra i suoi vertici e la criminalit\u00e0 organizzata. In particolare sono emerse operazioni di tentato riciclaggio di denaro proveniente dal narcotraffico riconducibili alla 'ndrangheta calabrese. Le anomalie, denunciate dalle strutture interne dell'istituto, erano state avallate dai suoi vertici. Il direttore Valter Vendemini \u00e8 stato arrestato il 7 luglio 2011 su ordine del commissario della Legge di San Marino Rita Vannucci. L'accusa \u00e8 che, come direttore del Credito Sammarinese, abbia acconsentito al deposito di denaro proveniente da attivit\u00e0 illecite. Il presidente e fondatore Lucio Amati \u00e8 stato arrestato il 29 luglio 2011 dal reparto ROS dei carabinieri nell'ambito dell'operazione \"Decollo Money\". Il 31 luglio 2011 anche il vice direttore Sandro Sapignoli \u00e8 stato arrestato dalla magistratura sammarinese in collaborazione con la Dda (Direzione distrettuale antimafia) di Catanzaro, nonostante avesse segnalato, in precedenza, la pericolosit\u00e0 dell'operazione all' Agenzia di Informazione Finanziaria (AIF) di San Marino. Sapignoli ha lasciato il carcere il 1 agosto 2011. \nUna prima sentenza \u00e8 gi\u00e0 stata pronunciata sulla vicenda; il Tribunale di Catanzaro, infatti, chiamato a pronunciarsi in merito alla vicenda da tre consiglieri di amministrazione della banca che hanno optato per il rito abbreviato, ha assolto con formula piena gli imputati \"perch\u00e9 il fatto non sussiste\".\nLiquidazione.\nIl 12 ottobre 2011 la Banca Centrale della Repubblica di San Marino ha disposto la revoca dell'autorizzazione all'esercizio delle attivit\u00e0 riservate della banca; il Credito Sammarinese S.p.A., gi\u00e0 in regime di amministrazione straordinaria, \u00e8 stato quindi posto in liquidazione coatta amministrativa.\nIl commissario liquidatore e 6 banche sammarinesi hanno sottoscritto un accordo per rilevare parte delle attivit\u00e0 e le passivit\u00e0 verso la clientela del Credito Sammarinese S.p.A. al fine di assicurare la tutela dei diritti patrimoniali dei risparmiatori.\nL'accordo prevede la ripartizione \u2013 sia pure per importi diversi \u2013 dei depositi tra le seguenti banche:\nBanca di San Marino, Banca Agricola Commerciale, Cassa di Risparmio della Repubblica di San Marino, Asset Banca, Banca Partner, Euro Commercial Bank.\nBibliografia.\nDavide Maria De Luca, Davide Grassi, \"San Marino SpA\", Soveria Mannelli, Rubbettino, 2013. ISBN 978-88-498-3792-6"}
{"id": "1349308", "revid": "729019", "url": "https://it.wikipedia.org/wiki?curid=1349308", "title": "Aribert Heim", "text": "Figlio di un poliziotto e di una casalinga, studi\u00f2 medicina a Graz. Si un\u00ec alle SS dopo l'Anschluss. Nella primavera del 1940 ader\u00ec come volontario alle Waffen-SS arrivando al grado di Hauptsturmf\u00fchrer.\nFu il medico nel campo di sterminio di Mauthausen. Denominato anche \u00abdottor Morte\u00bb o \u00abmacellaio di Mauthausen\u00bb, tortur\u00f2 ed uccise centinaia di persone con vari metodi, tra cui iniezioni letali dirette al cuore.\nEra ricercato, e sulla sua testa pendeva una taglia di 300\u00a0000 euro. A Massagno, in Svizzera, l'ex moglie possiede una palazzina; si pensa che gli utili derivati da essa l'abbiano aiutato nella sua fuga. Le autorit\u00e0 svizzere ritengono infatti che il divorzio di Heim dalla moglie sia stato unicamente una mossa tattica.\nNel 2006 sembrava essere stato individuato in Cile dove viveva la figlia Waltraud fin dagli anni settanta.\nAgli inizi del 2009 una televisione tedesca ha affermato che il criminale nazista sarebbe morto di cancro in Egitto nel 1992, come riferito dal figlio, da alcuni conoscenti e da una copia del certificato di morte. Nel 2010 vengono avanzati nuovi dubbi sul suo reale decesso: Efraim Zuroff, direttore del Centro Wiesenthal, afferma in un'intervista che: \"Il caso \u00e8 ancora aperto\"."}
{"id": "1349317", "revid": "287204", "url": "https://it.wikipedia.org/wiki?curid=1349317", "title": "Muller", "text": ""}
{"id": "1349321", "revid": "11118068", "url": "https://it.wikipedia.org/wiki?curid=1349321", "title": "Mimmo Renna", "text": ""}
{"id": "1349324", "revid": "78273", "url": "https://it.wikipedia.org/wiki?curid=1349324", "title": "Ladini", "text": ""}
{"id": "1349327", "revid": "1728", "url": "https://it.wikipedia.org/wiki?curid=1349327", "title": "Pittura pompeiana", "text": "Sotto il termine pittura pompeiana si riassume tutta la pittura parietale presente nelle case di Pompei del periodo compreso tra la fine del II secolo a.C. e il 79 d.C.\nLe opere murali pompeiane venivano eseguite a fresco, a tempera e ad encausto.\nStoria.\nLo studioso tedesco August Mau classific\u00f2 la pittura pompeiana in quattro stili basandosi sulla trattazione sulla pittura fatta da Vitruvio nel suo VII libro del \"De Architectura\".\nVitruvio cita infatti, nell'ordine, l'incrostazione marmorea, poi uno stile a noi ignoto, con \"cornicioni e riquadrature in giallo ocra\", variamente disposte tra loro. Il successivo stile \u00e8 un'imitazione di vedute di edifici, colonne e frontoni sporgenti e, negli spazi pi\u00f9 grandi, di esedre dove venivano raffigurate intere scene figurate, tragiche, comiche o satiriche; nelle galleria invece si usavano particolari paesistici (porti di mare, promontori, coste, fiumi, sorgenti, edifici, boschetti, montagne, pastori con greggi). Infine cita le \"megalografie\" (a soggetto determinato), con simulacri di divinit\u00e0, favole mitologiche, guerre troianae o peregrinazioni di Ulisse.\nIl primo stile pompeiano.\nIl \"primo stile pompeiano\", a incrostazione, \u00e8 detto \"stile strutturale\" o \"dell'incrostazione\" e si colloca nel periodo a partire dall'et\u00e0 sannitica (150 a.C.) fino all'80 a.C.\nQuesta tecnica pittorica, diffusa sia negli edifici pubblici che nelle abitazioni, imita, utilizzando in alcuni casi anche elementi in stucco a rilievo, il rivestimento delle pareti in \"opus quadratum\" e con lastre di marmo, detto \"crusta\", da cui il nome \"stile dell'incrostazione\".\nLe pitture in primo stile si articolano, seguendo una ripetizione fissa, in tre zone:\nLe pitture di questo stile contengono anche piccoli elementi architettonici, come ad esempio pilastri per la divisione verticale delle superfici.\nNegli Scavi archeologici di Pompei questo stile \u00e8 presente nella Basilica, nel tempio di Giove, nella Casa del Fauno e nella Casa di Sallustio, in quelli di Ercolano nella Casa Sannita.\nIl secondo stile pompeiano.\nIl \"secondo stile pompeiano\", detta architettura in prospettiva, o \"stile architettonico\", si colloca nel periodo che va dall'80 a.C. alla fine del I secolo a.C.\nIn questo tipo di pittura elementi come cornici e fregi con tralci vegetali cominciano ad essere dipinti invece che realizzati in stucco, riproponendo cos\u00ec, con abile gioco illusionistico di colori e ombre, ci\u00f2 che durante il \"primo stile\" si realizzava in rilievo.\nRispetto al primo stile, l'innovazione \u00e8 fornita dall'effetto di trompe l'\u0153il che si crea sulle pareti, dove al posto dello zoccolo si dipingono in primo piano podi con finti colonnati, edicole e porte dietro i quali si aprono vedute prospettiche.\nIn questo periodo nacque cos\u00ec anche la figura del paesaggista, che, a Pompei, dipingeva i particolari dei giardini, molto richiesti dai committenti.\nEra anche in voga dipingere nature morte con cacciagione insieme a ortaggi e frutta; tali raffigurazioni si spiegano con l'usanza che c'era di inviare agli amici regali costituiti da generi alimentari crudi.\nNegli scavi archeologici di Pompei questo stile \u00e8 presente nella Villa dei Misteri, nelle case di Obellio Firmo, del Labirinto, delle Nozze d'Argento, del Criptoportico e sul termopolio.\nIl terzo stile pompeiano.\nIl \"terzo stile pompeiano\" o \"stile ornamentale\" detto parete reale, dal punto di vista cronologico, si sovrappose al \"secondo stile\" ed arriv\u00f2 fino alla met\u00e0 del I secolo d.C., all'epoca di Claudio (41-54).\nIn esso venne completamente ribaltata la prospetticit\u00e0 e la tridimensionalit\u00e0 caratteristiche dello stile precedente lasciando il posto a strutture piatte con campiture monocrome, prevalentemente scure, \nassimilabili a tendaggi e tappezzerie, al centro delle quali venivano dipinti a tinte chiare piccoli pannelli (\"pinakes\") raffiguranti scene di vario genere.\nNegli scavi archeologici di Pompei pannelli dipinti in questo stile si trovano inseriti nel muro della sala da pranzo della Villa della Porta Marina e nella Casa di Lucrezio Frontone.\nAltri esempi di questo genere si trovano nella Villa Imperiale a Pompei e, a Boscotrecase, in quella di Agrippa Postumo. Il terzo stile diede poi spazio all'ultimo stile, il 4^ stile, detto anche ultimo stile.\nIl quarto stile pompeiano.\nIl \"quarto stile pompeiano\" o dell'\"illusionismo prospettico\" si afferma in et\u00e0 neroniana e si distingue dagli altri per l'inserimento di architetture fantastiche e di grande scenicit\u00e0 (Casa dei Vettii a Pompei e Domus Aurea a Roma).\nGran parte delle ville pompeiane furono decorate con pitture in questo stile dopo la ricostruzione della citt\u00e0 a seguito del disastroso terremoto del 62, che provoc\u00f2 ingenti danni.\nIl \"quarto stile\" si caratterizza per un revival di elementi e formule decorative gi\u00e0 sperimentate in precedenza: tornano di moda le imitazioni dei rivestimenti marmorei, le finte architetture e i trompe-l'oeil caratteristici del secondo stile ma anche le ornamentazioni con candelabri, figure alate, tralci vegetali, caratteristici del terzo stile.\nEsempi pompeiani di grande pregio li ritroviamo nella Casa dei Vettii e nella Casa dei Dioscuri, decorati probabilmente da artisti della stessa bottega.\nAltro esempio di quarto stile lo si ritrova, sempre a Pompei, nella Casa di Menandro, nel cui atrio sono presenti pregevoli quadretti con episodi della guerra di Troia; uno dei pi\u00f9 rappresentativi \u00e8 quello che raffigura l'incontro di Priamo, Menelao ed Elena nella reggia, mentre Aiace insegue Cassandra che cerca inutilmente difesa presso il Palladio."}
{"id": "1349332", "revid": "1573940", "url": "https://it.wikipedia.org/wiki?curid=1349332", "title": "Chiesa di Sant'Andrea (Acquaviva)", "text": "La chiesa di Sant'Andrea Apostolo si trova a Acquaviva nella Repubblica di San Marino ed \u00e8 stata costruita nel basso medioevo sopra un edificio di culto del III secolo dove forse vi predic\u00f2 San Marino diacono, sub\u00ec grandi rimaneggiamenti nei secoli (1679, 1694, 1933), all'interno si trovano due dipinti di rilievo, \"Presentazione di Ges\u00f9 al tempio\" di scuola bolognese del '600 e \"Sant'Andrea Apostolo e San Crescentino\" del 1761."}
{"id": "1349334", "revid": "1186766", "url": "https://it.wikipedia.org/wiki?curid=1349334", "title": "Abbado", "text": ""}
{"id": "1349343", "revid": "21880", "url": "https://it.wikipedia.org/wiki?curid=1349343", "title": "Pinaroloxias", "text": ""}
{"id": "1349344", "revid": "438678", "url": "https://it.wikipedia.org/wiki?curid=1349344", "title": "Collezionista d'arte", "text": ""}
{"id": "1349345", "revid": "2130303", "url": "https://it.wikipedia.org/wiki?curid=1349345", "title": "Santuario della Beata Vergine della Consolazione", "text": "Il santuario della Madonna della Consolazione, noto anche come santuario della Beata Vergine della Consolazione, \u00e8 un santuario che si trova a Borgo Maggiore, \u00e8 di propriet\u00e0 della omonima confraternita. Oggi assolve anche alle funzioni di chiesa parrocchiale insieme a quella dei Santi Antimo e Marino, \u00e8 infatti officiata e amministrata dal parroco di Borgo Maggiore.\nIl santuario.\nIl luogo di culto fu costruito su progetto dell'architetto italiano Giovanni Michelucci a partire dal febbraio 1964; la sua consacrazione si tenne l'11 giugno 1967.\nInizialmente il progetto fu affidato all'ingegnere locale Gino Zani che elabor\u00f2 un progetto legato alla tradizione architettonica locale. Michelucci era stato interpellato dal governo di San Marino per una consulenza, rimasta su carta, circa la trasformazione di una casa di riposo. Decaduta la precedente commissione, l'architetto fu incaricato di disegnare il Santuario della Beata Vergine della Consolazione, al posto di Zani. Il progetto fu presentato all'assemblea della Congregazione gi\u00e0 nel 1961.\nIl complesso presenta una pianta trapezoidale, irregolare, con una serie di percorsi interni che si sviluppano attorno all'aula principale, quest'ultima posta circa quattro metri sotto il piano stradale. L'ingresso avviene mediante un nartece, dal quale dipartono due percorsi: uno conduce direttamente all'interno al piano del matroneo, mentre l'altro, tramite una scalinata coperta, prosegue lungo il sagrato conducendo all'aula inferiore.\nLa copertura dell'edificio, inizialmente in piombo, oggi in rame, \u00e8 costituita da due falde che poggiano su archi parabolici.\nSecondo la critica, questi spazi ripropongono alcuni temi cari a Michelucci, gi\u00e0 emersi ad esempio nella celebre chiesa dell'Autostrada del Sole. Innanzitutto la chiesa non \u00e8 un edificio isolato, ma \u00e8 integrato in un ambiente pi\u00f9 vasto, aperto verso il territorio circostante. Inoltre, il santuario \u00e8 pensato come un luogo destinato alla comunit\u00e0, alle relazioni sociali, costituendo di fatto una sorta di piccola citt\u00e0 nella quale si vuol favorire il dialogo interiore ed esteriore.\nLe continue infiltrazioni di acqua dalla copertura, problema che si era presentato gi\u00e0 nei primi anni dopo la costruzione, e che ha costretto a ripetuti interventi a cadenza decennale, hanno fatto maturare la decisione di una completa sostituzione del rivestimento di copertura in rame, non recuperabile n\u00e9 riutilizzabile per le moderne tecniche di posa. Il lavoro fu svolto e portato a termine fra il 2012 e la primavera del 2013, facendo comunque riferimento all'archivio cartaceo del cantiere originale.\nNel 2016 papa Francesco ha concesso un Anno Giubilare in onore di Nostra Signora della Consolazione, per il cinquantesimo anniversario della consacrazione. L\u2019Anno Giubilare di Nostra Signora della Consolazione si \u00e8 aperto sabato 19 novembre 2016 con una solenne celebrazione presieduta da Andrea Turazzi, vescovo della Diocesi di San Marino-Montefeltro, il quale ha benedetto la nuova campana maggiore. Sabato 3 giugno 2017, il cardinal Edoardo Menichelli, vescovo della Diocesi di Ancona, ha fatto visita al santuario, presiedendo l'eucaristia e la solenne processione per l'anniversario della consacrazione. L'anno giubilare si \u00e8 concluso sabato 26 novembre 2017, nell'ambito della visita pastorale di monsignor Turazzi."}
{"id": "1349346", "revid": "1446601", "url": "https://it.wikipedia.org/wiki?curid=1349346", "title": "Glossario del Palio di Siena", "text": "Questa pagina raccoglie i termini inerenti al Palio e le Contrade di Siena."}
{"id": "1349350", "revid": "1573940", "url": "https://it.wikipedia.org/wiki?curid=1349350", "title": "Pinaroloxias inornata", "text": "Il fringuello di Cocos (Pinaroloxias inornata ) \u00e8 un uccello della famiglia Thraupidae, endemico dell'isola Cocos, approssimativamente 360 miglia a sud della Costa Rica. \u00c8 l'unica specie del genere Pinaroloxias.\nDescrizione.\nLungo 12\u00a0cm. Presenta dimorfismo sessuale: il maschio \u00e8 nero mentre la femmina \u00e8 marrone chiaro sulla pancia e marrone scuro tendente al nero sulla schiena. Il giovane tende a essere giallo sulla pancia invece che marrone.\nLa riproduzione avviene tra gennaio e maggio.\nDistribuzione e habitat.\n\u00c8 una specie per lo pi\u00f9 poco specializzata che cerca di vivere in ogni habitat dell'isola, sia nei boschetti costieri di \"Hibiscus\", che nei terreni coltivati che nella foresta.\nL'introduzione sull'isola del ratto e del maiale non sembra aver disturbato la specie.\nSi stima che sull'isola vivano 10.000-20.000 esemplari."}
{"id": "1349351", "revid": "122376578", "url": "https://it.wikipedia.org/wiki?curid=1349351", "title": "Monastero di Santa Chiara (Borgo Maggiore)", "text": "Il monastero di Santa Chiara si trova presso il Santuario del Cuore Immacolato di Maria a Valdragone, curazia (frazione) di Borgo Maggiore. La costruzione dell'attuale monastero \u00e8 cominciata nel 1969 ed \u00e8 stato aperto al culto due anni dopo, ospita 17 suore dell'ordine delle Clarisse che si \u00e8 spostato dalla Citt\u00e0 di San Marino, la nuova costruzione \u00e8 sul vecchio monastero costruito nel 1565, grazie all'aiuto del vescovo Costantino Bonelli, del governo di San Marino e dei cittadini sammarinesi."}
{"id": "1349352", "revid": "339392", "url": "https://it.wikipedia.org/wiki?curid=1349352", "title": "Hernan Dellafiore", "text": ""}
{"id": "1349357", "revid": "359348", "url": "https://it.wikipedia.org/wiki?curid=1349357", "title": "Drappellone", "text": "Il drappellone o \"Palio\", chiamato dai senesi il \"cencio\", rappresenta il trofeo da consegnare alla Contrada vincitrice del Palio di Siena del 2 luglio e del 16 agosto.\nIl \"Palio\" consiste in un dipinto originale su stoffa (seta) ed ha una dimensione particolare, quella di un rettangolo allungato; \u00e8 sorretto in verticale su di un'asta alabardata bianca e nera e sormontato da un piatto d'argento e con due pennacchi bianchi e neri che scendono lateralmente. Il \"palio\" resta di propriet\u00e0 della Contrada, cos\u00ec come l'asta e i pennacchi. Il piatto viene riconsegnato al Comune di Siena prima dei due Palii dell'anno successivo, dopo aver inciso il nome della Contrada e la data della vittoria nella parte posteriore. Esiste un piatto d'argento per il Palio di luglio e uno per il Palio d'agosto. I piatti vengono rinnovati all'incirca ogni dieci anni.\nIl suo valore \u00e8 unico, perch\u00e9 testimonia di un particolare periodo storico della citt\u00e0 di Siena; ogni \"Palio\" ha riportato i simboli dei vari governi che l'hanno amministrata, dallo stemma del granducato di Lorena a quello dei Granduchi di Toscana, da quello sabaudo al Regno d'Italia, dall'epoca fascista alla Repubblica.\nL'iter che un artista deve seguire nella realizzazione del \"Palio\" \u00e8 rigido: si deve rispettare una precisa iconografia che prevede alcuni simboli sacri, in quanto il Palio di luglio \u00e8 dedicato alla Madonna di Provenzano e quello di agosto all'Assunta. L'amministrazione provvede di volta in volta ad assegnare la pittura del Drappellone tramite concorso oppure, per motivi di opportunita o di urgenza, direttamente a un artista di fiducia (Art. 94 del Regolamento del Palio), solitamente a un senese per il 2 luglio, e a un artista di fama internazionale per il 16 agosto. Devono essere inoltre obbligatoriamente presenti gli stemmi del Comune, quelli dei Terzi della citt\u00e0, quello della provincia, quello della Repubblica di Siena e dei richiami ai simboli e/o ai colori delle 10 contrade in gara. Nessun limite invece sullo stile che l'artista pu\u00f2 adottare. Viene presentato alla cittadinanza nel corso di una conferenza stampa nel Cortile del Podest\u00e0 del Palazzo comunale una settimana circa prima della corsa ed \u00e8 immediatamente oggetto di grande curiosit\u00e0, in quanto si cerca di scorgere al suo interno dei particolari che \"pred\u00eccano\" quale sar\u00e0 la contrada vincitrice.\nPittori del Palio di Siena.\nDi seguito l'elenco di tutti i pittori del Palio di Siena (conosciuti) dal 1881 ad oggi e la loro nazionalit\u00e0."}
{"id": "1349360", "revid": "767487", "url": "https://it.wikipedia.org/wiki?curid=1349360", "title": "Giulia De Mutiis", "text": "Biografia.\nDotata di una bella voce, inizia a studiare canto; nel 1957 entra nel \"Quartetto Caravels\" (che incide molti 45 giri per la Juke Box di Carlo Alberto Rossi), dove incontra il fondatore del gruppo, il maestro Alessandro Alessandroni che sposa (e da cui ha una figlia Cinzia, anche lei cantante).\nNel 1961 il Quartetto partecipa alla manifestazione \"Giugno della canzone napoletana\"; l'anno dopo Alessandroni muta il nome del gruppo in \"I \"Cantori Moderni\" di Alessandroni\", allargando la formazione da quartetto ad ottetto, ed \u00e8 con questa denominazione che il gruppo partecipa all'incisione di moltissimi dischi realizzati per la RCA Italiana.\nOltre a Giulia De Mutiis cantano nel gruppo, tra gli altri, il soprano Edda Dell'Orso (che poi si dar\u00e0 alla carriera solista), Augusto Giardino e Gianna Spagnuolo.\nCollaborano anche alla realizzazione di molte colonne sonore, non solo realizzate da Alessandroni; nel 1968 collaborano con Stefano Torossi e il soprano Edda Dell'Orso per la musica del film \"L'et\u00e0 del malessere\" (del regista Giuliano Biagetti, tratto dal romanzo di Dacia Maraini).\nNel frattempo inizia anche una carriera come solista, lavorando con Ennio Morricone e Armando Trovajoli, e come autrice di testi (da ricordare, tra le altre, \"Brillo bollo\", cantata da Carmen Villani).\nUn'altra sua collaborazione celebre \u00e8 quella con il maestro Piero Umiliani, per il quale canter\u00e0 insieme al marito nel celebre motivo \"Mah-n\u00e0 mah-n\u00e0\" (dalla colonna sonora di Svezia inferno e paradiso), e in molte altre colonne sonore.\nNel 1971 canta nel disco di Fred Bongusto \"Quando mi dici cos\u00ec\", \"prestando\" la voce a Minnie Minoprio (che appare in televisione muovendo la bocca in \"playback\").\nNegli anni seguenti affianca alle altre attivit\u00e0 anche quella di cantante in sigle di cartoni animati (a volte insieme alla figlia) come \"Sam il ragazzo del west\".\nMuore nel 1984 di tumore."}
{"id": "1349362", "revid": "1408685", "url": "https://it.wikipedia.org/wiki?curid=1349362", "title": "Lingua curlandese", "text": "Con lingua curlandese, a volte lingua curone, (in curlandese: \"Kursenieku valoda\", in tedesco: \"Kurisch\", in lettone: \"kur\u0161u valoda\", in lituano: \"kur\u0161i\u0173 kalba\") ci si riferisce generalmente a due lingue differenti ma strettamente imparentate all'interno della famiglia delle lingue baltiche.\nCurlandese antico.\nTradizionalmente con curlandese antico ci si riferisce ad una lingua estinta, parlata dai curlandesi, o curoni, che vivevano soprattutto in \"Curlandia\", una penisola nella Lettonia occidentale e lungo altre rive del Mar Baltico. Apparteneva al gruppo linguistico baltico ed era strettamente imparentata con l'antico prussiano, con alcune influenze del livone.\nQuesta lingua scomparve durante il XVII secolo, lasciando alcuni substrati nei dialetti occidentali lettoni e lituani. Non se ne conoscono documenti scritti, ma alcuni testi lituani occidentali mostrano influenze curlandesi.\nCurlandese moderno.\nIl cosiddetto curlandese moderno (in lingua: \"Kursenieku valoda\"; in tedesco: \"Nehrungskurisch\") viene parlato dai curseniechi della penisola di Neringa. Nel corso di varie migrazioni tra il XIV ed XVII secolo, i curlandesi (che gi\u00e0 parlavano il lettone) si stabilirono nella penisola di Neringa nella Prussia orientale e divennero noti come \"curseniechi\".\nLa loro lingua venne influenzata dal tedesco e dal lituano. Verso la fine del XVIII secolo si erano formati nuovi dialetti curlandesi, ed il dialetto della penisola si era distinto nettamente, grazie all'isolamento dalla terraferma. Un vocabolario di curlandese moderno pubblicato nel 1927 contiene il 60% di parole di origine lettone e il 26% di prestiti tedeschi; il restante 13% proviene dai dialetti lituani. Il curlandese moderno \u00e8 mutuamente intelligibile con il lettone, specialmente con i suoi dialetti sud-occidentali; oggi lettoni e curseniechi comunicano facilmente.\nPrima della seconda guerra mondiale il curlandese moderno era un dialetto dei pescatori curseniechi della penisola di Neringa. Nelle altre sfere della vita quotidiana i curseniechi parlavano tedesco. Gli eventi della prima met\u00e0 del XX secolo, inclusa l'occupazione sovietica degli stati baltici e poi della Prussia portarono alla quasi estinzione della lingua, ponendola seriamente in pericolo. Alcune decine di locutori nativi vivono ancora in Germania, dopo che furono espulsi dalla Prussia insieme ai tedeschi madrelingua dopo la seconda guerra mondiale.\nRivitalizzazione del curlandese.\nDopo la dissoluzione dell'Unione Sovietica, negli stati baltici ci fu una rinascita dell'interesse scientifico e culturale verso le lingue baltiche estinte e le antiche trib\u00f9, inclusi gli jatvingi, i curi e l'antico prussiano. Un esempio fu il film documentario \"Tarp 8 v\u0117j\u0173\" (\"Nel mezzo di 8 venti\") di Arturas Barysas, riguardo al declino del curlandese.\nCi sono molti entusiasti del curlandese che tentano di preservare la conoscenza della lingua, tra cui Paul Kwauka e Richard Pietsch.\nGrammatica curlandese.\nIl curlandese \u00e8 una lingua arcaica e altamente flessiva. La grammatica \u00e8 stata ricostruita sulla base della grammatica lettone, lituana ed antico prussiana e di toponimi curlandesi conosciuti, testi e vocabolari di curlandese moderno."}
{"id": "1349363", "revid": "1529788", "url": "https://it.wikipedia.org/wiki?curid=1349363", "title": "Arthur Lewis (economista)", "text": "Nel 1954 present\u00f2 un modello per spiegare lo sviluppo industriale, ipotizzando una situazione di partenza simile a quella gi\u00e0 presente nei Paesi arretrati: la prevalenza di manodopera sottoccupata nel settore agricolo. L'economia si poteva suddividere in 2 settori: uno stazionario, cio\u00e8 l'agricoltura, e uno moderno, l'industria. Lo sviluppo inizia con un aumento della domanda di prodotti industriali, che provoca un trasferimento di forza lavoro, in esubero nel settore agricolo, da quest'ultimo al settore industriale. Dato l'eccesso di lavoratori, i salari sono molto bassi e quindi le imprese hanno un notevole profitto, che viene poi reinvestito nelle aziende. Finch\u00e9 c'\u00e8 un eccesso di manodopera il processo di accumulazione degli investimenti e dei profitti procede nel settore industriale.\nNel 1979 ha ottenuto il Premio Nobel per l'economia, diventando la prima persona di colore a vincere il premio per ragioni scientifiche (non considerando il nobel per la pace). Dopo la laurea e il dottorato alla London School of Economics nel 1940, Lewis insegn\u00f2 all'University of Manchester. Nel 1970 divenne direttore della Caribbean Development Bank."}
{"id": "1349364", "revid": "125218849", "url": "https://it.wikipedia.org/wiki?curid=1349364", "title": "Fontana dei Malavoglia", "text": "La fontana dei Malavoglia \u00e8 una fontana monumentale della citt\u00e0 di Catania, situata in piazza Giovanni Verga, che comprende un gruppo scultoreo artistico che interpreta stilizzandolo un episodio della celebre opera verghiana \"I Malavoglia\" (1881).\nStoria.\nLa fontana nacque in seguito ad un concorso, bandito dal comune di Catania il 10 novembre 1956, per la costruzione di un grande monumento a Giovanni Verga da apporre al centro della parte sud della piazza, di fronte al palazzo del Grand Hotel Excelsior. Nonostante lo scetticismo di molti artisti dell'epoca, prese parte al concorso cittadino anche Carmelo Mendola, uno scultore autodidatta catanese (1895-1976). Il progetto di Mendola convinse la commissione e vinse il concorso.\nLa realizzazione del complesso scultoreo dur\u00f2 ben diciannove anni. L'inaugurazione avvenne il 25 ottobre 1975. L'autore mor\u00ec poco tempo dopo, nel febbraio 1976, a causa di un'emorragia cerebrale.\nLa fontana \u00e8 stata restaurata nel 2021 con il rimpiazzo di tutti gli impianti di diffusione dell'acqua e del sistema elettrico di riciclo, della caratteristica illuminazione e, soprattutto, con il ritorno al colore originario dell'opera e riconsegnata dal sindaco Salvo Pogliese alla citt\u00e0 il 3 settembre di quello stesso anno.\nRaffigurazione della \"Provvidenza\".\nIl soggetto dell'opera \u00e8 la drammatica scena del naufragio della \"Provvidenza\", la barca dei Malavoglia. L'artista ha saputo cogliere la tensione tra i corpi addolorati ma al tempo stesso in piena azione in maniera fedele a quanto descritto da Verga nel corrispettivo passo del romanzo:\nL'effetto combinato dei getti d'acqua tra le intersezioni del basamento conferisce all'intera fontana un grande effetto scenografico."}
{"id": "1349379", "revid": "339392", "url": "https://it.wikipedia.org/wiki?curid=1349379", "title": "Carcaiulu", "text": ""}
{"id": "1349380", "revid": "339392", "url": "https://it.wikipedia.org/wiki?curid=1349380", "title": "Laurieddhru", "text": ""}
{"id": "1349382", "revid": "287204", "url": "https://it.wikipedia.org/wiki?curid=1349382", "title": "Alessandro Colombini", "text": "Biografia.\nGli inizi nel mondo discografico.\nNato in una famiglia di appassionati di musica lirica, crescendo si interessa al jazz e, frequentando i locali di Milano dove si suona questa musica, nel 1958 conosce Walter Guertler, che lo prende a lavorare alla Jolly come rappresentante e poi ispettore alle vendite; passa nel 1960 alla Fonit con l'incarico di vicedirettore artistico.&lt;br&gt;\nTre anni dopo Adriano Celentano, che lo ha conosciuto ai tempi della Jolly, lo contatta per proporgli di entrare nel neonato Clan Celentano, dove Colombini resta per due anni occupandosi di produzioni artistiche e promozione, prima di passare alla Dischi Ricordi come Direttore Artistico.\nProduttore.\nQuesto passaggio avviene perch\u00e9 Milva da poco passata alla Dischi Ricordi lo propone come suo Produttore Artistico che in breve tempo visti i buoni risultati si trasforma in una proposta di Direzione Artistica da parte della Dischi Ricordi stessa: nasce cos\u00ec anche in Italia la figura del produttore discografico indipendente.\nIl primo disco prodotto, \"Little man\" per Milva, riscuote un notevole successo (300.000 copie vendute), e cos\u00ec gli altri dischi che produce: \"29 settembre\" dell'Equipe 84, \"Non c'\u00e8 pi\u00f9 niente da fare\" di Bobby Solo, \"Senza luce\" dei Dik Dik, \"Balla Linda\" primo successo di Lucio Battisti che curer\u00e0 fino a fine contratto con Ricordi e nei primi anni della Numero uno\" Zingara\" che, interpretata da Bobby Solo e Iva Zanicchi vince il Festival di Sanremo 1969.\nDiscografico.\nNell'autunno del 1969 Colombini decide di dedicarsi all'attivit\u00e0 di discografico vero e proprio, e costituisce insieme a Mariano Rapetti (il padre di Mogol) e Lucio Battisti, la Numero Uno, di cui diventa responsabile per la parte discografica e consigliere delegato, ottenendo il primo successo con il disco della Formula Tre contenente il brano \"Questo folle sentimento\" e mettendo sotto contratto il gruppo Premiata Forneria Marconi che prima di allora, alla Ricordi, era denominato \"I Quelli\".\nAlla fine del 1971 per\u00f2, per dei contrasti con Mogol, Colombini si dimette dalla \"Numero Uno\", cedendo la sua quota a Battisti, e ritorna alla Dischi Ricordi come produttore indipendente, portando con s\u00e9 un giovane cantautore napoletano che gli aveva portato un provino due anni prima della nascita della \"Numero Uno\", Edoardo Bennato (il quale lo citer\u00e0, ironicamente, nella nota canzone \"Rinnegato\") e il gruppo romano Banco del Mutuo Soccorso. Questi due artisti ebbero un notevole successo, con vendite complessive di alcuni milioni di copie.\nNel 1977 Colombini fonda, insieme all'ex cantante dei Rokes Shel Shapiro e al discografico Silvio Crippa, la \"Spaghetti Records\", con l'intenzione di scoprire nuovi talenti o valorizzare artisti che, pur avendo anni di esperienza, non hanno ancora raggiunto il successo: mette cos\u00ec sotto contratto, tra gli altri, Rosalino Cellamare (che chiamer\u00e0 Ron), Marco Ferradini, i Decibel, il cui cantante era Enrico Ruggeri, e Gerardo Carmine Gargiulo.\nContinua nel frattempo l'attivit\u00e0 di produttore, lavorando con Lucio Dalla, Francesco De Gregori, Edoardo Bennato, la Premiata Forneria Marconi, Bruno Lauzi e Antonello Venditti, con cui seguir\u00e0 anche la nascita della casa discografica \"Heinz Music\" dello stesso Venditti, artista che produce ancora oggi.\nIn questi anni Colombini \u00e8 stato anche un autore di testi. \u00c8 docente nel corso di Regia del Videoclip alla ACT MULTIMEDIA la scuola di cinema di Cinecitt\u00e0."}
{"id": "1349383", "revid": "80598", "url": "https://it.wikipedia.org/wiki?curid=1349383", "title": "Sandro Colombini", "text": ""}
{"id": "1349398", "revid": "1745361", "url": "https://it.wikipedia.org/wiki?curid=1349398", "title": "Bellamonte", "text": "Bellamonte (\"M\u00f2nt\" in dialetto locale), \u00e8 una frazione di Predazzo (\"Pard\u00e0c\" in dialetto predazzano), situata sulla strada statale 50, che porta a Paneveggio e al Passo Rolle. \u00c8 comunemente considerata una delle localit\u00e0 pi\u00f9 suggestive della Val di Fiemme nonch\u00e9 del Trentino, grazie alla sua fortunata posizione, con uno dei pi\u00f9 bei panorami sul gruppo delle Pale di San Martino e alle vaste praterie che circondano le caratteristiche baite in tronchi di abete e pietre (\"Tabi\u00e0\" in dialetto). \u00c8 detta anche \"la Monta del Fieno\", \u00e8 infatti consuetudine ancor oggi per molti valligiani il taglio dell'erba. Il tempo della fienagione era anticamente una vera e propria vendemmia che portava quass\u00f9 numerosa gente per un certo periodo di tempo. La durata dello sfalcio era da inizio luglio a settembre, e c'era una precisa data per iniziare questa attivit\u00e0. \nOggi Bellamonte \u00e8 una localit\u00e0 turistica, dotata di numerosi alberghi, case in affitto e un campeggio, e con la possibilit\u00e0 di praticare lo sci alpino e lo sci nordico d'inverno e l'escursionismo d'estate. In particolare la frazione \u00e8 collegata con il comprensorio sciistico dell'Alpe Lusia, raggiungibile anche da Moena."}
{"id": "1349402", "revid": "1313191", "url": "https://it.wikipedia.org/wiki?curid=1349402", "title": "Terminalia (botanica)", "text": "Terminalia \u00e8 un genere di piante appartenente alla famiglia delle Combretaceae, diffuso nelle zone tropicali e subtropicali di America, Africa, Asia meridionale ed Australia. Al suo interno sono comprese quasi 300 specie, principalmente alberi in grado di raggiungere notevoli dimensioni.\nIl nome viene dal latino \"terminus\", con riferimento al fatto che le foglie appaiono all'estremit\u00e0 dei getti.\nTassonomia.\nAll'interno del genere \"Terminalia\" sono comprese 282 specie.\nUsi.\nDagli alberi di questo genere si ricavano sostanze con propriet\u00e0 medicinali, per esempio antibatteriche, anticancerogene ed epatoprotettive."}
{"id": "1349404", "revid": "289247", "url": "https://it.wikipedia.org/wiki?curid=1349404", "title": "Standard Club Li\u00e9geois", "text": ""}
{"id": "1349405", "revid": "287204", "url": "https://it.wikipedia.org/wiki?curid=1349405", "title": "Division d'Honneur 1909-1910", "text": "La Division d'Honneur 1909-1910 \u00e8 stata la 15\u00aa edizione della massima serie del campionato belga di calcio disputata tra il 26 settembre 1909 e il 12 giugno 1910 e conclusa con la vittoria del Union Saint-Gilloise, al suo sesto titolo.\nCapocannoniere del torneo fu Maurice Vertongen (Union Saint-Gilloise) con 36 reti.\nFormula.\nLe squadre partecipanti furono dodici e disputarono un turno di andata e ritorno per un totale di 22 partite.\nL'ultima classificata venne retrocessa in Promotion.\nClassifica finale.\nLegenda:\nNote:\nSpareggio.\nLo spareggio per l'assegnazione del titolo venne disputato il 12 giugno 1910 a Gand."}
{"id": "1349406", "revid": "83648703", "url": "https://it.wikipedia.org/wiki?curid=1349406", "title": "Isenburg-B\u00fcdingen-Birstein", "text": "Isenburg-B\u00fcdingen-Birstein fu una contea dell'Assia del Sud, in Germania, situata a nord di Gelnhausen. Isenburg-B\u00fcdingen-Birstein si origin\u00f2 dalla divisione dell'Isenburg-B\u00fcdingen nel 1511, e venne divisa in Isenburg-Birstein, Isenburg-B\u00fcdingen e Isenburg-Offenbach nel 1628."}
{"id": "1349408", "revid": "287204", "url": "https://it.wikipedia.org/wiki?curid=1349408", "title": "Division d'Honneur 1910-1911", "text": "La Division d'Honneur 1910-1911 \u00e8 stata la 16\u00aa edizione della massima serie del campionato belga di calcio disputata tra il 18 settembre 1910 e il 23 aprile 1911 e conclusa con la vittoria del CS Brugeois, al suo primo titolo.\nFormula.\nLe squadre partecipanti furono dodici e disputarono un turno di andata e ritorno per un totale di 22 partite.\nL'ultima classificata venne retrocessa in Promotion.\nClassifica finale.\nLegenda:\nNote:"}
{"id": "1349409", "revid": "287204", "url": "https://it.wikipedia.org/wiki?curid=1349409", "title": "Division d'Honneur 1911-1912", "text": "La Division d'Honneur 1911-1912 \u00e8 stata la 17\u00aa edizione della massima serie del campionato belga di calcio disputata tra il 17 settembre 1911 e il 2 giugno 1912 e conclusa con la vittoria del Daring Club de Bruxelles, al suo primo titolo.\nCapocannoniere del torneo fu Maurice Bunyan (Daring Club de Bruxelles), con 33 reti.\nFormula.\nLe squadre partecipanti furono dodici e disputarono un turno di andata e ritorno per un totale di 22 partite.\nLe ultime due classificate vennero retrocesse in Promotion.\nClassifica finale.\nLegenda:\nNote:"}
{"id": "1349413", "revid": "1563111", "url": "https://it.wikipedia.org/wiki?curid=1349413", "title": "Sbarco a Salerno", "text": "Lo sbarco a Salerno (nome in codice operazione Avalanche), fu un'operazione militare di sbarco anfibio messa in atto dagli Alleati lungo le coste del golfo della citt\u00e0 di Salerno il 9 settembre 1943, nel corso della campagna d'Italia della seconda guerra mondiale.\nCon questa operazione, gli alti comandi alleati intendevano costituire un'importante testa di ponte nel territorio dell'Italia continentale, il cui obiettivo era di creare un trampolino di lancio per la conquista di Napoli e del suo fondamentale porto, utile per rifornire le truppe alleate impegnate sul fronte italiano. Le forze statunitensi della 5\u00aa Armata statunitense del generale Mark Clark, impegnate nello sbarco, sarebbero state successivamente raggiunte dalle forze dell'8\u00aa Armata britannica di Bernard Montgomery provenienti da sud (operazione Baytown), assieme alle quali avrebbero poi attaccato le postazioni difensive tedesche del Volturno e della Gustav nell'Italia centrale.\nNonostante alcuni limitati successi iniziali, le truppe del generale Clark vennero violentemente contrattaccate dalle forze tedesche che il feldmaresciallo Albert Kesselring era riuscito a concentrare sulle alture dominanti il golfo di Salerno; gli anglo-americani si trovarono in grande difficolt\u00e0 e il generale Clark temette un disastro. Attaccando lungo il corridoio del fiume Sele, che rappresentava uno spartiacque naturale tra i due corpi d'armata sbarcati nel golfo di Salerno, i tedeschi arrivarono molto vicini allo sfondamento, ma la tenace resistenza anglo-americana e il supporto dell'artiglieria alleata scongiurarono il pericolo.\nDopo dieci giorni di aspri combattimenti, gli Alleati, che pure avevano subito perdite molto pi\u00f9 elevate dei tedeschi, riuscirono a uscire dalla testa di ponte e a riorganizzarsi in vista dell'avanzata verso Napoli, che nel frattempo era gi\u00e0 insorta, e dove giunsero il 1\u00ba ottobre 1943. I tedeschi, al contempo, avevano dovuto ripiegare ordinatamente verso nord in direzione della linea fortificata, denominata linea del Volturno, arroccata nell'impervio territorio appenninico a nord del capoluogo campano, dove si prepararono ad affrontare gli Alleati in avanzata.\nPremesse e preparativi.\nDurante la terza conferenza interalleata di Washington, nel maggio 1943, gli Alleati decisero di comune accordo la continuazione della campagna di bombardamento contro la Germania e l'incremento delle operazioni nel Pacifico, ma lasciarono la pianificazione dei dettagli della strategia nel Mediterraneo al comandante in capo di quel teatro, Dwight D. Eisenhower, il quale avrebbe dovuto decidere come proseguire la campagna d'Italia dopo l'operazione Husky. Gli americani, che tenevano decisamente di pi\u00f9 alla programmata invasione dell'Europa nordoccidentale, e nel contempo consideravano le esigenze nel Pacifico pi\u00f9 impellenti, erano consapevoli del costo che il secondo teatro d'operazioni in Italia comportava in termini di impegno bellico ed economico e di come questo condizionava e procrastinava le questioni da loro ritenute pi\u00f9 importanti. Mentre la campagna di Sicilia si avviava alla sua inevitabile conclusione, iniziarono molti dibattiti su dove si sarebbe dovuto attaccare nella fase successiva. Un'opzione che fu presa seriamente in considerazione fu l'invasione della Sardegna, caldeggiata da Eisenhower e dall'ammiraglio Andrew Cunningham, ma non da Winston Churchill, il quale propendeva per un attacco nei Balcani. Secondo lui una campagna in quel settore avrebbe impedito ai tedeschi di utilizzare significative materie prime, minacciando nel contempo le linee di comunicazione dell'Asse col fronte russo. A Washington non ne erano convinti, ma nessuno propose delle alternative, l'unica cosa di cui erano certi gli americani era che non dovevano esserci nuove campagne che intaccassero le risorse gi\u00e0 destinate al secondo fronte o che minassero la campagna di guerra contro il Giappone.\nIl 24 luglio, dopo il drammatico bombardamento di Roma, il dittatore italiano Benito Mussolini ricevette il voto di sfiducia del Gran consiglio del fascismo, e l'autorit\u00e0 politica e governativa torn\u00f2 nelle mani del re Vittorio Emanuele III. Da quel momento partirono le trattative segrete con gli Alleati, che il 3 settembre portarono alla firma dell'armistizio, che venne annunciato alla nazione da Pietro Badoglio l'8 settembre 1943. Nel contempo Albert Kesselring convinse Adolf Hitler che vi erano serie motivazioni per tentare una difesa della penisola a sud di Roma; in primo luogo a causa dell'impossibilit\u00e0 di evacuare le forze tedesche non senza dover rinunciare a un grande quantitativo di uomini e materiali, e in secondo luogo, considerando l'importanza strategica del complesso di aeroporti nei dintorni di Foggia. Questa decisione fece scattare i preparativi tedeschi di mobilitazione dei reparti che sarebbero stati destinati alla difesa della penisola, e quando l'armistizio entr\u00f2 in vigore, prese il via l'operazione Achse, ossia il piano elaborato gi\u00e0 nel maggio 1943 dall'Oberkommando der Wehrmacht (OKW) per controbattere un'eventuale uscita dell'Italia dalla guerra, neutralizzare le sue forze armate schierate nei vari teatri bellici del Mediterraneo e occupare militarmente la penisola.\nDurante il periodo di trattative con gli italiani, il 14 agosto Churchill e Roosevelt si incontrarono a Qu\u00e9bec, con i loro stati maggiori e i loro consiglieri. La conferenza conferm\u00f2 il 1\u00ba maggio 1944 come data dell'invasione della Normandia, e fu deciso che tutte le operazioni in Europa dovessero essere subordinate a questo scopo. Eisenhower ricevette l'ordine di accettare solo una resa incondizionata dell'Italia, conquistare la Sardegna e la Corsica e continuare a premere contro i tedeschi. In questo contesto, i comandi riuniti a Qu\u00e9bec diedero l'assenso all'operazione \u00abAvalanche\u00bb, ossia il piano d'invasione dell'Italia continentale elaborato da Eisenhower e dallo staff della 5\u00aa Armata statunitense. L'operazione fu confermata per il 9 settembre nel golfo di Salerno, a una settantina di chilometri a sud di Napoli. L'obiettivo di questo sbarco era quello di permettere agli Alleati di schierare bombardieri strategici a Foggia (in subordine quindi all'operazione Pointblank, che nel vertice a Qu\u00e9bec fu deciso che sarebbe stata parte integrante della pi\u00f9 vasta strategia di bombardamento aereo della Germania in vista di Overlord), e per consentire ai numerosi stormi di bombardieri di operare dal sud Italia sarebbe stato necessario un grande porto dal quale dovevano passare uomini e materiali; la scelta pi\u00f9 ovvia cadde su Napoli.\nGli Alleati erano pronti a rischiare nove divisioni per tenere l'Italia e permettere quindi alle forze aeree di schierarsi, ma n\u00e9 gli americani n\u00e9 i britannici consideravano Avalanche come il preludio per la conquista dell'intero paese; gli americani chiedevano solo basi sicure per i loro bombardieri mentre i britannici credevano che un impegno in Italia avrebbe continuato a tenere aperto lo spiraglio per un successivo intervento nei Balcani.\nIl 26 luglio il generale Mark Clark, comandante della neo costituita 5\u00aa Armata allora schierata in Nordafrica, ricevette i piani per lo studio dei preparativi dello sbarco anfibio nel golfo di Salerno, da effettuarsi inizialmente con il VI Corpo d'armata americano. \nIl 3 agosto Clark si trasfer\u00ec a Mostaganem - tra Orano e Algeri - per poter assistere alle fasi finali dell'addestramento, ma i preparativi arrivarono al termine non senza molte incomprensioni tra statunitensi e britannici, e anche all'interno della 5\u00aa Armata stessa. Il comandante del XV Gruppo d'armata Harold Alexander e il generale Montgomery fecero molta pressione su Eisenhower perch\u00e9 le operazioni \"Buttress\" e \"Goblet\", che erano di competenza esclusivamente britannica, fossero considerate l'attacco principale contro l'Italia. Il primo passo per l'invasione, ossia l'operazione Baytown, prevedeva l'attacco immediato dell'Italia attraverso lo stretto di Messina non appena la campagna di Sicilia si fosse conclusa, e ci\u00f2 doveva essere inizialmente seguito dall'operazione \"Buttress\", ossia lo sbarco del X Corpo britannico a Gioia Tauro, sulla costa settentrionale della Calabria. Il 17 agosto per\u00f2 i capi di stato maggiore nel Mediterraneo pianificarono che Avalanche doveva essere effettuata da due corpi d'armata, e di conseguenza il X Corpo britannico di sir Brian Horrocks fu designato per lo sbarco a Salerno a fianco del VI Corpo statunitense. L'operazione \"Buttress\" fu annullata e tutta l'operazione Baytown fu declassata a un'operazione di sbarco di una sola brigata rinforzata da quattro battaglioni, con l'inevitabile grande irritazione di Bernard Montgomery. Il generale britannico, sfruttando la sua influenza, protest\u00f2 energicamente con Alexander evocando lo spettro di massicci contrattacchi tedeschi e la prospettiva di uno sbarco destinato alla sconfitta, riuscendo a spuntarla. Cos\u00ec per Baytown venne assegnato il XIII Corpo che comprendeva la 5\u00aa Divisione di fanteria britannica, la 1\u00aa Divisione di fanteria canadese e la 231\u00aa Brigata indipendente.\nScelte tattiche e operative.\nPochissimi consideravano il golfo di Salerno come una scelta ideale per uno sbarco anfibio: vi erano infatti spiagge molto pi\u00f9 adatte a nord di Napoli e nel golfo di Gaeta, ma furono scartate perch\u00e9 fuori dal raggio d'azione degli Spitfire di stanza in Sicilia. Anzi, i caccia sarebbero a malapena riusciti a coprire il golfo di Salerno, cos\u00ec l'aeroporto di Montecorvino divenne uno degli obiettivi da conquistare al pi\u00f9 presto dopo gli sbarchi.\nSolo apparentemente, per\u00f2, il golfo di Salerno presentava caratteristiche morfologiche favorevoli a uno sbarco. La visibilit\u00e0 era apparentemente ottima e la costa sabbiosa, tagliata in mezzo dal fiume Sele, era ampia e stretta, dominata per\u00f2 da pericolose alture che permettevano a eventuali difensori di tenere sotto tiro le spiagge, i mezzi da sbarco e le navi rimaste in rada: un vantaggio tattico di non poco conto per i tedeschi. Durante il ventennio fascista, inoltre, la piana del Sele era stata bonificata con l'utilizzo di canali che durante le operazioni costituirono un ostacolo per il traffico alleato. Il capoluogo di provincia campano vedeva, tuttavia, confluire verso di esso diverse vie di comunicazione: la statale n.18 che unisce Napoli con Reggio Calabria; la statale n.88 Salerno-Morcone, che passa per Avellino; la statale n.19 che dalla limitrofa Battipaglia passa per Eboli e Potenza, per giungere infine a Catanzaro; attraverso il valico di Chiunzi, infine, si pu\u00f2 raggiungere Napoli da Maiori e lo stesso era possibile da Sorrento attraverso il passo di Agerola. Si trattava, tuttavia, di strade che correvano nei fondovalle e potevano essere facilmente difese e interrotte.\nPer i pianificatori Alleati era indispensabile che vi fosse una strategia coordinata tra Avalanche e Baytown. I mezzi da sbarco disponibili erano pochi; in caso di resistenza (inizialmente Montgomery e Clark non erano informati sui negoziati in corso con l'Italia) vi sarebbe stato solo un ristretto margine di superiorit\u00e0 nei confronti dei nemici, e con le riserve stanziate in Africa settentrionale e Sicilia, i tedeschi e gli italiani avrebbero avuto possibilit\u00e0 di collegamento pi\u00f9 immediate. In questo contesto fu molto delicato il ruolo giocato dalle condizioni dell'armistizio, dall'82\u00aa Divisione aviotrasportata e quello dell'8\u00aa Armata, considerata il punto di appoggio pi\u00f9 vicino per le forze di sbarco.\nSolo il 3 settembre, dopo la firma dell'armistizio, il generale Clark fu informato da Eisenhower della resa dell'Italia, della fine dell'alleanza italo-tedesca e della volont\u00e0 dell'alto comando di lanciare l'82\u00aa Divisione nei pressi di Roma (operazione Giant 2). Tale operazione era per\u00f2 condizionata alla cooperazione delle forze italiane, infatti l'esercito italiano avrebbe avuto il compito di occupare gli aeroporti di Guidonia, Littoria, Cerveteri e Furbara, e metterli a disposizione dei paracadutisti. Inoltre le condizioni della resa prevedevano la totale disponibilit\u00e0 nell'utilizzo dei mezzi di trasporto italiani per trasferire gli americani in citt\u00e0, in vista di una difesa coordinata di Roma con le forze di Badoglio. Un \"Regimental Combat Team\" (RCT) dell'82\u00aa sarebbe arrivato nella notte di Avalanche D+1, il resto sarebbe arrivato nei giorni seguenti a seconda delle esigenze. Gli italiani si sarebbero poi impegnati ad aprire agli Alleati i porti di Taranto e Brindisi, nel primo dei quali sarebbe arrivata la 1\u00aa Divisione aviotrasportata britannica, a bordo di incrociatori e caccia.\nIl generale Clark protest\u00f2 con Eisenhower perch\u00e9 secondo lui l'82\u00aa doveva essere destinata a essere lanciata lungo il Volturno (operazione Giant 1) con il compito di occuparne tutti i passaggi, e impedire cos\u00ec alle forze tedesche schierate a sud di Roma di avanzare verso la testa di ponte. Ma l'operazione era subordinata a implicazioni politiche, per cui Clark fu costretto ad accettare la decisione, e il 179\u00ba gruppo reggimentale della 45\u00aa Divisione and\u00f2 a sostituire il reggimento dell'82\u00aa che fungeva da riserva galleggiante. A tal proposito scrisse in seguito Mark Clark sul suo libro di memorie: \u00abRimanevo senza paracadutisti per far saltare i ponti sul Volturno, ma il nostro attacco sarebbe stato meno aspro di quel che ci si aspettava se gli italiani rifiutavano di resistere\u00bb, e riteneva l'operazione Giant 2 \u00abfutile, perch\u00e9 non riuscivo a capire come i paracadutisti potessero aver successo nella loro impresa, di fronte al forte concentramento tedesco vicino alla capitale, [...] n\u00e9 riuscivo a capire come avremmo potuto aiutarli dal mare [...]\u00bb.\nNel frattempo, alle 03:45 dello stesso giorno Montgomery diede inizio all'operazione Baytown. Esattamente quattro anni dopo la dichiarazione di guerra, seicento cannoni dell'8\u00aa Armata annunciarono il ritorno degli Alleati in Europa scaricando quattrocento tonnellate di proiettili sulla costa italiana, appoggiate dalle corazzate \"Nelson\", \"Warspite\" e \"Valiant\", il monitore \"Erebus\", caccia, unit\u00e0 minori e tutta l'artiglieria americana piazzata in Sicilia. Montgomery per\u00f2 non mise mai particolare impegno in Baytown. Era un generale che non amava correre rischi, e la sua attenzione era soprattutto rivolta alle nomine di Overlord, e secondo lo storico Morris, non aveva nessuna voglia di rovinarsi la reputazione con eventuali fallimenti in un fronte ritenuto secondario. Cos\u00ec la risalita lungo la Calabria della sua 8\u00aa Armata fu spesso lenta e incostante. Montgomery considerava Avalanche un errore, era preoccupato dei contrattacchi tedeschi contro le sue forze (nonostante l\"intelligence\" dell'8\u00aa Armata gli rifer\u00ec che le forze tedesche in Calabria fossero irrisorie), ed era deluso che la secondaria Baytown fosse stata affidata a lui piuttosto che a un generale americano non collaudato, quale era Clark.\nSebbene avesse perso l'appoggio della sua divisione aerotrasportata, Clark elabor\u00f2 un piano considerato audace e fantasioso. Le lezioni imparate da Husky avevano sottolineato ancora una volta la necessit\u00e0 di occupare in pochi giorni dallo sbarco un grosso porto, e Clark contava di ottenere la resa di Napoli il D+5, sfruttando il fattore sorpresa. Per questo escluse l'utilizzo di un bombardamento preliminare sulle spiagge, e incaric\u00f2 la sua armata di occupare il pi\u00f9 velocemente possibile le gole che dominavano la statale n.18 \"Tirrenica\", impedendo ai tedeschi di impadronirsene. Il Sele, inoltre, andava a formare un confine naturale tra i due corpi della 5\u00aa Armata, le spiagge a sud sarebbero spettate agli americani che dovevano proteggere il lato destro dei britannici, con i quali dovevano congiungersi a una quindicina di chilometri nell'interno, a Ponte Sele (passando da Altavilla, mentre i britannici avrebbero completato il movimento a tenaglia passando da Battipaglia e Eboli), occupare il terreno sopraelevato e congiungersi con l'8\u00aa Armata proveniente da sud. Tre battaglioni ranger sarebbero poi sbarcati a Maiori, sul fianco sinistro del X Corpo, per impadronirsi della strada costiera e avanzare verso l'interno fra i monti fino a Nocera, che dominava il percorso verso la piana di Napoli. A Vietri (a una ventina di chilometri a destra dei ranger), sarebbe sbarcato il commando n.2 dell'esercito britannico assieme al commando n. 41 dei Royal Marines che attaccando attraverso le colline sopra l'abitato di Salerno avrebbero dovuto rendere sicuro il percorso della statale n.88 e la valle chiamata La Molina, nella quale passava la statale n.18 che collegava Salerno a Cava de' Tirreni. Se tutto avesse funzionato, queste forze speciali avrebbero lasciato il passo alla 46\u00aa Divisione di fanteria, che a sua volta avrebbe tenuto aperti i passi per la 22\u00aa Brigata corazzata della 7\u00aa Divisione corazzata britannica, la quale doveva sbarcare il D+1, sfondare e lanciarsi verso Napoli. I comandi alleati comunque rimasero preoccupati dal potenziale tedesco, e dalla possibilit\u00e0 dei nemici di schierare in breve tempo forze equivalenti nel settore; l'unica cosa che faceva pendere l'ago della bilancia a favore degli Alleati era la tempestivit\u00e0 dell'arrivo di Montgomery sulla testa di ponte. Ma era una possibilit\u00e0 tutt'altro che sicura. Anzi, il fatto che entrambi i generali tentassero in qualche modo di soddisfare le proprie ambizioni, fece in modo che le campagne delle due armate furono combattute separatamente; e mentre la 5\u00aa Armata sperava di anticipare i tempi, l'8\u00aa Armata fece in modo di dilatarli per consentire ai suoi uomini di riposare dopo le lunghe campagne che avevano dovuto affrontare.\nTrattative e reazioni all'armistizio.\nAlexander riteneva che la conclusione dell'armistizio con l'Italia il 3 settembre fosse un risultato importante, e se in Sicilia le truppe italiane non si erano distinte in combattimento, Alexander temeva che senza l'armistizio lo avrebbero fatto sul territorio continentale. Il comandante del XV Gruppo d'armate riteneva poi che se gli italiani si fossero arresi sarebbe stato un colpo durissimo per i tedeschi, e contribuito a disorganizzare la resistenza tedesca in Italia.\nFu deciso che l'armistizio sarebbe stato annunciato in contemporanea dal generale Eisenhower e dal maresciallo Pietro Badoglio (il capo del nuovo governo dopo la caduta di Mussolini) alle 18:30 ora locale, lo stesso giorno del lancio dei paracadutisti americani. Quel giorno, chiamato X-Day, sarebbe stato comunicato agli italiani da una trasmissione in codice dell\"Italian Service\" della BBC. Restavano quindi solo cinque giorni per coordinare i piani, soprattutto quello dell'82\u00aa Divisione, e Clark fu convocato in Sicilia per apprendere la notizia da Eisenhower in persona. Ma i piani erano ormai decisi, ed era troppo tardi per il comandante della 5\u00aa Armata tentare di modificarli: i porti nella costa nordafricana traboccavano di navi, e i primi convogli sarebbero salpati entro ventiquattr'ore. La sorpresa dell'operazione sarebbe stata quindi fondamentale per Clark.\nMa a poche ore dall'arrivo a Roma delle forze aviotrasportate, gli italiani ebbero un ripensamento, e Badoglio trasmise agli Alleati un messaggio che diceva: \u00abIn seguito ai cambiamenti della situazione, nettamente peggiorata, e per la presenza di forze tedesche nell'area di Roma, non \u00e8 pi\u00f9 possibile dare l'annuncio dell'armistizio perch\u00e9 la capitale verrebbe occupata e il potere assunto con la forza dei tedeschi. L'operazione non \u00e8 pi\u00f9 possibile, perch\u00e9 non dispongo di forze necessarie a mantenere gli aeroporti\u00bb. La realt\u00e0 era che gli italiani non avevano fatto nulla di quanto in loro potere per facilitare le operazioni che gli Alleati volevano compiere; la catena di comando dell'esercito italiano era in totale confusione e se da una parte alcuni generali appoggiavano gli Alleati, altri non erano molto convinti di ci\u00f2 che li aspettava. Alle 8 del mattino dell'8 settembre Eisenhower ricevette il messaggio di Badoglio, con annessa la richiesta del maresciallo di rinviare l'annuncio. Eisenhower reag\u00ec con fermezza telegrafando ai capi di stato maggiore congiunti che: \u00ab[...] ho deciso di non accettare il cambiamento chiesto dagli italiani. Intendiamo procedere con il piano e annunciare l'armistizio e avviare la successiva propaganda e le altre misure\u00bb. \nIl generale Maxwell Taylor, arrivato il 7 settembre a Roma con il colonnello Gardiner, per coordinare l'operazione aviotrasportata, pot\u00e9 constatare di persona la situazione, e invi\u00f2 un messaggio quella stessa sera a Eisenhower chiedendo la cancellazione dei lanci aviotrasportati. Taylor nel timore che il suo messaggio non fosse stato ricevuto, re-invi\u00f2 lo stesso messaggio nel pomeriggio dell'8 settembre. Il messaggio arriv\u00f2 proprio pochi minuti prima che i primi aerei pieni di uomini decollassero, salvando la situazione ed evitando che l'operazione aviotrasportata finisse in un disastro. Alla fine, secondo i piani, Eisenhower alle 18:30 trasmise via radio l'annuncio dell'armistizio, e dato che la radio di Roma rimase zitta, la radio di Algeri trasmise il messaggio in italiano poche ore dopo. In serata anche Badoglio si rec\u00f2 negli studi radio di Roma, dove secondo gli accordi annunci\u00f2 il proclama concordato, e le forze tedesche accerchiarono la capitale, e in nottata, la famiglia reale, Badoglio e alcuni esponenti militari del governo e vari funzionari, lasciarono Roma diretti a Brindisi, lasciando quindi la capitale in mano ai tedeschi.\nLa notizia dell'armistizio fu appresa anche dagli uomini stipati sulle navi della flotta che componevano il corpo di sbarco: essa suscit\u00f2 grandi manifestazioni di gioia ed ebbe sfortunate conseguenze psicologiche, in quanto i soldati si erano convinti che a Salerno avrebbero trovato folle in festa. Furono gli ufficiali ad attenuare lo smisurato e fuori luogo calo di tensione, che avrebbe potuto causare conseguenze inimmaginabili al momento dello sbarco. Gli uomini per\u00f2 non sapevano che unit\u00e0 della 16\u00aa Divisione corazzata tedesca stavano assumendo il controllo delle ottime postazioni difensive offerte da Salerno. Il comandante della divisione, \"Generalmajor\" Rudolf Sieckenius, divise le sue forze in quattro gruppi, ognuno con il nome del proprio comandante, per coprire il fronte del golfo di Salerno, utilizzando anche le armi sottratte alla 222\u00aa Divisione costiera italiana che si era arresa appena saputo dell'armistizio.\nN\u00e9 Albert Kesselring, n\u00e9 i suoi luogotenenti avevano creduto che lo sbarco di Montgomery in Calabria significasse che gli anglo-americani avrebbero percorso l'Italia in tutta la sua lunghezza per aprirsi la via per Roma. Anzi, negli ultimi giorni si erano convinti che gli Alleati avrebbero tentato proprio a Salerno di aprirsi un varco per Napoli e Roma. Il 6 settembre ricognitori della Luftwaffe segnalarono che portaerei britanniche si stavano radunando, e un rapporto della marina sostenne che un attacco verso il golfo di Salerno non era da escludere. Il 7 i tedeschi individuarono un convoglio a nord di Palermo e nel pomeriggio del giorno successivo avevano lanciato l'allarme. Lo stesso giorno, tre ore dopo l'annuncio di capitolazione dell'Italia, Kesselring diede ancora una volta prova di agilit\u00e0 nel comando, e alle ore 20:00, ottenuta l'autorizzazione di Hitler, diede il via all'operazione Achse, messa a punto ad agosto con l'intento di disarmare le forze italiane e occupare le roccaforti principali. L'avvistamento della flotta al largo di Salerno fu poi, in un certo senso, un vantaggio per Kesselring, il quale, se non altro non avrebbe dovuto combattere contro gli Alleati vicino a Roma proprio mentre stava assoggettando la capitale. Gi\u00e0 da met\u00e0 agosto le forze tedesche in Italia si riunirono con quelle provenienti dalla Sicilia, formando la 10\u00aa Armata, sotto il comando del generale Heinrich von Vietinghoff, veterano delle campagne di Francia, Jugoslavia e Russia, che poteva ora contare su circa 135.000 uomini comprendenti la 26\u00aa \"Panzer-Division\" di Smilo von L\u00fcttwitz, forse la meglio equipaggiata divisione tedesca in quel momento in Italia.\nLe forze in campo.\nGli Alleati.\nI particolari di Avalanche vennero discussi il 23 agosto ad Algeri, quando Eisenhower, Alexander, Cunnigham, Tedder, Spaatz e Montgomery si incontrarono per completare i piani. In questa riunione tutti convennero che la puntata dell'8\u00aa Armata sarebbe stata una \"diversione\", e che lo sforzo principale sarebbe stato compiuto dalla 5\u00aa Armata a Salerno. La forza da sbarco sarebbe stata composta dal VI Corpo statunitense del maggior generale Ernest Dawley, composto dalla 34\u00aa e dalla 36\u00aa Divisione di fanteria, dalla 1\u00aa Divisione corazzata e dalla 82\u00aa Divisione aviotrasportata (destinata inizialmente a Giant 2); e con il X Corpo britannico al comando del tenente generale Sir Richard McCreery (che aveva sostituito Horrocks dopo che questi rimase ferito durante un attacco aereo tedesco a Biserta nel giugno 1943), che comprendeva la 46\u00aa e la 56\u00aa Divisione di fanteria, la 7\u00aa Divisione corazzata e la 1\u00aa Divisione aviotrasportata (destinata all'operazione Slapstick). Queste forze avrebbero dovuto conquistare Napoli e congiungersi con le forze dell'8\u00aa Armata britannica di Bernard Law Montgomery, che sarebbero sbarcate il 3 settembre in Calabria per poi dirigersi verso nord per prendere contatto con la 5\u00aa Armata.\nL'ammiraglio Henry Hewitt avrebbe comandato le due squadre navali destinate all'operazione, l'una delle quali appoggiava l'armata di Clark, mentre l'altra appoggiava le truppe di Montgomery, con lo stesso Hewitt che avrebbe accompagnato di persona le forze americane sulla nave ammiraglia \"USS Ancon\", che sarebbe stata anche il quartier generale di Clark finch\u00e9 non fosse potuto scendere a terra. Inoltre lo stesso Clark si prodig\u00f2 per creare quella che lui stesso defin\u00ec una \u00abriserva galleggiante\u00bb, ossia una forza di appoggio composta da nove LST, sei LCI e quarantotto DUKW che avrebbe fatto parte della flotta di Hewitt, e che avrebbe imbarcato la 45\u00aa Divisione di Troy Middleton, che sarebbe stata in grado di raggiungere Salerno ove e se necessario.\nIn tutto le forze Alleate potevano contare su circa 30.000 soldati britannici e 25.000 americani per attaccare le posizioni tedesche, difese da circa 20.000 uomini, gi\u00e0 schierati nella zona di Salerno, mentre altri 100.000 erano i nemici che gli Alleati credevano potessero convergere nella zona degli sbarchi in breve tempo.\nL'assalto nel settore statunitense nella zona tra Paestum e Agropoli, sarebbe stato condotto dalla 36\u00aa Divisione americana, formata da soldati texani, comandati da Fred Walker, un vecchio insegnante proprio di Clark a Fort Lewis, che avrebbero avuto la prova del fuoco proprio a Salerno. Clark decise di impiegare per l'assalto la 36\u00aa, piuttosto che la gi\u00e0 collaudata 34\u00aa, a causa della fiducia che egli riponeva sia in Walker, sia nei vari comandanti, sia nel personale della divisione. Da parte britannica, l'assalto iniziale sarebbe stato sferrato da entrambe le divisioni disponibili, la 46\u00aa agli ordini del maggior generale John Hawkesworth che avrebbe attaccato lungo la parte pi\u00f9 a ovest dello schieramento, presso l'abitato di Salerno, e dalla 56\u00aa (\"i Gatti Neri\") di Douglas Graham, che avrebbe attaccato lungo la costa di fronte alla piana antistante Battipaglia, in direzione dell'aeroporto di Montecorvino.\nI tedeschi.\nI giorni immediatamente successivi all'8 settembre furono un periodo di estrema tensione peri tedeschi, e specialmente per Kesselring che dal suo quartier generale di Frascati, doveva ora fronteggiare una triplice invasione. La minaccia pi\u00f9 immediata proveniva da Salerno, dove uno sbarco su larga scala era stato appena effettuato dagli Alleati, e ci\u00f2 fu complicato dal fatto che ora i tedeschi stavano combattendo su un territorio di un paese alleato che improvvisamente li aveva abbandonati. Inoltre a peggiorare la situazione c'era anche il previsto arrivo nella testa di sbarco di Salerno delle divisioni dell'8\u00aa Armata britannica, che seppur lentamente, minacciava le truppe tedesche in risalita dalla Calabria. Per Kesselring fu quindi molto difficile pianificare l'arrivo nella zona di Salerno dei rinforzi; i collegamenti telefonici (che utilizzavano la rete telefonica italiana ormai quasi del tutto interrotta) con la 10\u00aa Armata era molto complicati, e sia Alfred Jodl (capo di stato maggiore dell'OKW) sia l'Heeresgruppe B non concessero le due divisioni corazzate richieste sia da Kesselring sia dal suo capo di stato maggiore Siegfried Westphal.\nL'Heeresgruppe B rispose che le due divisioni (che in quel momento erano di stanza a Mantova) servivano a nord e che comunque sarebbero arrivate troppo tardi. Al contrario Kesselring calcol\u00f2 che i 700 chilometri tra Mantova e Salerno sarebbero stati coperti in tempo per permettere ai rinforzi di arrivare il 13 settembre, quando le sorti del combattimento sarebbero state ancora in equilibrio. Secondo Westphal, considerata l'inferiorit\u00e0 della Luftwaffe e la mancanza di armi che potessero rispondere al fuoco delle navi al largo, la scarsit\u00e0 di forze terrestri caus\u00f2 grossi danni, infatti secondo Westphal \u00abquelle due divisioni, mandate in tempo, avrebbero volto a nostro favore la situazione a Salerno\u00bb, concetto confermato anche dal rincrescimento che in seguito Jodl espresse a Westphal, in merito al mancato invio di rinforzi a Kesselring. Lo stesso Kesselring si disse fiducioso di poter sopperire all'inadeguatezza dei mezzi di ricognizione a sua disposizione e ai lacunosi rapporti informativi, prevedendo i piani alleati. Il feldmaresciallo osserv\u00f2 infatti che \u00abI piani alleati dimostrano sempre che la preoccupazione dominante [...] era di garantirsi il successo al cento per cento, il che lo portava a ricorrere a sistemi e mezzi ortodossi\u00bb e la possibilit\u00e0 di avere forze terrestri pi\u00f9 abbondanti, avrebbe forse permesso a Kesselring di prendere contromisure pi\u00f9 efficaci.\nA favorire i tedeschi fu il fatto che lo sbarco principale degli Alleati avvenne esattamente dove Kesselring aveva previsto, nel golfo di Salerno, dove i tedeschi erano disposti in una buonissima posizione. Pur non essendo numericamente sufficienti per ricacciare in mare le truppe alleate, le forze tedesche riuscirono a contenerle e a impedire che lo sbarco si traducesse in una minaccia immediata, mentre le minacce rappresentate in Calabria e a Taranto erano secondarie, infatti le truppe in Calabria avanzavano molto lentamente, mentre quelle sbarcate a Taranto erano talmente inadeguate e prive di mezzi di trasporto, che la minaccia si riduceva non rappresentando un problema urgente. La situazione permise quindi ai tedeschi di distaccare da Roma le forze presenti e, grazie all'azione decisa di von Senger, di trasferire dalla Corsica oltre 30.000 uomini con tutto il loro equipaggiamento, tra cui la 90\u00aa \"Panzergrenadier\", che si riorganizz\u00f2 nei pressi di Pisa e ben presto fu nuovamente pronta all'azione. Il suo ritorno in combattimenti sarebbe stato di notevole importanza nel prosieguo della campagna d'Italia.\nGli sbarchi.\nPoco prima della mezzanotte dell'8 settembre, la flotta di Hewitt con le sue 642 navi distribuite su oltre 1500 chilometri quadrati di mare, si disposero da meno di venti chilometri dal litorale e Clark assunse a tutti gli effetti il comando delle operazioni, dando l'avvio alle procedure di preparazione allo sbarco. Alle 02:00 Clark trasmise ad Alexander \u00abArrivato zona trasbordo come stabilito. Barche calate in mare e ora in posizione. Mare calmo. Sbarco previsto in orario\u00bb.\nAlle 03:30, all'estrema destra dello schieramento navale, i battaglioni d'assalto della 36\u00aa Divisione americana sbarcarono senza l'ausilio di fuoco preparatorio lungo le quattro spiagge designate nella zona di Paestum, sperando di cogliere i difensori di sorpresa. Ben presto i razzi illuminanti tedeschi comparvero nel cielo sovrastante le spiagge, seguiti dal crepitio delle mitragliatrici, dalle granate dei mortai e la potenza di fuoco di alcuni pezzi del temibile FlaK da 88 mm. Nel frattempo una voce rimbomb\u00f2 da un altoparlante sulla spiaggia, ruggendo in inglese: \u00abVenite avanti e arrendetevi. Siete sotto tiro!\u00bb Le prime ondate si susseguirono con grande difficolt\u00e0, a distanza di otto minuti l'una dall'altra, ma il fuoco dei difensori crebbe d'intensit\u00e0, e le successive ondate trovarono enormi difficolt\u00e0 a sbarcare; in alcuni momenti il fuoco dell'artiglieria fu cos\u00ec fitto da costringere i mezzi da sbarco a tornare indietro senza aver scaricato gli uomini, e riprovare.\nGli artiglieri tedeschi appostati fra le mura di Paestum facevano fuoco con continuit\u00e0, mentre, nascosti dentro i granai e in ogni edificio vicino alla costa, i panzer sparavano ad alzo zero contro le truppe che riuscivano a inoltrarsi nelle dune appena dietro le spiagge. Alle prime luci dell'alba arrivarono gli aerei della Luftwaffe che compirono furiosi mitragliamenti e lancio di bombe contro le truppe sulla spiaggia e contro gli LST al largo.\nNella confusione decine di LST fecero sbarcare le truppe in settori sbagliati ma fortunatamente pi\u00f9 tranquilli, e molti soldati rimasero separati dalle loro armi d'accompagnamento con le comunicazioni che furono in molti casi furono difficili, sia per la perdita dell'equipaggiamento sia per l'intenso fuoco nemico.\nLe truppe d'assalto resistettero, e iniziarono ad avanzare nell'entroterra, insinuandosi e strisciando fra i reticolati, le mitragliatrici e i carri armati nemici, aprendo i primi varchi verso l'interno diretti alla linea ferroviaria che correva parallela alla costa, ossia il primo obiettivo degli sbarchi americani. Alle 06:00 i DUKW riuscirono a sbarcare le prime armi pesanti, gli obici da 155\u00a0mm del 133\u00ba e del 151\u00ba Battaglione d'artiglieria campale, mentre i bulldozer iniziarono ad aprire i varchi per i mezzi corazzati attesi sulle spiagge.\nNel settore settentrionale i commandos britannici e i rangers americani guidati dal tenente colonnello William Darby, riuscirono a prendere di sorpresa le difese nemiche, e si impadronirono delle alture vicino a Maiori, che servivano ad \"ancorare a terra\" il fianco sinistro dello schieramento, affidato alle forze britanniche. Inizialmente Darby incontr\u00f2 pochissima resistenza e avanz\u00f2 con il 1\u00ba e 2\u00ba Battaglione verso il valico di Chiunzi, sulla sommit\u00e0 della dorsale montuosa che sovrasta la penisola di Sorrento, lasciando il 3\u00ba Battaglione sulla costa. Il terreno accidentato e la vegetazione rallentarono l'avanzata, ma poco dopo il sorgere del sole le avanguardie dei ranger raggiunsero la sommit\u00e0 e si trincerarono, lasciandosi di fronte a circa un chilometro e mezzo, la gola di Nocera. I ranger vennero poco dopo raggiunti dal grosso dei battaglioni, e Darby si mise per la prima volta dopo lo sbarco in contatto con Clark (scavalcando la catena di comando che gli imponeva di riferire a McCreery) comunicandogli il successo della missione. Purtroppo per\u00f2 Darby si trovava nella posizione sbagliata, dato che i rinforzi tedeschi destinati alla testa di sbarco si sarebbero diretti a Salerno attraverso la gola di Nocera, non attraverso il valico. Darby quindi, peraltro privo delle armi pesanti necessarie ad affrontare le forze corazzate nemiche, fu costretto a rimanere inattivo e limitarsi a osservare le truppe tedesche dirette al fronte. I ranger di fatto non portarono affatto a termine la loro missione.\nAlla destra dei ranger, i commandos britannici sbarcarono a Vietri sul mare, circa undici chilometri a est di Salerno, con due commandos (che formavano la \"Layforce\"), il n.2 (esercito) e il n.45 (Royal Marines). A nord di questo villaggio si trovavano Cava de' Tirreni e la gola, o valle, di Molina, che era l'obiettivo principale dei commandos. Questi avrebbero dovuto impedire alle truppe tedesche di poter utilizzare il valico che da Cava portava a Vietri attraverso la gola, e prendere il controllo di un ponte stradale che scavalca la gola, il quale, se distrutto dai tedeschi avrebbe imbottigliato la testa di ponte e isolato i ranger a Nocera. Gli sbarchi dei commandos furono per\u00f2 molto pi\u00f9 difficoltosi e sanguinosi di quelli dei ranger; la resistenza che incontrarono a Vietri fu tenace, e quando i commandos misero le mani sull'abitato, la resistenza tedesca fu via via pi\u00f9 forte mentre avanzavano nell'entroterra. Giunti nella gola di Molina si resero conto che i tedeschi erano trincerati i posizioni ben difese e che potevano ricevere rinforzi dato che i ranger non si trovavano a Nocera. Il loro equipaggiamento leggero era inoltre insufficiente per sostenere una lunga battaglia difensiva, e l'unico supporto su cui potevano contare per scacciare i tedeschi dalla gola, ossia i mezzi corazzati della 46\u00aa Divisione, ritardavano ad arrivare.\nLa 46\u00aa e la 56\u00aa Divisione sbarcarono alla destra della \"Layforce\", in due punti fiancheggianti l'aeroporto di Montecorvino, distante poco meno di cinque chilometri, e verso Battipaglia. In questo settore i britannici non fecero a meno del bombardamento preparatorio, e in questo modo riuscirono a sgombrare le spiagge dal grosso delle prime linee di resistenza. I britannici della 46\u00aa Divisione che dovevano ricongiungersi con i commandos furono comunque accolti da un violento fuoco nemico sulla spiaggia, che li costrinse a combattere metro per metro con l'appoggio dell'artiglieria navale contro l'ostinato 64\u00ba Reggimento \"panzergrenadier\". Globalmente per\u00f2 la resistenza tedesca sulle spiagge britanniche fu saltuaria, ma per il terreno che contava davvero, la 16\u00aa Panzer-Division si batt\u00e9 con tenacia e successo. La conquista di Salerno fu ritardata dalle efficaci azioni di retroguardia e dalle demolizione compiute dai nemici, e la citt\u00e0 dovette essere conquistata casa per casa. Ci\u00f2 rallent\u00f2 i mezzi della 46\u00aa Divisione che avrebbero dovuto ricongiungersi con i commandos, e solo nel tardo pomeriggio un reparto di fanteria raggiunse le truppe speciali nell'entroterra di Vietri. Alla 56\u00aa Divisione non and\u00f2 meglio, e a Montecorvino la difesa tedesca ebbe successo; i reparti dei \"Royal Hampshire\" incaricati di impossessarsi dell'aeroporto che avrebbe consentito un solido appoggio aerea della testa di ponte, dopo molti attacchi e contrattacchi da entrambe le parti, non riuscirono nell'intento. Battipaglia, posta all'incrocio delle due fondamentali strade statali, la n.18 e n.19, fu occupata ben presto dal 9\u00ba Battaglione \"Royal Fusiliers\", che per\u00f2 si ritrov\u00f2 pericolosamente esposto all'artiglieria tedesca e senza l'appoggio dei mezzi corazzati, fu costretto alla difensiva.\nNonostante tutto, al termine della giornata il X Corpo britannico sbarc\u00f2 a terra circa 23.000 uomini, 80 carri armati, 235 cannoni e circa 2000 veicoli di ogni tipo. Questo corpo, che aveva come obiettivo di stabilire una testa di ponte che comprendesse Salerno, l'aeroporto di Montecorvino, i valichi che conducevano fuori dalla pianura, Battipaglia e il nodo stradale di Eboli, fall\u00ec praticamente tutti gli obiettivi nonostante i feroci combattimenti, mentre gli americani pi\u00f9 a sud se la passarono anche peggio. I tedeschi nel settore americano avevano due compagnie di \"panzergrenadier\" per coprire quattro spiagge, ma la loro potenza di fuoco fu in grado di inchiodare i texani sulle spiagge e nell'immediato entroterra. Solo verso le 09:00, l'intervento dei pezzi da 381\u00a0mm del monitore britannico \"Abercrombie\", e dei pezzi da 152\u00a0mm dell'incrociatore statunitense \"Savannah\" e del gemello \"Philadelphia\" riuscirono a sbloccare la situazione. I dragamine erano infatti riusciti finalmente a bonificare un canale attraverso il quale le navi da guerra poterono avvicinarsi alla costa, portandosi in tarda mattinata addirittura a un centinaio di metri dal litorale, dove riuscirono a colpire i panzer tedeschi.\nAl largo poi c'erano altri problemi; il dragaggio delle mine nel settore americano era stato effettuato in modo sbagliato, e gli attacchi della Luftwaffe rendevano ancor pi\u00f9 difficili le operazioni. Il generale Walker tocc\u00f2 terra solo alle 08:00 del mattino, dopo che la sua imbarcazione impieg\u00f2 pi\u00f9 di cinque ore per coprire i diciannove chilometri che la separavano dalla costa. In generale per\u00f2 i contrattacchi tedeschi favoriti dall'assenza di mezzi corazzati Alleati, divennero sempre pi\u00f9 intesi nel prosieguo della giornata, ma furono spesso scoordinati e privi di consistenza. Secondo lo storico Morris, se questi contrattacchi fossero stati gestiti al meglio, la testa di ponte americana si sarebbe trovata in serie difficolt\u00e0. Comunque sia, entro sera gli americani si erano insediati pi\u00f9 o meno saldamente, sebbene solo due delle quattro spiagge erano in grado di accogliere i mezzi da sbarco.\nPurtroppo per\u00f2 il piano di battaglia prevedeva entro la fine del D-Day il ricongiungimento tra gli anglo-americani lungo il fiume Sele; invece il vuoto tra loro andava lungo il fiume fino al mare, e in certi punti misurava circa sedici chilometri. Inoltre la prevista conquista di Napoli entro pochi giorni and\u00f2 in fumo gi\u00e0 il primo giorno: le truppe sbarcate non riuscirono a conquistare gli obiettivi minimi nonostante la superiorit\u00e0 navale, e l'operazione Slapstick, che secondo i piani avrebbe dovuto distogliere forze tedesche da Salerno, non raggiunse lo scopo, e la 1\u00aa Divisione aviotrasportata sbarcata a Taranto non incontr\u00f2 nessuna resistenza. I tedeschi al contrario inviarono il grosso delle loro truppe contro i britannici a Salerno, in vista di un'offensiva che avrebbe messo in seria difficolt\u00e0 la testa di sbarco. Mark Clark per\u00f2 considerava la situazione ancora buona, tanto da considerare il varco lungo il Sele come un fattore \u00abnon troppo serio\u00bb, a anzi, considerava che le spiagge erano ormai saldamente in mano alle sue truppe e appena possibile avrebbe lanciato le sue truppe per ricucire la breccia tra i due corpi d'armata, e iniziato una puntata per puntare i colli che gli avrebbero consentito di marciare verso Napoli. Purtroppo per\u00f2 Clark era troppo ottimista: non si rese subito conto dell'importanza del corridoio del Sele e si lasci\u00f2 attrarre verso posizioni elevate, lasciando un considerevole vantaggio ai tedeschi.\nLa reazione tedesca.\nErano ormai parecchi giorni in cui i tedeschi sul territorio italiano ricevevano segnalazioni circa la probabilit\u00e0 di sbarco alleato in Italia meridionale. Alle ore 14:00 dell'8 settembre, il comando della 16\u00aa Divisione panzer trasmise a tutti i sottufficiali il primo messaggio \u00aboperazione Feuerbrunst\u00bb che mise in pre-allarme gli uomini, seguito alle 16:30 da un secondo annuncio \u00abAttenzione operazione Orkan\u00bb, che comunicava che il convoglio alleato era ormai in vista. Il reggimento da ricognizione del tenente Rocholl, che doveva pattugliare Salerno, invi\u00f2 altre pattuglie a Castellammare e Vietri, e poche ore dopo fu resa nota la notizia della resa italiana. Verso sera i genieri tedeschi fecero saltare il molo del porto di Salerno, mentre le posizioni difensive venivano occupate dai soldati della Wehrmacht e gli aerei della Luftwaffe iniziavano le prime sortite contro il convoglio.\nIl comandante della 16\u00aa Divisione panzer, Sieckenius, aveva disposto i suoi quattro gruppi di combattimento lungo la spiaggia da Salerno a nord fino ad Agropoli a sud, posizionandoli a circa dieci chilometri di distanza l'uno dall'altro e concentrando le sue truppe su otto punti fortificati, larghi 400 metri ed equipaggiati con palizzate difensive, armi automatiche, mortai, cannoni pesanti e mine.\nInoltre le posizioni d'osservazione allestite dai tedeschi su monte Soprano consentirono ai difensori di controllare tutti i movimenti delle truppe sulle spiagge, e dirigendo di conseguenza il tiro degli 88\u00a0mm dalle alture sulla testa di sbarco e sugli LST. Ci\u00f2 vanific\u00f2 in parte i tentativi delle navi Alleate al largo, e degli uomini sulle spiagge, di stendere una densa cortina fumogena a protezione degli sbarchi. Ma probabilmente i maggiori pericoli in cui incorsero le forze anglo-americane durante il 9 settembre furono rappresentati dalla Luftwaffe, che fin dalle prime ore caus\u00f2 non pochi problemi alle forze da sbarco. Per tutto il giorno gli LST e le navi ancorate al largo furono martellate dall'aviazione e dagli 88\u00a0mm. A tal proposito scrisse il corrispondente di guerra John Steinbeck, allora imbarcato su una nave della flotta d'invasione: \u00abQuando si accende la luce rossa dell'allarme aereo, i cacciatorpediniere cominciano a muoversi in cerchio intorno alle navi pi\u00f9 grosse, eruttando un fumo biancastro e soffocante che puzza di zolfo. Continuano a serpeggiare avanti e indietro fino a nascondere l'intera flotta con la loro nebbia artificiale. [...] Poi attraverso il fumo, si cominciano a sentire i tonfi sordi delle bombe. [...] E le esplosioni delle bombe squarciano l'acqua e raggiungono la nave. Le senti vibrare sotto i piedi\u00bb.\nI tedeschi analizzarono la situazione e reputarono la situazione di Salerno come molto delicata, ma anche un'occasione per tentare di sferrare un duro colpo agli Alleati. Le truppe britanniche sbarcate a Taranto e Brindisi erano poco armate e prive di mezzi di trasporto, mentre Montgomery era ancora a Nicastro, a circa 320 chilometri dalla testa di ponte; per cui Kesselring dopo essersi reso conto della confusione che regnava nella testa di ponte alleata e del fatto che questa mancava di profondit\u00e0 (per cui i rinforzi in mare non riuscivano a sbarcare), ordin\u00f2 a Von Vietinghoff di lasciare in Calabria le forze minime e concentrare su Salerno tutto quello che aveva a disposizione. Per rinforzare la 16\u00aa \"Panzer-Division\", von Vietinghoff disponeva di quattro divisioni, tutte a breve distanza dalla testa di ponte: infatti dopo l'esperienza in Sicilia, von Vietinghoff decise di non battersi sulle spiagge, bens\u00ec potenziare le sue forze e attaccare fruttando le posizioni pi\u00f9 elevate. Cos\u00ec fu deciso che il XIV \"Panzerkorps\" si sarebbe schierato a nord contro le forze britanniche del X Corpo, mentre il LXXVI \"Panzerkorps\" avrebbe ingaggiato gli americani a sud del Sele. \nLa divisione corazzata \"Hermann G\u00f6ring\" reduce dalla Sicilia e rinforzata da elementi della 1\u00aa Divisione paracadutisti, con la 15\u00aa Divisione \"Panzergrenadier\" schierata a nord sul golfo di Gaeta, ma fortemente a corto di mezzi corazzati, ricevettero l'ordine di muoversi verso la testa di ponte gi\u00e0 alla sera del 9 settembre. Le divisioni tedesche da sud avrebbero impiegato pi\u00f9 tempo per arrivare a Salerno; la 29\u00aa Divisione \"Panzergrenadier\" rimase inoltre ferma due giorni nei pressi del golfo di Policastro per mancanza di carburante, mentre la 26\u00aa Divisione \"Panzer\", che aveva agito come retroguardia contro i canadesi in Calabria, senza il supporto dei suoi carri lasciati in precedenza a Roma impieg\u00f2 una settimana per raggiungere il fronte.\nLa battaglia per la testa di ponte.\nIl giorno seguente fu subito chiaro che il grosso delle forze tedesche era ammassato contro il X Corpo britannico, il quale, tentando di spingersi da Salerno verso la statale che conduce direttamente a Napoli, incontr\u00f2 una grossa resistenza. Gli americani d'altro canto, furono in grado di spingersi pi\u00f9 avanti e di occupare un'importante catena di colline tra Altavilla e Ogliastro Cilento, dato che tedeschi dopo il fallito tentativo di contrattacco del giorno precedente, si erano ritirati da quel settore, salvo che dal corridoio formato dai fiumi Sele e Calore, corridoio che conteneva l'obiettivo principale del 179\u00ba Reggimento della 45\u00aa Divisione appena sbarcato, ossia Ponte Sele, dove passava la statale n.19.\nAl mattino Clark scese a terra per decidere dove sbarcare il 157\u00b0 RCT che costituiva la riserva galleggiante, e per comunicare con i comandanti e ispezionare la testa di sbarco. Il generale Walker gli comunic\u00f2 che la situazione era \u00absotto controllo\u00bb; lo spazio vuoto tra i due corpi non era stato colmato, ma i tedeschi sembrava si stessero ritirando e la discesa a terra del 179\u00b0 procedeva bene. Successivamente Clark si rec\u00f2 da McCreery, e il cauto ottimismo che incontr\u00f2 nel settore americano, scomparve all'improvviso. Il comandante del X Corpo rifer\u00ec che le truppe britanniche si trovavano in difficolt\u00e0 crescente; Montecorvino non era ancora in mano alleata, e quella stessa mattina i tedeschi avevano contrattaccato a Battipaglia, dove il centro dell'attenzione era divenuta la manifattura tabacchi, dove il 9\u00ba Battaglione \"Royal Fusiliers\" era rimasto tagliato fuori e senza appoggio. L'artiglieria tedesca aveva messo fuori uso i cannoni contraerei del reparto e vari reparti della 26\u00aa \"Panzer-Division\" con l'ausilio di panzer IV e paracadutisti, lanciarono una serie di contrattacchi che penetrarono nelle linee nemiche, facendo centinaia di prigionieri. Anche il contrattacco del 3\u00ba Battaglione dei granatieri della guardia messo in atto per appoggiare i \"Fusiliers\" risult\u00f2 inefficace e venne respinto, segnando il destino del 9\u00ba Battaglione. McCreery si disse anche preoccupato per la situazione dei ranger di Darby e per il corridoio tra i due corpi, e preso atto della situazione, i due generali concordarono nell'utilizzare i due battaglioni del 157\u00ba Reggimento per tappare la breccia, e spostare il 143\u00ba Reggimento di riserva della 36\u00aa Divisione verso Maiori a supporto di Darby.\nAlle 13:00 circa Clark torn\u00f2 sull\"Ancon\" dove comunic\u00f2 ad Alexander: \u00abRientrato ora da ricognizione personale settore VI Corpo. Situazione buona\u00bb, e dove apprese che il 157\u00b0 RCT era gi\u00e0 stato sbarcato a sud del Sele nel settore americano. Hewitt gli spieg\u00f2 che aveva ricevuto ordine dal quartier generale alleato ad Algeri di liberare le navi da sbarco che servivano in Gran Bretagna, e in assenza di Clark, l'unica cosa che pot\u00e9 fare fu sbarcare le truppe della riserva con relativo materiale sulla spiaggia pi\u00f9 vicina. Solo all'alba successiva il 157\u00b0 RCT riusc\u00ec ad arrivare nel settore britannico, mentre il 143\u00b0 RCT impieg\u00f2 quasi tre giorni per arrivare a Maiori.\nClark aveva effettuato alcuni spostamenti necessari, ma non era ancora convinto che i tedeschi avrebbero contrattaccato in forze: considerava McCreery troppo pessimista. Ordin\u00f2 quindi a Walker di portare le sue truppe sulle colline circostanti, dove per\u00f2 rimasero inchiodate per un furioso scontro a fuoco nei pressi di Altavilla, tralasciando ancora il corridoio del Sele. Nel frattempo il 179\u00b0 RCT verso sera mosse verso Ponte Sele, lungo Persano, ma vennero ricacciati indietro da decisi contrattacchi tedeschi, i quali, sempre in serata attaccarono i britannici presso l'aeroporto di Montecorvino e Battipaglia, e gli americani ad Altavilla. I combattimenti proseguirono fino al giorno successivo, quando ormai divenne chiaro a tutti che l'aspra lotta per la testa di ponte era cominciata.\nL'11 settembre il comandante del VI Corpo, Dawley assunse il comando; il generale era sbarcato con molte difficolt\u00e0 a Paestum nella tarda mattinata del 10, dopo che la sua nave, la \"Funston\", dovette affrontare diverse vicissitudini a causa degli attacchi aerei nei giorni precedenti. Al mattino anche Clark ritorn\u00f2 sulla testa di sbarco dove scelse di installare il proprio quartier generale vicino all'estuario del Sele, a Villa Rossa, in un luogo abbastanza vicino al comando britannico, ma soprattutto nel settore americano, quindi vicino a Dawley, per il quale Clark nutriva forti dubbi e pensava che avrebbe avuto bisogno di supporto se le operazioni non fossero andate secondo i piani. Entro fine giornata i tedeschi scacciarono i britannici da Battipaglia, mentre i reparti americani a Ponte Sele incontravano sempre pi\u00f9 difficolt\u00e0 nel tenere le posizioni. Clark dispose con Dawley di spostare truppe da sud per far fronte alla pressione nemica nel settore nord lungo il Sele. Resosi conto di non poter impiantare il comando, Clark torn\u00f2 sull\"Ancon\", dove ricevette notizia che la missione di lancio su Roma dell'82\u00aa Divisione aviotrasportata era stata annullata, e Alexander gli comunic\u00f2 che ora la divisione era tornata a sua disposizione.\nIl contrattacco tedesco.\nNonostante le pressioni di Alexander, Montgomery non acceler\u00f2 la sua avanzata attraverso la Calabria, anzi l'11 settembre concesse due giorni di riposo alla 5\u00aa Divisione giunta tra Nicastro e Catanzaro, mentre sulla testa di sbarco la 5\u00aa Armata aveva ormai sbarcato tutte le truppe a sua disposizione e i tedeschi stavano ammassando truppe contro le forze d'invasione. I rinforzi tedeschi andavano radunandosi nelle valli strette a est di Salerno, e Vietinghoff calcol\u00f2 di poter circondare con cinque divisioni la testa di ponte non pi\u00f9 tardi del 13 settembre. Nei tre giorni successivi al D-Day le spiagge anglo-americane risultavano sempre pi\u00f9 congestionate, e gli enormi mucchi di materiale scaricato sulle spiagge rappresentavano un bersaglio ideale per le artiglierie tedesche. \nLa vera crisi per gli Alleati sulla testa di ponte inizi\u00f2 domenica 12 settembre, quando von Vietinghoff comprese che un attacco in forze contro gli americani avrebbe offerto buone possibilit\u00e0 di successo data l'importanza strategica del corridoio del Sele, che \u00abpuntava come un pugnale verso il cuore della testa di ponte\u00bb. La situazione che si stava andando a creare avrebbe permesso alle forze tedesche non solo di scacciare dalle spiagge le forze Alleate, ma di infliggere loro una sconfitta umiliante, annientando la 5\u00aa Armata sulle spiagge e impedendole di fuggire. La lezione avrebbe inoltre potuto procrastinare ulteriormente la prevista invasione attraverso la Manica.\nQuello stesso giorno Clark trasfer\u00ec il comando della 5\u00aa Armata nella testa di sbarco e si rec\u00f2 da Dawley, dove si rese subito conto della criticit\u00e0 della situazione. Il fianco destro sembrava sicuro, ma il centro preoccupava non poco Clark: ad Altavilla i granatieri tedeschi avevano praticamente annientato il 142\u00ba fanteria (ridotto a 162 uomini) e occupato la cittadina, mentre il corridoio del Sele (chiamato in codice \"Bryan\") era ormai in mano tedesca. Il 179\u00b0 RCT fu definitivamente ricacciato indietro da Ponte Sele, e i britannici persero il controllo di Eboli (che cadde per mano dei panzer della 16\u00aa Divisione) e di Battipaglia. Ora i tedeschi controllavano il corridoio, e Clark si rese conto che se i tedeschi avessero seguito il corso d'acqua, avrebbero potuto aggirare ai fianchi sia il X sia il VI Corpo passando dall'interno.\nClark si rec\u00f2 quindi da McCreery, dove constat\u00f2 che le cose andavano anche peggio. Nella sola giornata di sabato i tedeschi avevano fatto pi\u00f9 di 1500 prigionieri, che tra morti e feriti portavano la cifra a circa 3000 unit\u00e0 britanniche perse. La 56\u00aa Divisione attaccata dai panzer si era ritirata esausta su una nuova linea difensiva a tre chilometri a ovest di Battipaglia in direzione Persano, e addirittura i \"Coldstream\" giunsero a circa seicento metri dalla spiaggia. Alcuni ufficiali diedero alle fiamme documenti e mappe nel timore cadessero in mano nemica. Clark torn\u00f2 a Paestum dove ordin\u00f2 di evacuare immediatamente il posto di comando alla foce del Sele, e trasferirlo in un boschetto nel settore del VI Corpo. Clark diede istruzione a Dawley di spostare la 45\u00aa Divisione a nord del Sele, con due battaglioni schierati all'estrema sinistra del settore, allungando la linea americana tra il Bivio Cioffi fino a Santa Lucia, alle porte di Battipaglia, con lo scopo di chiudere la breccia col X Corpo. Il comandante americano ordin\u00f2 inoltre di inviare altre truppe a difendere Persano, mentre Dawley nel frattempo, ancora attaccato alle tradizioni militari che consideravano il possesso del terreno sopraelevato come chiave per la vittoria, ordin\u00f2 alla 36\u00aa Divisione di Walker di attaccare Altavilla per riconquistarla.\nNonostante gli sforzi, gli uomini che combattevano nella testa di ponte non riuscivano a trovare il modo di lasciare le spiagge; ormai i soldati sapevano di essere in una condizione critica, e ci\u00f2 fu confermato dalle trasmissioni dell\"Overseas Service\" della BBC, dove i soldati ascoltarono i bollettini che descrivevano la battaglia come \u00abdisperata\u00bb.\nClark considerava l'avanzata tedesca in direzione Persano come la chiara manifestazione delle intenzioni nemiche, e finch\u00e9 gli americani fossero riusciti a tenere Persano, che rappresentava l'imboccatura del corridoio, la loro posizione era abbastanza sicura. L'abitato era ancora in mano al malconcio 1\u00ba Battaglione del 179\u00b0 RCT, mentre Altavilla e le colline circostanti avevano ormai perso importanza, ma Clark non pose il divieto a Dawley di continuare il suo piano di riconquista di Altavilla. Le due divisioni americane, con truppe appena sufficienti per difendere il terreno gi\u00e0 occupato, si trovavano ora nella condizione di dover assumersi la difesa di un'area ancor pi\u00f9 vasta e marciare in tre direzioni (Persano, Bivio Cioffi/Santa Lucia e Altavilla) per obbedire agli ordini: ci\u00f2 provoc\u00f2 non poche tensioni tra i comandanti americani.\nWalker invi\u00f2 a Persano il 2\u00ba Battaglione del 143\u00b0 RCT, un'unit\u00e0 senza appoggio di artiglieria pesante, n\u00e9 carri n\u00e9 altro, ma solo le batterie di cannoni che avevano avuto il compito di sostenere l'attacco ad Altavilla. Ma nelle prime ore di luned\u00ec mattina 13 settembre, i tedeschi fecero irruzione nel settore di Persano: un gruppo di combattimento appoggiato da una dozzina di panzer IV e da truppe d'assalto a bordo di semicingolati attacc\u00f2 gli americani senza preavviso. I difensori, senza armi d'appoggio, furono travolti e non poterono contare sul supporto dell'artiglieria navale, che in quel momento stava coprendo la ritirata della 36\u00aa Divisione dopo il contrattacco di Altavilla ordinato da Dawley. Fu il 1\u00ba Battaglione del 142\u00ba fanteria a ricevere l'ordine di attaccare Altavilla, ma le precise cannonate tedesche impedirono alle colonne americane di avvicinarsi alla cittadina. La colonna si sgretol\u00f2 e i soldati si dispersero nella campagna; nessuno pensava pi\u00f9 di conquistare Altavilla, e Walker si assunse il compito di spostare le sue truppe e accorciare la linea. Il torrente La Cosa, poco pi\u00f9 di un rigagnolo che scorreva parallelo al mare per circa otto chilometri nel settore americano, divenne la nuova linea del fronte.\nClark nel frattempo si rec\u00f2 nella linea di confluenza tra il Sele e il Calore, dove si rese conto che i carri tedeschi avevano spazzato via i difensori da Persano e giunti in vicinanza della confluenza tra i due fiumi, si dispiegarono a ventaglio sulla riva nord del Calore e aprirono il fuoco contro i depositi e le retrovie americane. In quel momento ci fu il panico: i reparti corazzati tedeschi erano a meno di tre chilometri dal mare, il quartier generale della 5\u00aa Armata era in serio pericolo; Clark poteva vedere i carri nemici col binocolo, e ordin\u00f2 ai membri dello stato maggiore di uscire e portarsi sulla linea dei combattimenti. Il generale non aveva dubbi, i tedeschi erano ora in grado di ammassare sufficienti truppe per attraversare il corridoio, e lui non avrebbe potuto impedirglielo. Le uniche truppe che si contrapponevano tra i tedeschi e il mare erano rappresentate dall'artiglieria di supporto della 45\u00aa Divisione, e furono quegli gli uomini che probabilmente salvarono la situazione. I carri tedeschi si trovarono di fronte ai cannoni da campagna americani, e questi ultimi non poterono contare sul supporto navale, dato che i calibri della flotta avrebbero causato danni a entrambe le linee che si fronteggiavano a meno di due chilometri di distanza. Gli obici da 155\u00a0mm furono messi in posizione anticarro, e tutti i pezzi di artiglieria disponibili furono ammassati nei punti di maggior pericolo, con l'ordine di sparare a oltranza contro i nemici. Gli artiglieri spararono fino a sera, quanto i panzer si ritirarono da Persano, e poco prima della mezzanotte decine di Dakota iniziarono a sorvolare le spiagge lanciando i primi elementi di rinforzo del 504\u00ba Reggimento paracadutisti (Reuben Tucker) della 82\u00aa Divisione aviotrasportata che Clark aveva richiesto il 13 mattina.\nClark considera il reimbarco.\nIn attesa che arrivasse il grosso delle forze aviotrasportate, Clark aveva in precedenza convocato una conferenza con i suoi comandanti per quella stessa sera. Poco dopo le 19:30 i generale Dawley, Middleton, Walker e Gruenther (capo di stato maggiore della 5\u00aa Armata) si riunirono per discutere la situazione. Clark temeva che Salerno potesse diventare un'altra Gallipoli o un'altra Dunkerque, e da comandante d'armata si sent\u00ec il dovere di preparare piani per ogni evenienza, tra cui un'eventuale evacuazione della testa di sbarco. Clark mise dunque i suoi collaboratori di fronte al fatto compiuto: aveva gi\u00e0 dato ordine allo stato maggiore di preparare due piani, indicati con i nomi in codice di \"Sealion\" e \"Seatrain\", e ognuno si basava sulla premessa che un corpo fungesse da padrone di casa per accogliere l'altro in ritirata.\nI comandanti in campo non furono d'accordo coi piani e Dawley protest\u00f2 ufficialmente, senza peraltro trovare alcun attenzione da parte di Clark. Walker si disse fiducioso che un attacco tedesco verso la linea La Cosa, avrebbe costretto i nemici a scoprirsi per un ampio tratto, e ci\u00f2 avrebbe comportato il fallimento del loro attacco; e quando Clark gli offr\u00ec elementi dell'82\u00aa come rinforzi, Walker li accett\u00f2 come riserva tanto era la sua fiducia. Anche Middleton era certo del fatto suo, e ribad\u00ec che le posizioni della 45\u00aa a nord del Sele erano solide, ma Clark continu\u00f2 la pianificazione dei piani di evacuazione. Comunque i comandanti di divisione ignorarono le disposizioni, e Middleton eman\u00f2 un ordine che avrebbe reso di fatto impossibile l'evacuazione: \u00abMettete viveri e acqua dietro la 45\u00aa. Resteremo qui.\u00bb Nessuno per\u00f2 si preoccup\u00f2 di contattare il comandante britannico McCreery, nonostante i lavori di pianificazione si concentrarono su \"Sealion\", ossia il ritiro degli statunitensi nel settore britannico. L'urgenza del momento tagli\u00f2 le comunicazioni interalleate e la catena di comando, e dopo la riunione l'unico a essere informato fu Hewitt, che nonostante le evidenti difficolt\u00e0 dovette iniziare i preparativi per un eventuale reimbarco. La nave comando \"Ancon\", in quel momento ad Algeri, ricevette l'ordine di recarsi a Salerno, e tutte le operazioni di scarico sulle spiagge tenute dagli statunitensi furono interrotte. Hewitt convoc\u00f2 il commodoro Geoffrey Oliver (l'ufficiale navale di grado pi\u00f9 alto nel settore britannico) per una riunione, dove l'ammiraglio chiese il permesso di utilizzare la nave comando britannica \"Hilary\", per imbarcare Clark in caso di necessit\u00e0 prima dell'arrivo dell\"Ancon\". Oliver comunic\u00f2 con McCreery, il quale fu sorpreso della richiesta: il generale non era stato avvertito di nulla, e appena ricevuti i primi ragguagli comunic\u00f2 a Malta con l'ammiraglio Andrew Cunningham, chiedendo il suo appoggio per bloccare quella che giudicava un'assurdit\u00e0. Cunnigham ricevette anche un messaggio da Hewitt, dove veniva richiesto supporto navale, e la sera stessa la \"Valiant\" e la \"Warspite\" furono messe in navigazione per raggiungere la testa di ponte, assieme alla \"Nelson\" e alla \"Rodney\".\nIl mattino seguente i tedeschi rinnovarono l'attacco contro il 179\u00b0 RCT di Middleton a nord del fiume Sele: verso le 08:00 del mattino dieci carri armati precedettero un battaglione di fanteria, ma l'attacco fu respinto dalla difesa combinata di due battaglioni americani di fanteria integrati da carri armati e semoventi anticarro. I tedeschi continuarono a sondare il terreno alla ricerca di un qualche punto debole, ma la fanteria si ritir\u00f2 dopo che non riuscirono a trovare alcun varco. Furono poi effettuati altri tentativi contro le posizioni occupate dal 157\u00b0 RCT, ma anche questa volta l'intervento dell'incrociatore \"Boise\" risolse la situazione. I tedeschi fecero un altro tentativo contro la 45\u00aa Divisione, ma inutilmente, e il temuto attacco contro la linea La Cosa, svolto a mezzogiorno, venne vanificato dall'appoggio dell'artiglieria alleata che decim\u00f2 gli attaccanti tenendoli a distanza, prima che questi ripiegassero. I tedeschi riattaccarono la linea La Cosa altre due volte in quel pomeriggio, ma i texani di Walker tennero la situazione sotto controllo. Il generale McCreery da parte sua non aveva nemmeno considerato i piani di evacuazione, e il suo fronte, nonostante qualche momento d'ansia, resse bene durante tutto il giorno.\nQuella sera iniziarono ad arrivare i rinforzi della 82\u00aa Divisione aviotrasportata, ma ancor prima dell'inizio dei lanci, Hitler ordin\u00f2 un ripiegamento graduale verso nord e l'attuazione della strategia della \u00abterra bruciata\u00bb. Kesselring comunic\u00f2 con von Vietinghoff, e questi, gi\u00e0 resosi conto dell'imminente arrivo dell'8\u00aa Armata, inizi\u00f2 i preparativi per una ritirata combattuta.\nConsolidamento e rinforzi.\nAppreso della criticit\u00e0 della situazione il 14 Alexander ordin\u00f2 a Montgomery di intervenire a Salerno avanzando il pi\u00f9 rapidamente possibile, indipendentemente dai rischi logistici. Il comandante alleato si imbarc\u00f2 quindi sul cacciatorpediniere \"Offa\" per recarsi personalmente sulla testa di sbarco, dove arriv\u00f2 il 15 settembre. Prima di partire Alexander contatt\u00f2 Patton, che si trovava ancora in Sicilia con la 7\u00aa Armata, chiedendogli rinforzi, e il generale americano scelse la 3\u00aa Divisione di fanteria di Lucian Truscott. Nel frattempo la macchina logistica britannica si mise in moto per far affluire dai campi di transito in Nordafrica i rinforzi per le divisioni britanniche a Salerno, e quella stessa sera 120 Dakota lanciarono 2100 uomini del 505\u00ba Reggimento paracadutisti statunitensi nella zona a sud di Paestum, che furono trasferiti in fretta ad Agropoli come riserva. Pi\u00f9 rischiosa fu la missione di lancio del 509\u00ba Reggimento dietro le linee tedesche nei pressi di Avellino. Clark sosteneva che anche in questo modo i paracadutisti, operando in piccoli gruppi, sarebbero riusciti ad attaccare efficacemente i convogli tedeschi diretti al fronte. Cos\u00ec 46 aerei lanciarono su venticinque chilometri quadrati di campagna, 600 uomini; \u00e8 per\u00f2 difficile giudicare se questa operazione ebbe qualche effetto. Clark, nonostante fosse consapevole dei rischi, valut\u00f2 a posteriori l'azione del 509\u00b0 come un successo; secondo il generale i paracadutisti effettuarono numerose incursioni che \u00abscompigliarono seriamente le comunicazioni germaniche\u00bb. Nelle spazio di due mesi, l'80% del reparto era al sicuro nelle linee americane, per cui considerando che in quel periodo il solo resistere nella testa di sbarco rappresentava un grosso rischio, secondo il generale si pot\u00e9 dire che \u00abla missione del 509\u00b0 abbia dato grossi dividendi\u00bb.\nLa battaglia si stava andando esaurendo. La notte del 14, dopo una pesante incursione aerea alleata contro le immediate linee tedesche davanti alla testa di sbarco, Clark ricevette una lettera da Eisenhower in cui veniva informato del grande impegno con cui i comandi alleati si stavano prodigando per l'invio di rinforzi. La mattina successiva Alexander, accompagnato dal maresciallo dell'aria Arthur Coningham, giunse a Salerno, mentre ad Agropoli alcune jeep di corrispondenti di guerra britannici ormai spazientiti dalla lentezza dell'avanzata di Montgomery, percorsero in solitaria il terreno che li separava dalla testa di sbarco congiungendosi con gli esploratori americani a sud di Agropoli. Alexander si disse soddisfatto che la testa di sbarco avesse superato la crisi, e dopo aver cestinato ogni piano di evacuazione, part\u00ec assieme a Clark in visita al generale Dawley e quindi da McCreery. Da quest'ultimo i comandanti si attardarono a osservare la aspra zona di combattimento dove la 46\u00aa Divisione di Hawkesworth, era ancora duramente impegnata.\nDopo la visita al settore americano la preoccupazione maggiore per Alexander divenne il generale Dawley. Dopo essere usciti dal posto di comando del VI Corpo, Alexander disse a Clark: \u00abNon voglio intromettermi nelle vostre faccende [...] ma posso dirle con certezza che quest'uomo \u00e8 come una canna al vento e suggerisco che venga immediatamente sostituito\u00bb. Clark si disse consapevole della situazione e preg\u00f2 Alexander di riferire a Eisenhower ci\u00f2 che aveva visto. Ci\u00f2 non fu necessario dato che lo stesso Eisenhower, dopo aver ricevuto alcuni messaggi confortanti, decise di far visita personalmente alla testa di ponte.\nIntanto i rinforzi continuavano ad arrivare: elementi della 3\u00aa Divisione di Truscott e della 7\u00aa Divisione corazzata britannica erano giunti alla testa di ponte, e la mattina seguente la 5\u00aa Armata arriv\u00f2 a contare un totale di 170\u00a0000 uomini. In pratica sette divisioni ora fronteggiavano le forze di von Vietinghoff, che al contrario stava gi\u00e0 raschiando sul fondo del barile delle sue riserve, e che poteva contare su appena una ventina di carri armati contro i 200 a disposizione di Clark.\nSolo Montgomery sembrava insensibile alle esortazioni di Alexander e alla tragica situazione in cui era trovata la 5\u00aa Armata. Il 15 Montgomery telegraf\u00f2 a Clark di essere ormai in procinto di arrivare sulla testa di sbarco, anche se in realt\u00e0 si trovava ancora a 80 chilometri da Paestum. Montgomery nelle ultime due settimane aveva catturato appena 85 tedeschi senza aver mai seriamente tallonato i nemici in ritirata, e perso 62 uomini dall'arrivo in Italia.\nGli ultimi combattimenti.\nParallelamente si registrarono alcune sollevazioni da parte della popolazione civile e di alcuni militari del Regio Esercito dopo l'armistizio dell'8 settembre che per\u00f2 vennero brutalmente repressi dalle truppe tedesche, come nel caso dell'eccidio di Nola, dove gli uomini della \"Hermann G\u00f6ring\" fucilarono sommariamente 18 tra soldati e civili italiani. La mattina del 16 settembre ci fu un ultimo attacco tedesco; i panzer della 26\u00aa Divisione uscirono da Battipaglia e imboccarono la statale n.18 per congiungersi con la \"Hermann G\u00f6ring\", ma il tentativo fu bloccato fin dal principio, quando la violenta reazione dell'artiglieria alleata scompagin\u00f2 le colonne tedesche, che si ritirarono a met\u00e0 mattinata. La potenza di fuoco alleata era ormai praticamente imbattibile, e Eisenhower, quando arriv\u00f2 alla testa di ponte il pomeriggio del giorno successivo, si trov\u00f2 dinnanzi a una situazione relativamente favorevole. Dopo una visita ai comandi della 36\u00aa Divisione (dove era presente anche Dawley) e della 45\u00aa, ordin\u00f2 a Clark di sollevare Dawley dall'incarico, mentre John Lucas fu designato al VI Corpo. Ci\u00f2 cre\u00f2 ulteriori attriti tra i comandanti: Walker, che si considerava il pi\u00f9 logico sostituto di Dawley, rimase profondamente deluso e divenne sospettoso nei confronti di Clark; il generale Ernest Harmon (che si apprestava a portare a Salerno la sua 1\u00aa Divisione corazzata) scrisse a Clark che la sostituzione di Dawley aveva avuto un effetto piuttosto deprimente sui generali, mentre anche a cinque comandanti di battaglione fu tolto il comando.\nNel tardo pomeriggio di gioved\u00ec 16 settembre von Vietinghoff concluse che \u00abnon si poteva pi\u00f9 sperare nel successo completo a Salerno\u00bb, mentre Kesselring, prendendo atto delle gravi perdite della 10\u00aa Armata, autorizz\u00f2 la ritirata, purch\u00e9 le truppe tenessero il fiume Volturno, trentacinque chilometri a nord di Napoli, almeno fino al 15 ottobre. I soldati del Reich se ne andarono in silenzio durante la notte del 17 settembre, lasciando una retroguardia di 2500 uomini per scoraggiare l'inseguimento. La mattina del 18 settembre un lungo convoglio tedesco si snod\u00f2 su per la strada di Eboli, e inizi\u00f2 a praticare la tattica della \"terra bruciata\" effettuando una serie di saccheggi per impadronirsi, oltre che di viveri e metalli preziosi, anche di materiale rotabile, utensili, macchine da scrivere, automobili, autobus, cuscinetti a sfera, torni e strumenti di misurazione. Le truppe requisivano o abbattevano cavalli e muli e bruciavano persino selle e zoccoli, abbattevano sistematicamente tutti gli ovini, i bovini e il pollame, sradicavano le traversine ferroviarie e demolivano le abitazioni lungo le strade per ritardare l'avanzata degli alleati..\nSi concluse cos\u00ec la prima battaglia in territorio continentale europeo dopo l'evacuazione di Dunkerque, e i tedeschi poterono dirsi soddisfatti di quei dieci giorni di battaglia a Salerno. Kesselring rifer\u00ec a Berlino di aver catturato tremila soldati alleati, inferto almeno diecimila perdite e reso gli invasori \u00abincapaci di attaccare per molto tempo [...] Ma soprattutto quel per noi pi\u00f9 conta \u00e8 il tempo guadagnato, che ci consente di rimetterci in forze\u00bb. Il generale Sieckenius giunse alla conclusione che i combattenti alleati non erano all'altezza dei tedeschi e privi di \u00abspirito offensivo\u00bb con una \u00abdipendenza eccessiva dall'artiglieria e riluttanti al contatto ravvicinato\u00bb. E dello stesso parere si disse Hitler, che esort\u00f2 \u00abNiente pi\u00f9 invasioni per loro! Sono troppo vigliacchi. Sono riusciti a fare quella di Salerno soltanto perch\u00e9 gli italiani gli hanno dato la benedizione\u00bb. Von Vietinghoff elogi\u00f2 le sue truppe e rifer\u00ec a Berlino che la 10\u00aa Armata aveva fatto cinquemila prigionieri e inflitto perdite gravissime.\nIl 18 settembre l\"intelligence\" della 5\u00aa Armata conferm\u00f2 il generale ripiegamento dei tedeschi; pattuglie del 179\u00b0 Regimental Combat Team attraversarono il corridoio e a fine giornata giunsero a Ponte Sele, mentre una pattuglia della 36\u00aa Divisione scese le colline sopra Altavilla e fu raggiunta da alcune autoblindo della 56\u00aa Divisione britannica. Finalmente la 5\u00aa Armata aveva conquistato gli obiettivi del D-Day, mentre il grosso delle truppe di Montgomery stavano percorrendo la statale n.19 e il quel momento si trovava a Montesano, a circa quaranta chilometri a sud del settore americano. Il pomeriggio precedente alcune pattuglie della 5\u00aa Divisione di fanteria britannica arrivarono al quartier generale di Walker per concordare il coordinamento per il \"rendezvous\". A quel tempo i media britannici diedero molta importanza all'intervento dell'8\u00aa Armata, sopraggiunta all'ultimo momento \u00abcome il 7\u00ba cavalleria\u00bb, ma lo stesso generale Francis de Guingand, capo di stato maggiore di Montgomery scrisse: \u00abAlcuni vorrebbero credere [...] che fossimo stati utili o che avessimo salvato la situazione a Salerno\u00bb ma la verit\u00e0 fu che \u00abIl generale Clark aveva tutto sotto controllo prima che l'8\u00aa Armata comparisse sulla scena\u00bb. Tutto ci\u00f2 incrin\u00f2 i rapporti tra i comandanti; Montgomery si considerava il salvatore, e Mark Clark si risentiva profondamente di vedersi assegnare un ruolo subordinato, e durante il prosieguo della campagna cerc\u00f2 in ogni modo di promuovere la propria immagine. Quel 18 settembre Montgomery invi\u00f2 a Clark un messaggio nel quale si diceva lieto che le sue forze avessero raggiunto la 5\u00aa Armata. Clark rispose laconicamente: \u00abRicevuto suo messaggio. Non ho sentito niente\u00bb, a riprova che il contatto delle due armate non aveva sortito alcun effetto sulla testa di ponte.\nL'avanzata verso Napoli.\nIl generale Alexander torn\u00f2 sulla testa di ponte il 21 settembre, dove deline\u00f2 a Clark i piani futuri del 15\u00ba Gruppo d'armate. La 5\u00aa Armata doveva prendere Napoli e, senza sostare, attraversare il Volturno e avanzare sul versante occidentale degli Appennini mentre Montgomery sarebbe avanzato lungo il versante orientale. Ma l'avanzata verso Napoli fu tutt'altro che facile. Il fango e la pioggia rallentarono la marcia, mentre Kesselring, esperto in tattiche dilatorie, utilizz\u00f2 al meglio le sue truppe per rallentare l'avanzata alleata. Piccole retroguardie tedesche di fanteria motorizzata si trinceravano con le mitragliatrici sui pendii dominanti, mentre i fucilieri sistemati pi\u00f9 in alto, costringevano le forze alleate a compiere continuamente manovre d'aggiramento che rallentavano di molto la marcia. E mentre manovravano le colonne alleate venivano bersagliate dall'artiglieria tedesca. Il fango aumentava notevolmente le difficolt\u00e0, e siccome gli autocarri si impantanavano, tocc\u00f2 a soldati e muli l'ingrato compito di trasportare i rifornimenti attraverso le colline. I ponti distrutti e le mine terrestri rappresentarono un problema costante, facendo s\u00ec che ogni pendio o attraversamento divenisse un problema militare di piccola entit\u00e0 ma difficile da risolvere, se non per mezzo di fatica e perdite umane. Nel corso di questa avanzata Montgomery fece visita a Clark comunicandogli che la vastit\u00e0 della zona d'operazioni dell'8\u00aa Armata e la difficolt\u00e0 dei rifornimenti avrebbe provocato rallentamenti tali che l'avanzata verso gli aeroporti di Foggia sarebbe avvenuta solo dal 1\u00ba ottobre.\nIl 28 settembre i preparativi della 5\u00aa Armata per l'avanzata finale verso Napoli erano ormai conclusi. La dorsale Salerno-Sorrento dove avrebbero operato i rangers di Darby fu rafforzata dall'82\u00aa Divisione aerotrasportata, e sotto il comando del generale Rigdway l'intera formazione entr\u00f2 nella piana di Napoli. Al contempo il X Corpo penetr\u00f2 a Castellammare, sulla costa meridionale del golfo di Napoli, e il giorno seguente si apr\u00ec un varco sulle pendici del Vesuvio. Il 29 settembre Clark fu raggiunto dal colonnello Frank Knox, giunto dagli Stati Uniti per volere dello stesso Roosevelt per complimentarsi con Clark e i suoi uomini. Successivamente anche il generale Alphonse Juin, comandante del corpo di spedizione francese in procinto di congiungersi alla 5\u00aa Armata, raggiunse Clark, e i due il 1\u00ba ottobre raggiunsero il fronte. Quel giorno i due generali percorsero la statale n.18 verso Napoli aspettandosi scontri in atto nella periferia, ma inaspettatamente giunsero fino a San Giovanni a Teduccio, nella periferia meridionale, dove incontrarono Rigdway, il quale comunic\u00f2 loro che le avanguardie americane erano gi\u00e0 entrate a Napoli. Clark sal\u00ec su un autoblindo (senza Juin che non aveva partecipato ai combattimenti) e con una scorta dell'82\u00aa Divisione si avvi\u00f2 verso il centro della citt\u00e0. Il generale si rec\u00f2 subito in piazza Garibaldi dove lo accolse il reggimento \"King's Dragoon Guards\" del X Corpo britannico, che fu il primo a entrare a Napoli verso le 09:30. L'82\u00aa inizi\u00f2 fin da subito ad assumere il compito di ordine pubblico e sicurezza con la \"Military Police\", mentre Clark comunic\u00f2 via radio a Gruenther di essere giunto nel centro della citt\u00e0.\nGli alleati entrarono in una citt\u00e0 martoriata dai bombardamenti alleati e dalle azioni distruttive compiute dai tedeschi in ritirata. Kesselring aveva occupato la citt\u00e0 due settimane prima e aveva incominciato fin da subito a rapinare le risorse della popolazione e all'arruolamento coatto di giovani nei battaglioni di lavoro. La violenza dell'occupazione tedesca provoc\u00f2 in poco tempo la reazione della popolazione, prima con sporadici scontri a fuoco, e quindi con una vera e propria insurrezione, (le quattro giornate di Napoli) che a giudizio dell'Office of Strategic Services costrinse le truppe della Wehrmacht ad abbandonare la citt\u00e0 un paio di giorni prima del previsto. La \u00abvendetta\u00bb tedesca per il tradimento dell'Italia lasci\u00f2 presagire la violenza che si sarebbe abbattuta sulle citt\u00e0 durante la campagna. A Napoli i genieri tedeschi avevano distrutto ogni impianto cittadino e industriale; furono distrutti acquedotti, fognature, fabbriche, mezzi di trasporto, depositi di carbone, e vennero minati decine e decine di edifici e caserme (anche con bombe a tempo che esplosero anche distanza di diversi giorni). Fu data alle fiamme la biblioteca della Societ\u00e0 Reale Italiana e il deposito di San Paolo di Belsito nei pressi di Nola, con le carte pi\u00f9 preziose dell'Archivio di Stato di Napoli riguardanti la storia del Medioevo \u2014 una distruzione che signific\u00f2 una perdita immensa per il patrimonio nazionale e internazionale, per la storia italiana come per quella tedesca. Ma la cosa peggiore per la situazione bellica degli alleati fu il sabotaggio del porto, che oltre ad aver subito i bombardamenti alleati, dovette subire la rappresaglia dei tedeschi. Questi affondarono tutti i rimorchiatori e i natanti, minarono alcune imbarcazioni e distrussero tutti i montacarichi e le gru. Distrussero tutte le banchine e fecero saltare gli edifici intorno ai moli, cosicch\u00e9 le macerie li ostruissero e gli alleati non potessero utilizzare il porto. Infine i genieri tedeschi sparsero mine e bombole d'ossigeno nelle macerie rendendo ancor pi\u00f9 caotiche e sofferenti le operazioni di bonifica degli Alleati.\nAnalisi e conseguenze.\nConsiderazioni generali sull'operazione.\nDopo lo sbarco in Sicilia, sia i tedeschi sia gli italiani si aspettavano che gli Alleati rivolgessero i loro sforzi verso l'occupazione della Sardegna e della Corsica. L'isola sarda era nel raggio operativo dei caccia che decollavano dalle basi nordafricane e dalla Sicilia, e dopo la resa dell'Italia, l'occupazione dell'isola sarebbe potuta avvenire quasi senza combattere. Le forze tedesche presenti in Sardegna e in Corsica non raggiungevano le due divisioni, e nonostante fossero in grado di mettere fuori combattimento gli italiani, non avrebbero potuto contrastare uno sbarco alleato. Dalla Sardegna le squadriglie aeree anglo-americane avrebbero quindi potuto raggiungere ogni parte dell'Italia centrale, e dalla Corsica addirittura tutta la Toscana e una buona parte della pianura padana. A rigor di logica la scelta delle isole sarebbe stata pi\u00f9 appetibile per gli Alleati, i quali sapevano bene fin dall'inizio della pianificazione dello sbarco di Salerno, che il raggio d'azione dei caccia di stanza i Sicilia consentiva loro di volare sulla testa di ponte per soli quindici minuti. Ma furono molteplici i motivi che spinsero gli Alleati a sbarcare sull'Italia continentale. Innanzitutto preferirono questa alternativa alla conquista delle isole perch\u00e9 credevano di ottenere un maggiore effetto propagandistico e una pi\u00f9 rapida uscita dalla guerra dell'Italia, e speravano addirittura che questo avrebbe potuto comportare un crollo stesso dell'Asse. In secondo luogo, la presenza di basi aeree in Sardegna e Corsica non era bilanciata dalla presenza di porti abbastanza grandi per preparare contemporaneamente un'invasione del continente. Secondo gli Alleati, una eventuale invasione dell'Italia dalle due isole, ad esempio verso la zona di Livorno, li avrebbe portati troppo vicini ai numerosi campi d'aviazione tedeschi nella pianura del Po (sopravvalutati in quanto a operativit\u00e0 effettiva) e li avrebbe costretti a neutralizzare il porto di La Spezia, ancora molto forte e ben difeso, il che li avrebbe probabilmente costretti a ingaggiare in combattimento la flotta italiana che in quel momento era l'unica in grado di impensierirli.\nQueste motivazioni furono evidentemente subordinate alla teoria operativa che attribuiva molta importanza all'intervento dell'aviazione tattica nelle battaglie terrestri. In questo contesto, molto esplicativa fu la relazione compilata nell'immediato dopoguerra dal generale George Marshall al segretario di guerra americano, che diceva: \u00abDa Foggia i nostri bombardieri pesanti potevano con estrema facilit\u00e0 colpire i passi alpini, attaccare le installazioni dell'aviazione tedesca in Austria e le fabbriche nella Germania meridionale ed effettuare incursioni contro i centri industriali e delle comunicazioni nei Balcani, alleggerendo in tal modo la pressione contro l'Armata Rossa\u00bb. \nLa stessa relazione riferiva inoltre che le operazioni di rifornimento del fronte che combatteva nella testa di ponte, avrebbero dovuto cedere il passo alle esigenze poste dall'allestimento di un complesso di grandi basi aeree nell'area di Foggia. Le truppe anglo-americane a Salerno soffrirono di questa decisione tattica, che parallelamente non ostacol\u00f2 particolarmente le truppe tedesche, dato che i tentativi di interruzione delle linee di rifornimento attraverso il Brennero per opera dell'aviazione alleata non riuscirono a imporre ai tedeschi la cessazione dei combattimenti. A tal proposito le ricognizioni aeree Alleate riferivano che la distruzione delle linee di collegamento interne veniva sistematicamente riparata dai tedeschi. Lo stesso generale Mark Clark, nel suo libro \"Calculated Risk\" definisce questa tattica come \"wishful thinking tactics\", cio\u00e8 \u00abtattica del pio desiderio\u00bb, in quanto basata su ipotetiche previsioni per le quali i tedeschi sarebbero stati messi in ginocchio grazie al massiccio impiego dell'aviazione, la quale mediante l'interruzione delle linee di rifornimento sulle Alpi e nella dorsale dell'Italia continentale avrebbe costretto le armate tedesche in Italia ad arrendersi.\nA tal proposito Clark scrisse: \u00ab[...] mentre ci avvicinavamo alle spiagge italiane, credevamo a un certo numero di teorie che andarono in frantumi quando cominciavano i combattimenti. Secondo una di queste teorie, sostenuta in particolare dagli inglesi, se noi fossimo sbarcati in Italia con forze sufficienti e ci fossimo assicurati porti e aerodromi adatti a operazioni su grande scala, i tedeschi avrebbero deciso di non dar battaglia, ma di ripiegare nell'Italia settentrionale\u00bb. Ma questa teoria messa alla prova dagli Alleati senza risparmio di risorse, non si rivel\u00f2 particolarmente efficace nemmeno secondo il giudizio di Clark, il quale not\u00f2 che nonostante l'incessante attivit\u00e0 aerea contro le linee di rifornimento nemiche, \u00abi tedeschi continuarono ad aumentare le loro forze in Italia fino alla fine della guerra e furono in grado di contrastarci ogni palmo del territorio italiano\u00bb.\nSecondo il generale tedesco Fridolin von Senger, gli Alleati diedero troppa importanza alle operazioni puramente terrestri, senza fornirle di un adeguato supporto strategico aeronavale, e sopravvalutarono l'efficacia dell'aviazione tattica. Fedeli a questa concezione, non diedero adeguata importanza alla Sardegna e alla Corsica (che peraltro rappresentavano il punto pi\u00f9 debole dei tedeschi). Da queste due portaerei naturali avrebbero potuto coprire efficacemente eventuali sbarchi pi\u00f9 a nord, con cui avrebbero probabilmente tagliato fuori una grande massa di forze tedesche e abbreviato decisamente la campagna d'Italia, permettendo cos\u00ec agli Alleati di far valere efficacemente la loro totale superiorit\u00e0 aerea e navale. Gli Alleati si limitarono invece a un \"bluff\", trasferendo il solo comando della 7\u00aa Armata di Patton in Corsica, senza per\u00f2 trarre in inganno i tedeschi, i quali poterono spostare le loro truppe nel sud Italia, contrastando efficacemente gli Alleati durante lo sbarco a Salerno, e poi durante il tentativo di aggiramento della linea Gustav con lo sbarco di Anzio.\nLo storico britannico Basil Liddell Hart nel dopoguerra ebbe modo di intervistare il generale Westphal, il quale si disse molto critico riguardo alla strategia Alleata di invasione dell'Italia. Secondo Westphal, se le forze impiegate a Salerno fossero state impiegate a Civitavecchia, i risultati sarebbero stati probabilmente pi\u00f9 decisivi. Gli Alleati sapevano che a Roma erano dislocate appena due divisioni tedesche, e uno sbarco combinato tra cielo e mare effettuato in collegamento con le cinque divisioni italiane di stanza nella capitale, avrebbe portato alla conquista della citt\u00e0 in meno di 72 ore. Ci\u00f2, in concomitanza con l'avanzata lungo la Calabria, avrebbe inoltre permesso agli Alleati di conquistare praticamente tutto il territorio fino alla linea Roma-Pescara. Westphal si disse molto critico anche nei confronti dell'azione di Montgomery, dato che la conquista della Calabria non aveva alcuna importanza strategica, anzi, l'8\u00aa Armata sarebbe stata meglio impiegata se avesse colpito nel tallone dello stivale, o ancor meglio nel tratto Pescara-Ancona. In questo modo i tedeschi non avrebbero potuto distaccare forze da Roma e non sarebbe stato possibile far affluire rinforzi attraverso la Pianura padana. Sia Westphal sia Kesselring ritennero che gli Alleati avessero pagato un duro scotto strategico per il loro desiderio di assicurarsi la sicurezza tattica con la forza aerea; secondo i tedeschi questo fu un eccesso di cautela se si tiene conto di quanto fossero esigue le forze tedesche in Italia, e l'abitudine dell'alto comando Alleato di compiere ogni sua azione solo subordinatamente alla copertura aerea, aveva semplificato il lavoro dei difensori. Senza dover preoccuparsi di contrastare gli Alleati al di fuori della portata della loro copertura aerea, i tedeschi poterono trasferire i contingenti di occupazione dalla Sardegna e dalla Corsica facendoli evacuare soprattutto via aerea verso gli aeroporti della pianura padana. A proposito di questo Westphal disse: \u00abAl comandante in capo appariva fin troppo chiaro che la piena riuscita dell'evacuazione sarebbe stata assai problematica data la superiorit\u00e0 aeronavale del nemico. Ma la reazione alleata venne inspiegabilmente a mancare.\u00bb\nConsiderazioni sulla battaglia.\nSecondo lo storico e giornalista Rick Atkinson lo sbarco a Salerno fu fin da subito penalizzato dalla decisione di Clark di non utilizzare il bombardamento preparatorio nel settore americano. Gli alleati non sapevano fino a che punto i difensori erano a conoscenza dei piani alleati per cui secondo Clark gli alleati non potevamo \u00abaspettarsi una sorpresa strategica\u00bb, ma al massimo sperare di \u00abraggiungere un certo livello di sorpresa tattica\u00bb. I britannici avevano comunque previsto un quarto d'ora di bombardamento, mentre Walker, convinto che i tedeschi fossero sparsi sul territorio per usufruire di un efficace contributo dal tiro dei calibri navali, decise di fare a meno del supporto del tiro di sbarramento nel tentativo di sorprendere i nemici. Cos\u00ec la potenza che i bombardamenti navali avevano dispiegato in Nordafrica, in Sicilia e nel Pacifico, fu \u00abfollemente\u00bb ignorata. Le previsioni di Walker furono per\u00f2 del tutto scorrette. I tedeschi gi\u00e0 allertati resistettero tenacemente nel settore americano, e le truppe americane che secondo i piani avrebbero dovuto penetrare di circa quattro chilometri prima dell'alba, a mezzogiorno erano ancora inchiodate a meno di 400 metri dalla spiaggia. Per i britannici il bombardamento preliminare diede i suoi frutti, e le truppe scesero a terra su tre spiagge che erano gi\u00e0 state ripulite dai bombardamenti. Le prime fasi dello sbarco sembrarono molto pi\u00f9 promettenti che nel settore americano, e anche se il prosieguo della battaglia non si svolse secondo le aspettative, i britannici inizialmente avanzarono verso tutti gli obiettivi.\nMa gli errori compiuti a Salerno furono molti, e inficiarono pesantemente lo svolgimento della battaglia. I tedeschi non furono affatto presi alla sprovvista e avevano ben chiara la situazione in Italia. Kesselring valutava Montgomery incapace di sortite rischiose e le forze in Calabria vennero velocemente spostate a Salerno, mentre la situazione a Taranto non rappresentava una preoccupazione immediata, cosicch\u00e9 Kesselring decise di schierare a Salerno tutte le sue forze per non dare profondit\u00e0 al nemico, e impedire ai rinforzi in alto mare di sbarcare e schierarsi. Parallelamente la 5\u00aa Armata era in grosso deficit di mezzi da sbarco, per cui l'azione di Kesselring fu facilitata dal fatto che eventuali rinforzi avrebbero dovuto comunque aspettare prima di essere sbarcati. Il tutto fu poi complicato dall'assenza di impianti portuali: gli uomini dovettero quindi sobbarcarsi anche l'onere di spostare i materiali dalle spiagge e i rapidi rinforzi che avrebbero permesso di liberarsi dalla morsa dei tedeschi, arrivarono in ritardo. I tedeschi invece potevano contare sul vantaggio delle linee interne e dovevano spostare le truppe in un percorso pi\u00f9 breve, cos\u00ec von Vietinghoff pot\u00e9 spostare con facilit\u00e0 elementi di quattro divisioni direttamente sulla testa di sbarco. In questo contesto fu grave l'errore degli alleati di non fornire ai ranger di Darby un supporto d'artiglieria tale da poter ostacolare l'arrivo dei rinforzi tedeschi attraverso Nocera, e cos\u00ec per alcuni giorni i ranger furono poterono solo assistere passivamente all'arrivo dei panzer tedeschi.\nCi furono inoltre molti intralci nel corso delle operazioni a Salerno. Il comando delle truppe americane era soggetto a forti attriti tra Clark, Walker e Dawley, e il comandante della 5\u00aa Armata si trov\u00f2 nella non facile situazione di dover comandare due generali pi\u00f9 anziani di lui. Walker fu suo insegnante a West Point mentre Dawley era un \"protetto\" di Marshall; e se col primo, nonostante le diffidenze, intercorreva un senso di rispetto reciproco, Dawley appariva spesso indeciso e confuso durante le fasi critiche della battaglia, e non godette mai della fiducia di Clark. Ma lo stesso Clark, seppur di carattere risoluto e fiducioso, non fu esente da errori. L'errore pi\u00f9 grave a lui imputabile \u00e8 probabilmente il fatto che non consider\u00f2 il varco tra i due corpi d'armata con la giusta importanza. Il primo giorno Clark ammise l'esistenza di questo varco, ma non ne riconobbe la vulnerabilit\u00e0, fatto confermato dalla comunicazione con Hewitt in cui disse: \u00abIl varco non \u00e8 una cosa molto grave\u00bb. Questa considerazione \u00e8 in parte giustificabile dal fatto che quando scese a terra il 10 settembre Clark trov\u00f2 una situazione, a suo dire, abbastanza tranquilla, che peggior\u00f2 solo in seguito, quando i tedeschi, che in un primo tempo sembravano ritirarsi, tornarono alla carica nel settore del Sele.\nUn ultimo intralcio \u00e8 riconducibile alla mancata conquista dell'aeroporto di Montecorvino, che non permise alle forze aeree alleate di poter usufruire di una importante base nella testa di ponte. La 5\u00aa Armata fu cos\u00ec costretta a dover affidarsi agli aerei provenienti dalla Sicilia o dalle piccole portaerei di scorta britanniche (che per giunta dovevano essere ritirate entro il 10 settembre); ma entrambe le soluzioni non permettevano una copertura molto efficace. Salerno era al limite dell'autonomia degli Spitfire che partivano dalla Sicilia, mentre i Seafire che partivano dalle portaerei, avevano bisogno di decollare con almeno 10 nodi di vento a favore mentre la nave doveva essere lanciata a 20 nodi. E ci\u00f2 provoc\u00f2 moltissimi incidenti che inficiarono l'efficacia dell'aviazione navale alleata.\nNaturalmente anche da parte tedesca errori e imprevisti caratterizzarono la battaglia. Due terzi dei panzer del generale von Vietinghoff furono messi fuori combattimento nei primi due giorni di battaglia, e la richiesta di rinforzi, respinta da Berlino, ebbe notevoli conseguenze. Per il resto della battaglia von Vietinghoff pot\u00e9 contare su solo circa 30 panzer in buono stato, mentre la notevole quantit\u00e0 di artiglieria terrestre e navale alleata, non permetteva agli esploratori tedeschi di trovare varchi utili, e questo fu uno dei motivi per cui i tedeschi si concentrarono solo sul varco del Sele, dove gli alleati poterono concentrare tutta la loro potenza di fuoco durante la fase critica della battaglia. La 10\u00aa Armata aveva poi grossi problemi di approvvigionamento e comunicazioni, il carburante scarseggiava (una petroliera tedesca nella paura di essere catturata dal nemico rivers\u00f2 il suo carico in mare), e anche gli uomini scarseggiavano. Il rifiuto di Berlino non permise di sostituire gli uomini ormai esausti, i rimpiazzi arrivavano col contagocce e spesso gli uomini appena arrivati venivano mandati subito in prima linea, in modo tale che i tedeschi non riuscirono mai a costituire una massa critica d'attacco. Per gli alleati, a salvare la situazione a Salerno fu probabilmente il supporto dell'artiglieria. Dello stesso parere si dichiar\u00f2 von Vietinghoff nel dopoguerra, e tale tesi venne sostenuta anche dalla Royal Navy, anche se \u00e8 giusto ricordare che le grandi corazzate arrivarono solo il 15 settembre, mentre la \"Warspite\", colpita da una bomba tedesca, partecip\u00f2 poco alle operazioni. Comunque sia i caccia, gli incrociatori, i monitori e le altre imbarcazioni diedero un enorme contributo nel respingere l'attacco tedesco, e quello che non colpivano le navi, lo colpivano gli aerei. Centinaia di bombardieri disintegrarono nodi stradali e ferroviari intorno a Eboli e Battipaglia, mentre i caccia mitragliavano le colonne e i ricognitori della RAF indicavano alle artiglierie alleate ogni movimento tedesco nell'entroterra, immobilizzando di fatto gli avversari. La difesa risoluta e il supporto dell'artiglieria dimostrarono come si poteva resistere ai tedeschi, soprattutto se questi commettevano errori evitabili, come quelli che lo storico Morris riporta nei confronti di von Vietinghoff. Il generale tedesco, in alcuni momenti, pot\u00e9 contare su elementi di sei divisioni, ma si ostin\u00f2 a effettuare piccole scorrerie non coordinate e addirittura opportunistiche che coinvolgevano forze della quantit\u00e0 di un battaglione. Se avesse effettuato un attacco in massa contro la 36\u00aa Divisione americana, von Vietinghoff avrebbe forse potuto sopraffare i difensori nonostante la superiorit\u00e0 aerea e navale degli alleati. Ma nonostante gli errori degli invasori, e nonostante il fatto che dopo gli sbarchi furono i tedeschi a imporre il ritmo dei combattimenti, i tedeschi non furono in grado di sfondare le difese della testa di sbarco, e dopo una serie di sanguinosi tentativi furono costretti a ritirarsi sulla linea del Volturno."}
{"id": "1349414", "revid": "599013", "url": "https://it.wikipedia.org/wiki?curid=1349414", "title": "Tintilia", "text": "Il Tintilia \u00e8 un vitigno a bacca nera della regione Molise.\nStoria.\nLa Tintilia \u00e8 un vitigno autoctono del Molise, per secoli considerato dalla popolazione locale il vitigno di eccellenza qualitativa. Se ne \u00e8 rischiata la scomparsa in seguito all'introduzione di vitigni pi\u00f9 produttivi, finch\u00e9 a salvarlo fu l'agronomo dottor Giuseppe Mogavero (Chieti 1937- Campobasso 2015), assessore regionale ed esperto enologo che, nella propria azienda vinicola fondata nel 1975 a Petrella Tifernina, riprese la coltivazione del vitigno autoctono Tintilia del Molise tanto da esserne considerato lo scopritore, ottenendone inoltre la certificazione di origine controllata nel 2011.\nPer molto tempo la Tintilia \u00e8 stato considerato un parente del Bovale Grande oppure un vitigno di origine spagnola (l'etimo \u00e8 di chiara origine spagnola, dove tinto indica il rosso intenso dell'uva e del vino che ne deriva). Oggi, a seguito di una ricerca dell'Universit\u00e0 del Molise, si escludono parentele con altri vitigni."}
{"id": "1349417", "revid": "200568", "url": "https://it.wikipedia.org/wiki?curid=1349417", "title": "Isenburg-Grenzau", "text": "Isenburg-Grenzau fu il nome di molti stati del Sacro Romano Impero, basati sulla Signoria di Grenzau, nell'attuale Renania-Palatinato, in Germania. Il primo stato definito Isenburg-Grenzau esistette tra il 1158 ed il 1290; il secondo tra il 1341 ed il 1439; ed il terzo tra il 1502 ed il 1664.\nIsenburg-Grenzau (1158 - 1290).\nNel 1158, il conte Gerlach I di Isenburg-Limburg-Covern mor\u00ec. I suoi territori vennero divisi tra i suoi eredi, Enrico I e Gerlach II. Nel 1213 Enrico inizio la costruzione del castello di Grenzau, collocato su una montagna presso la principale via commerciale che affiancava il Reno da Lipsia alle Fiandre. Alla morte di Enrico nel 1220, i suoi territori vennero divisi in Isenburg-Grenzau (ad Enrico II) e Isenburg-Limburg (a Gerlach IV). Nel 1286 Enrico divise i suoi territori tra i suoi figli, negli stati di Isenburg-Grenzau (a Eberardo I), Isenburg-Cleberg (a Luigi) e Isenburg-Arnfels (a Gerlach V). Eberardo mor\u00ec nel 1290 senza eredi, perci\u00f2 Isenburg-Grenzau pass\u00f2 al fratello maggiore sopravvissutogli, Luigi.\nIsenburg-Grenzau (1341 - 1439).\nIsenburg-Cleberg venne diviso nel 1341 tra i figli di Lotario di Isenburg-Cleberg, con Isenburg-Grenzau passata a Filippo I. Filippo entr\u00f2 in conflitto con l'espansionismo del principe-arcivescovo Baldovino di Lussemburgo di Treviri. Nel 1346 Baldovino tent\u00f2 infatti di espandere il proprio potere sulle terre dell'ovest, e l'anno successivo Filippo si alle\u00f2 con il conte Rinaldo I di Westerburg contro di lui. Ebbe cos\u00ec inizio la guerra di Grenzau che fin\u00ec solo per intervento dell'imperatore. Nel 1361, Filippo venne forzato a riconoscere la sovranit\u00e0 dell'arcivescovo, poco tempo prima della sua morte. La casata di Filippo si estinse nel 1439. I territori vennero ereditati dal ramo Isenburg-Bilstein, e passati poi all'arcivescovato di Trier nel 1446, e vennero definitivamente associati al Basso Isenburg nel 1460.\nIsenburg-Grenzau (1502 - 1664).\nIl Basso Isenburg venne diviso nel 1502, con il passaggio di Isenburg-Grenzau a Gerlach III. LA fama ed il rispetto di cui godeva Gerlach, e l'estensione dei territori in possesso della casata di Isenburg, incrementarono drammaticamente quando gli venne dato il bando imperiale alla dieta di Worms nel 1495. Gerlach venne succeduto dal figlio Enrico nel 1530. Due dei figli di Enrico, Giovanni e Salentino vennero inviati alla carriera ecclesiastica ancora in giovane et\u00e0. Giovanni divenne arcivescovo di Treviri nel 1547, e Salentino arcivescovo di Colonia nel 1567. Il figlio del fratello di Enrico, Antonio gli succedette nel 1552. Antonio mor\u00ec due anni pi\u00f9 tardi e gli succedette Giovanni. Giovanni venne succeduto dal figlio Arnoldo, ed alla morte di questi nel 1577 anche Salentino lasci\u00f2 la carriera ecclesiastica per prendere le redini del governo.\nSalentino, nel suo ruolo di arcivescovo, increment\u00f2 moltissimo la fortuna della Contea di Grenzau. Isenburg-Grenzau divenne uno Stato imperiale del Sacro Romano Impero con un seggio in parlamento. Alla morte di Salentino nel 1610, egli venne succeduto dal figlio maggiore Salentino VIII. Salentino VIII mor\u00ec nel 1619 e venne succeduto dal suo fratello minore, Ernesto. Ernesto fu capitano delle armate imperiali nel corso della guerra dei trent'anni, combattendo soprattutto nei Paesi Bassi, distinguendosi sul campo. Alla sua morte nel 1664, all'et\u00e0 di 80 anni e senza eredi, Isenburg-Grenzay venne momentaneamente ottenuta dall'arcivescovo di Trier."}
{"id": "1349418", "revid": "254059", "url": "https://it.wikipedia.org/wiki?curid=1349418", "title": "Serve di Maria", "text": "Le monache serve di Maria, sono religiose di voti solenni dedite alla vita contemplativa appartenenti al secondo ordine servita (O.S.M.): sono organizzate in comunit\u00e0 autonome rette da una priora: alla fine del 2005, l'ordine contava 150 monache e 16 case.\n&lt;br&gt;Esistono inoltre numerose congregazioni aggregate all'ordine costituite da religiose di voti semplici dedite all'apostolato attivo (\"suore serve di Maria\").\nStoria delle religiose serve di Maria.\nI pi\u00f9 antichi monasteri di serve di Maria ebbero origine nel sec. XIII e nei primi anni del sec. XIV (il cosiddetto Secondo ordine servitano); cominciarono, in seguito, ad organizzarsi altri monasteri (o, piuttosto, \"case\") nelle quali si raccoglievano le iscritte al Terz'ordine (associazione laica) che volevano condurre vita regolare. La tradizione vuole che sia stata santa Giuliana Falconieri la fondatrice delle \"sorores\" di Firenze, in una casa vicina alla piazza della Santissima Annunziata. Molte altre di queste case nacquero nel sec. XV; ma solo all'inizio del sec. XVI la distinzione delle \"domus\" dai monasteri propriamente detti, si fece pi\u00f9 netta.\nSi principi\u00f2 intanto ad adottare la frase che popolarmente separa tali istituzioni: monasteri di clausura e conventi di monache (\"Moniales\", \"Sanctimoniales\", \"Secondo Ordine\"); suore (\"Sorores\", \"Terzo Ordine Regolare\"); anche giuridicamente, le prime rimasero sotto la giurisdizione dell'Ordine dei servi di Maria, le seconde invece, un poco alla volta, gli vennero sottratte e le relazioni dell'Ordine religioso maschile a loro riguardo, si ridussero alla direzione e anche ad un certo controllo, ma solo morale.\nScorrendo le pi\u00f9 antiche regole di monache mantellate di clausura, si ha l'impressione che esse si ritengano fondate da san Filippo Benizi; ci\u00f2 corrisponderebbe alla tradizione che attribuisce al santo la fondazione di un monastero presso Todi dove si chiusero le due donne da lui convertite, Elena e Flora. Dobbiamo, per\u00f2, notare che prima di questa conversione, fiorivano, sembra, monasteri femminili. Per\u00f2 non c'\u00e8 alcuna traccia di essi nella legislazione dei Servi di Maria, se non indiretta e dopo il 1556. Il confessore \"monialium\" nelle Costituzioni del 1556, si chiamava anche correttore.\nIl primo testo di Costituzioni per le monache dei servi di Maria che si conosca \u00e8 del 1497: si tratta per\u00f2 di copia di un codice costituzionale assai pi\u00f9 antico e potrebbe anche riportarsi al sec. XIII, perch\u00e9 non riproduce, in sostanza, che le antiche Costituzioni dei servi di Maria, adattate a monasteri femminili.\nGli altri antichi testi di Costituzioni, o dipendono da questo, o dall'altro formulato dal p. Angelo M. Bernardi nel 1638 circa. Le Costituzioni delle monache riformate del monastero di Santa Maria delle Grazie di Burano, risalgono, come approvazione, all'anno 1648. Modificazioni pi\u00f9 recenti e testi anche stampati, p. e. dal p. vicario generale Filippo Vallaperta, alla Curia Servita di Roma, per il monastero claustrale ivi fondato dai coniugi Masturzi, presentano, secondo il p. Alessio Rossi, un interesse relativo.\nCi si pu\u00f2 domandare se nell'Ordine dei servi di Maria ci siano state monache recluse (come si ebbero eremiti reclusi a Montesenario) sul tipo della fiorentina santa Verdiana.\n&lt;br&gt;Qualche indizio, ma molto vago, sembrerebbe autorizzare la risposta affermativa; \u00e8 cosa per\u00f2 oltremodo difficile poter ricostruire la storia di queste forme di ascetismo, che per lo pi\u00f9, particolarmente in relazione all'elemento femminile, non lasciavano traccia nelle memorie e nella storia anche locale.\nMonasteri principali del passato.\nFondatrice ne sarebbe stata una certa contessa Simona, morta; si dice, nel 1276. Sembra che dalla fondazione di Perugia dipendano altre fondazioni; in ogni modo, il monastero delle Povere di S. Maria (dopo che le monache, nel sec. XIX, in seguito alla soppressione, furono costrette a cercare alloggio presso altre Suore) al principio del sec. XX decadde e venne chiuso per sempre.\nMonasteri importanti fondati successivamente:\nI monasteri attuali della Federazione Monache Serve di Maria.\nLa Federazione monastica italiana.\nLa Federazione, costituitasi il 3 marzo 1955, comprende:\nLa Federazione monastica spagnola.\nLa Federazione, costituitasi il 30 luglio 1957, comprende:"}
{"id": "1349422", "revid": "200568", "url": "https://it.wikipedia.org/wiki?curid=1349422", "title": "Isenburg-Meerholz", "text": "Isenburg-Meerholz fu una Contea del Sud dell'Assia, in Germania. Venne creata dalla partizione dell'Isenburg-B\u00fcdingen nel 1673, e pass\u00f2 all'Isenburg nel 1806. Nel 2007, con l'aggiunta di Romania e Bulgaria, Meerholz \u00e8 divenuta il centro geografico dell'Unione Europea."}
{"id": "1349423", "revid": "1892113", "url": "https://it.wikipedia.org/wiki?curid=1349423", "title": "Isenburg-Philippseich", "text": "Isenburg-Philippseich fu una Contea del Sud dell'Assia, in Germania. Venne creata nel 1711 come partizione dell'Isenburg-Offenbach, e venne poi ceduta all'Isenburg nel 1806."}
{"id": "1349425", "revid": "339392", "url": "https://it.wikipedia.org/wiki?curid=1349425", "title": "Strage dei preti", "text": ""}
{"id": "1349427", "revid": "200568", "url": "https://it.wikipedia.org/wiki?curid=1349427", "title": "Isenburg-W\u00e4chtersbach", "text": "Isenburg-W\u00e4chtersbach fu una Contea dell'Assia del Sud, in Germania. Venne creata nel dalla divisione dell'Isenburg-B\u00fcdingen, e venne unita all'Isenburg nel 1806."}
{"id": "1349428", "revid": "712828", "url": "https://it.wikipedia.org/wiki?curid=1349428", "title": "Soifon", "text": ""}
{"id": "1349431", "revid": "287204", "url": "https://it.wikipedia.org/wiki?curid=1349431", "title": "Isenburg-Budingen", "text": ""}
{"id": "1349432", "revid": "287204", "url": "https://it.wikipedia.org/wiki?curid=1349432", "title": "Isenburg-Budingen-Birstein", "text": ""}
{"id": "1349433", "revid": "287204", "url": "https://it.wikipedia.org/wiki?curid=1349433", "title": "Sclerocarya birrea", "text": "La marula (Sclerocarya birrea ) \u00e8 un albero di medie dimensioni, appartenente alla famiglia delle \"Anacardiaceae\" e originario dell'Africa meridionale. In condizioni particolarmente favorevoli (basse altitudini, praterie aperte) pu\u00f2 raggiungere circa 20\u00a0m di altezza. Il nome scientifico deriva dalle parole greche \"skleros\" (\"duro\") e \"karyon\" (\"noce\"), con riferimento alla durezza del nocciolo dei frutti; \"birrea\" deriva invece da \"birr\", nome indigeno della pianta in alcune regioni. I frutti della marula sono simili a prugne, di colore verde quando acerbi e giallo quando maturi. All'interno si trova un nocciolo molto duro, che contiene due o tre semi.\nDistribuzione.\nLa marula \u00e8 diffusa in gran parte dell'Africa del sud e dell'Africa occidentale, e in particolare in Namibia, Botswana, Zambia, Zimbabwe e Mozambico. Si ritiene che in parte sia stata diffusa dai bantu durante le loro migrazioni.\nUtilizzo.\nI prodotti della marula sono un elemento tradizionale della dieta di molti popoli del gruppo bantu. I semi sono ricchi di proteine e grassi vegetali; possono inoltre essere usati per produrre un olio protettivo per la pelle, ricco di antiossidanti. I frutti si possono mangiare freschi o spremere per ottenere un succo dissetante; possono inoltre essere usati per realizzare gelatina, un tipo di birra e un liquore chiamato Amarula (o Amarula cream). In Namibia, con un procedimento diverso, si ottiene il liquore chiamato Ombik\u00e8, e in Mozambico un vino molto corposo chiamato Ucanhe. Un'infusione fatta con i frutti di marula viene anche usata come insetticida, e serve ad alleviare il dolore delle punture di scorpione e dei morsi di serpente. La corteccia ha propriet\u00e0 medicinali e viene usato nella profilassi della malaria; masticata, facilita la digestione. Pu\u00f2 inoltre essere pestata per produrre un colorante utilizzato per dipingere oggetti artigianali. Oltre agli esseri umani, anche diversi animali si cibano dei frutti della marula."}
{"id": "1349437", "revid": "287204", "url": "https://it.wikipedia.org/wiki?curid=1349437", "title": "Isenburg-Wachtersbach", "text": ""}
{"id": "1349438", "revid": "547034", "url": "https://it.wikipedia.org/wiki?curid=1349438", "title": "Nuoto ai Giochi della XXVII Olimpiade - 400 metri misti femminili", "text": "Si sono svolte 4 batterie di qualificazione. Le prime 8 atlete si sono qualificate direttamente per la finale.\nBatterie.\n16 settembre 2000\nFinale.\n16 settembre 2000"}
{"id": "1349440", "revid": "14691", "url": "https://it.wikipedia.org/wiki?curid=1349440", "title": "Marula", "text": ""}
{"id": "1349448", "revid": "1372005", "url": "https://it.wikipedia.org/wiki?curid=1349448", "title": "Contea di Katzenelnbogen", "text": "La contea di Katzenelnbogen era una contea medioevale tedesca, che prendeva il nome dalla citt\u00e0 omonima, appartenente oggi alla Renania-Palatinato.\nLa contea.\nKatzenelnbogen ebbe origine dal castello costruito su un promontorio presso il fiume Lahn intorno al 1095. I signori del castello divennero ben presto importanti magnati locali, acquisendo col tempo molti privilegi e diritti fondamentali nell'area del Reno. I conti di Katzenelnbogen costruirono inoltre Burg Neukatzenelnbogen e Burg Rheinfels, lungo le rive del Reno. La famiglia tedesca si estinse nel 1479, mentre la linea austriaca continu\u00f2 la propria esistenza, e la contea venne disputata tra l'Assia e il Nassau. Nel 1557 l'Assia ebbe la meglio, ma quando venne divisa secondo il testamento di Filippo I d'Assia, Katzenelnbogen venne divisa tra il Langraviato di Assia-Darmstadt e tra il nuovo piccolo Principato di Assia-Rheinfels. Quando l'ultima linea di successione si estinse nel 1583, le sue propriet\u00e0 passarono all'Assia-Kassel, che aggiunse Katzenelnbogen al Principato di Assia-Rotenburg. Dopo il Congresso di Vienna, questa parte di Katzenelnbogen venne ceduta ai Nassau in cambio di alcune propriet\u00e0 di cui la casata aveva preso possesso; dopo la Guerra Austro-Prussiana, con tutto il Nassau, divenne parte della Prussia.\nEtimologia.\nIl nome \"Katzenelnbogen\" deriva dall'antico \"Cattimelibocus\". Questo derivava dall'antica trib\u00f9 germanica dei Chatti e da \"Melibokus\", il nome della montagna di Harz, nella Foresta di Teutoburgo. Nei secoli il nome cambi\u00f2 in Katzenelnbogen.\nStoria del vino.\nNella storia del vino, Katzenelnbogen \u00e8 famosa per la prima documentazione sul Riesling, risalente al 1435.\nConti di Katzenelnbogen.\nLinea giovane.\nDopo la riunificazione del 1402:"}
{"id": "1349449", "revid": "712828", "url": "https://it.wikipedia.org/wiki?curid=1349449", "title": "Diego Cajelli", "text": "Biografia.\nDiego Cajelli frequenta il corso di sceneggiatura della Scuola del Fumetto di Milano, dove \u00e8 stato docente dal 1995 al 2010.\nPer la Xenia Edizioni scrive tre storie del bonellide \"Demon Hunter\". Nel 1996 pubblica \"Pulp Stories\", e nel 1998 fonda una piccola casa editrice, la Factory. Tra il marzo 1997 e il giugno 1998 \u00e8 autore dei testi della miniserie in 7 albi (0-6) \"Randall McFly\", con disegni di Alfio Buscaglia e le copertine di Giuseppe Palumbo, pubblicata dalla SF edizioni.\nInizia a lavorare per Sergio Bonelli Editore chiamato da Carlo Ambrosini, che gli affida la sceneggiatura del fumetto \"Napoleone\". Successivamente, \u00e8 chiamato a collaborare alla realizzazione di albi della serie \"Dampyr\" dal co-creatore di essa, Mauro Boselli. Sempre per la Bonelli \u00e8 autore di diverse sceneggiature di \"Legs Weaver\", \"Zagor\", \"Nathan Never\", \"Le storie\", \"Martin Myst\u00e8re\" e \"Dylan Dog\".\nDal 2003 fa parte dello staff di autori di Diabolik.\nNel 2006 scrive la sceneggiatura del cortometraggio: \"K ha mollato\", per la regia di Manolo Turri.\nNel 2008 ha vinto il premio \"Gran Guinigi\" come Miglior Sceneggiatore al Lucca Comics &amp; Games.\nPer alcuni anni, \u00e8 stato anche conduttore radiofonico (conduceva il programma notturno \"Strane Storie\" per l'emittente Radio Popolare) e cabarettista presso lo Zelig di Milano.\nNel 2013 co-crea la serie a fumetti \"Long Wei\" (Editoriale Aurea), ambientata a Milano e con protagonista un giovane immigrato cinese. Nello stesso anno cura la rubrica \"Fumetti al telefono\" su \"Fumettologica\". Nella primavera del 2014 sceneggia per la Star Comics l'albo \"Chef Rubio - Food Fighters\", fumetto nato da un'idea di Giuseppe Di Bernardo ed ispirato all'omonimo cuoco protagonista del programma televisivo \"Unti e bisunti\".\nSempre nel 2013, vince il Premio Boscarato al Treviso Comic Book Festival come miglior sceneggiatore, in ex aequo con Luca Vanzella.\nNel 2014 il regista premio Oscar Gabriele Salvatores lo inserisce nel progetto di espansione crossmediale dell\u2019universo narrativo del film: \"Il Ragazzo Invisibile\".\nCajelli scrive la sceneggiatura della graphic novel omonima per i disegni di \"Giuseppe Camuncoli\", \"Werther Dell'Edera\" e \"Alessandro Vitti\", edita da \"Panini Comics\".\nNel 2015 collabora con il sito \"Dailybest\".\nDal 2016 \u00e8 docente di Crossmedialit\u00e0 e Storytelling presso l'Universit\u00e0 Cattolica del Sacro Cuore di Milano.\nNel 2017 \u00e8 stato nominato curatore del Lupo Alberto Magazine. ed entra a far parte del corpo docente dell'Accademia del Comico.\nNel Giugno del 2017, assieme ad Andrea Voglino, porta in edicola: Alias Comics, in allegato al quotidiano \"Il Manifesto\".\nI quattro numeri estivi sono stati raccolti in volume nell'ottobre dello stesso anno.\nNel 2018, con l'uscita del secondo capitolo della saga cinematografica del Ragazzo Invisibile di Gabriele Salvatores, Cajelli firma la seconda graphic novel omonima con i disegni di: Giuseppe Camuncoli, Elena Casagrande, Mario Del Pennino e Roberto Di Salvo.\nSempre nel 2018, in coppia con Alessio Tagliento riprende la collaborazione con Zelig e la sua attivit\u00e0 di cabarettista.\nOpere.\nPulp Stories.\nRistampa in volume da libreria:\nRistampa in antologia:\nEdizione Francese:\nEdizione Turca:\nRistampa in volume da edicola:\nPer la Sergio Bonelli Editore.\n\"Cajelli \u00e8 parte de \u201cI Mysteriani\u201d, il nome collettivo con il quale gli autori: Artusi, Cajelli, Gualdoni, Lotti, Lombardo e Voglino hanno firmato tutti i numeri della miniserie.\"\nLong Wei.\nVedere voce apposita: Long Wei"}
{"id": "1349451", "revid": "74801", "url": "https://it.wikipedia.org/wiki?curid=1349451", "title": "Buj (Russia)", "text": "Buj (anche traslitterato come \"Buy\") \u00e8 una cittadina della Russia europea centrale, situata nell'Oblast' di Kostroma.\nGeografia.\nBuj si trova un centinaio di chilometri a nordest del capoluogo Kostroma, alla confluenza dei fiumi Kostroma e V\u00ebksa.\nStoria.\nFondata nel 1536 sul luogo di preesistenti insediamenti della trib\u00f9 Merja, ottenne lo \"status\" di citt\u00e0 nel 1778 dalla zarina Caterina II, dal 1928 \u00e8 capoluogo del Bujskij rajon.\nEvoluzione demografica.\n\"Fonte: mojgorod.ru\""}
{"id": "1349453", "revid": "1504506", "url": "https://it.wikipedia.org/wiki?curid=1349453", "title": "Contea di K\u00f6nigsegg", "text": "K\u00f6nigsegg fu un piccolo stato del Sud-Est del Baden-W\u00fcrttemberg, in Germania. K\u00f6nigsegg si distinse nel 1192 come una signoria, e venne elevata a baronia nel 1470. Con la divisione in due linee familiari anche la baron\u00eca venne divisa in s\u00e9 stessa, K\u00f6nigsegg-Aulendorf e K\u00f6nigsegg-Rothenfels nel 1622, e venne ereditata dai K\u00f6nigsegg-Aulendorf nel 1663 con l'estinzione della linea anziana. "}
{"id": "1349454", "revid": "767487", "url": "https://it.wikipedia.org/wiki?curid=1349454", "title": "Bandiera del Nebraska", "text": "La bandiera del Nebraska \u00e8 a fondo blu con al centro lo stemma dello Stato.\nIl disegno corrente \u00e8 stato adottato nel 1925, ma la bandiera venne ideata nel 1921 da J. Lloyd McMaster. La bandiera venne adottata ufficialmente solo nel 1963, infatti il Nebraska \u00e8 stato l'ultimo Stato degli Stati Uniti d'America ad adottare un proprio vessillo."}
{"id": "1349457", "revid": "729019", "url": "https://it.wikipedia.org/wiki?curid=1349457", "title": "Stazione di Valle Aurelia", "text": "La stazione di Valle Aurelia \u00e8 la fermata ferroviaria a servizio dei quartieri Aurelio e Trionfale della citt\u00e0 di Roma. La fermata \u00e8 ubicata lungo la ferrovia Roma-Capranica-Viterbo e costituisce punto di diramazione della linea per Vigna Clara.\nStoria.\nLa fermata \u00e8 stata creata in occasione del Giubileo del 2000 con il raddoppio della tratta urbana Roma Ostiense-Cesano, ed \u00e8 stata la prima in Italia a sorgere completamente su un viadotto. Si trova in corrispondenza del bivio per Vigna Clara che costituisce la prima parte della futura Cintura Nord in attesa di riattivazione.\nStrutture e impianti.\nLa fermata dispone di un fabbricato viaggiatori sopraelevato che ospita le banchine coperte in superficie e la biglietteria automatica.\n\u00c8 dotata di due binari passanti per il servizio viaggiatori.\nMovimento.\nLa fermata \u00e8 servita dai treni del servizio regionale FL3; la tipica offerta nelle ore di morbida dei giorni lavorativi \u00e8 di un treno ogni 15 minuti per Roma Ostiense e per Cesano (tratta urbana), un treno ogni 30 minuti per Bracciano e un treno ogni ora per Viterbo. Fermano anche tutti i treni diretti da e per Viterbo.\nServizi.\nLa fermata dispone di:\nInterscambi.\nLa fermata si trova in corrispondenza della omonima stazione della linea A della metropolitana."}
{"id": "1349459", "revid": "1504506", "url": "https://it.wikipedia.org/wiki?curid=1349459", "title": "Contea di K\u00f6nigsegg-Aulendorf", "text": "K\u00f6nigsegg-Aulendorf fu una Contea del Sud-Est del Baden-W\u00fcrttemberg, in Germania. I territori di K\u00f6nigsegg-Aulendorf dal 1806 furono quattro enclavi separate, incentrate attorno a K\u00f6nigsegg nell'ovest, e Aulendorf nell'est, e due piccoli territori a nord e a sud affidati all'Ordine Teutonico ad Altshausen. K\u00f6nigsegg-Aulendorf venne creato come una partizione della Baronia di K\u00f6nigsegg, e venne elevato a Contea nel 1629. K\u00f6nigsegg-Aulendorf venne ceduta al W\u00fcrttemberg nel 1806."}
{"id": "1349461", "revid": "2149966", "url": "https://it.wikipedia.org/wiki?curid=1349461", "title": "Luigi Mignacco", "text": "Biografia.\nLuigi Mignacco, nato a Genova nel 1960, vive e cresce a Cabella Ligure, in provincia di Alessandria.\nDal 1981, comincia a collaborare con il settimanale \"Lanciostory\", mentre l'anno dopo passa nello staff di \"Topolino\", dove contribuisce per tre anni.\nNel 1983, firma \"Il Detective Senza Nome\", pubblicato dalla rivista \"Orient Express\". \nNel 1986 entra nello staff della Sergio Bonelli Editore, ove scrive tuttora per ben quattro serie: \"Martin Myst\u00e8re\", \"Dylan Dog\", \"Dampyr\" e \"Zagor\", oltre ad aver collaborato a \"Nick Raider\". Tuttavia, il suo contributo pi\u00f9 importante \u00e8 stato nella serie di Mister No, ove ha esordito nel 1987 per permettere al creatore della serie Sergio Bonelli di dedicarsi interamente al proprio ruolo di editore. Ne \u00e8 stato lo sceneggiatore principale fino al 1996, anno nel quale \u00e8 stato affiancato da Michele Masiero, che diventer\u00e0 il curatore della serie e scriver\u00e0 con lui la maggior parte delle storie fino al 2009. Per la collana Zona X crea invece la serie Robinson Hart.\nDurante la sua carriera collabora con settimanale \"Il Giornalino\", scrivendo tra l'altro un serial di fantascienza intitolato \"Due cuori e un'astronave\", disegnato da Roberto Rinaldi. Successivamente, firma alcune storie per \"Intrepido\", e realizza per \"Comic Art\" il fumetto \"Pam &amp; Peter\", assieme a Sergio Zaniboni. Nel 1990, scrive per la rivista \"L'Eternauta\" il serial \"Corsaro\"."}
{"id": "1349463", "revid": "144796", "url": "https://it.wikipedia.org/wiki?curid=1349463", "title": "Contea di K\u00f6nigsegg-Rothenfels", "text": "K\u00f6nigsegg-Rothenfels fu uno stato tedesco del Sud-Ovest della Baviera, collocato a nort dell'Austria e ad Ovest del Baden-W\u00fcrttemberg. Esso venne creato dalla partizione di K\u00f6nigsegg nel 1622, e venne elevato a contea sette anni dopo. Assorbito dall'Austria nel 1804, prima era stato garantito alla Baviera dalla Francia durante l'era napoleonica."}
{"id": "1349467", "revid": "80339", "url": "https://it.wikipedia.org/wiki?curid=1349467", "title": "Ulan Ud\u0117", "text": ""}
{"id": "1349469", "revid": "80339", "url": "https://it.wikipedia.org/wiki?curid=1349469", "title": "Ulan Ude", "text": ""}
{"id": "1349470", "revid": "767487", "url": "https://it.wikipedia.org/wiki?curid=1349470", "title": "Devon (rapper)", "text": "\"Mr. Metro\" divenne un ulteriore alias dell'artista.\nNato in Inghilterra ma cresciuto a Malton, un sobborgo di Mississauga in Ontario non distante da Toronto, form\u00f2 il suo primo gruppo musicale chiamato Shock Waves, all'et\u00e0 di 14 anni, pubblicando un singolo indipendente nel 1977. Successivamente fu membro della band reggae 20th Century Rebels, e fece da musicista supporter per Bong Conga Nistas, Messenjah and Lillian Allen.\nSuccessivamente alla notoriet\u00e0 per il brano \"Mr. Metro\", Devon realizz\u00f2 il suo primo album da solista nel 1992 dal titolo \"It's My Nature\". L'anno successivo (1993) vinse il Juno Award come \"Best Rap Recording\" con l'album \"Keep It Slammin\"'.\nAttualmente svolge il lavoro di poliziotto per la Royal Canadian Mounted Police nel Surrey B.C."}
{"id": "1349471", "revid": "80339", "url": "https://it.wikipedia.org/wiki?curid=1349471", "title": "Ulan Ud\u00e8", "text": ""}
{"id": "1349473", "revid": "1728", "url": "https://it.wikipedia.org/wiki?curid=1349473", "title": "Roma Ostiense", "text": ""}
{"id": "1349476", "revid": "149485", "url": "https://it.wikipedia.org/wiki?curid=1349476", "title": "Campionati mondiali di nuoto in vasca corta 2008", "text": "I campionati mondiali di nuoto in vasca corta 2008 si sono svolti dal 9 al 13 aprile 2008 presso la Manchester Evening News Arena di Manchester nel Regno Unito. Sono stati la nona edizione della competizione organizzata dalla Federazione internazionale del nuoto (FINA)."}
{"id": "1349479", "revid": "71155", "url": "https://it.wikipedia.org/wiki?curid=1349479", "title": "Rilevatore di particelle", "text": ""}
{"id": "1349480", "revid": "899609", "url": "https://it.wikipedia.org/wiki?curid=1349480", "title": "Giuseppe Raga", "text": "\u00c8 considerato uno dei maggiori poeti in lingua sarda. I testi di alcune sue poesie vengono ancora oggi interpretati nel tipico canto regionale \"a tenores\".\nLa famiglia.\nGiuseppe Raga nasce a Bonnanaro il 23 settembre del 1873, da Antonio (chiamato Antonico) e da Annamaria Rassu; egli \u00e8 l'ultimo di quattro fratelli.&lt;br&gt;\nA soli quattro anni, il piccolo Giuseppe perde la mamma, della quale conserver\u00e0 un vago ricordo. Tuttavia, ben presto un'amorevole matrigna, Anna Maria Ruju, sapr\u00e0 circondare i figliastri, con una tenerezza particolare per il pi\u00f9 piccolo, dello stesso affetto che gi\u00e0 nutriva per i tre figli di primo letto (\u00e8 anch'essa vedova), ai quali successivamente si aggiungeranno altri cinque di secondo letto.\nIn questa numerosa famiglia patriarcale, di agricoltori e allevatori, regner\u00e0 sempre una grande armonia: ci\u00f2 influenzer\u00e0 moltissimo l'animo del poeta, che porr\u00e0 per sempre gli affetti familiari al primo posto nella scala dei valori.&lt;br&gt;\nAssai giovane, comincia a collaborare col padre, insieme ai fratelli pi\u00f9 anziani, nella conduzione dell'azienda di famiglia, passando lunghe ore all'aria aperta, cosa che contribu\u00ec a sviluppare quel profondo amore per la natura, che spesso esprimer\u00e0 con accenti bucolici.\nBiografia.\nScopre la sua ricca vena poetica giovanissimo, anche grazie al padre che si diletta talvolta a verseggiare, come gi\u00e0 del resto qualche antenato. Molto precoce \u00e8 l'appassionato interesse del Raga per i classici della letteratura italiana, che divora nel tempo libero, traendone, malgrado la scarsezza degli studi regolari effettuati, una non comune cultura autodidatta; mentre nelle opere dei maggiori poeti in lingua sarda trova presto stimolo alla sua copiosa produzione di giovanissimo poeta.\nCome sovente accade tra i giovani poeti, l'amore ispira i suoi primi componimenti, ove gi\u00e0 si rinvengono, oltre alla spontaneit\u00e0 del sentimento, la capacit\u00e0 di elaborazione artistica, che d\u00e0 luogo a una forma tersa e scorrevole, spesso illuminata da un'accesa fantasia.\nNel 1899, sposa Maria Francesca Tola, detta familiarmente Cicita. Con lei avr\u00e0 quattro figli.\nCome gi\u00e0 accennato, un altro motivo ricorrente nei versi del Raga \u00e8 un profondo amore per la natura, che spesso lo porta ad usare, anche metaforicamente, immagini squisitamente agresti e pastorali. Per tacere della sua produzione tipicamente idillica, dove il paesaggio domina con tutti i suoi elementi di contorno: basti per tutti l'esempio di \u201cSu pastoreddu cantende\u201d, che gli vale peraltro un premio in un concorso di poesia dialettale a livello nazionale.\nNel 1930, si reca a Roma, dove risiede il primogenito, e dove rimane particolarmente colpito dalle spettacolari vestigia che millenni di storia hanno lasciato nei monumenti dell'Urbe e, ammirando dalla cima della scala del Vittoriano lo sfarzo antico e moderno della citt\u00e0 eterna, compone un'ode \u2013 che diverr\u00e0 assai nota \u2013 ove, in poche terzine, condensa la storia romana e i suoi fasti, sfoggiando un'eccezionale capacit\u00e0 di sintesi poetica.\nNell'aprile del 1942, perde l'amatissima compagna della sua vita. Intenso \u00e8 il dolore di quel distacco, pur essendovi il poeta ormai preparato (la moglie era inferma da lunghi anni), come intensi sono i versi dettatigli da tale sentimento.\nTuttavia, la vita continua e, dopo solo quattro mesi dall'infausto evento, la casa rattristata dal lutto viene finalmente sollevata da una gioia a lungo attesa: nasce la prima nipotina, figlia del primogenito e dell'unica, diletta nuora, venuta da Roma per dare alla luce la bimba, in luogo relativamente pi\u00f9 tranquillo della Capitale (in tutta Europa infuria il secondo conflitto mondiale).\nDopo la fine della guerra, di cui si \u00e8 gi\u00e0 accennato, il poeta pu\u00f2 finalmente riabbracciare tre dei suoi figli, che erano rimasti bloccati a Roma a causa dell'armistizio dell'8 settembre del 1943.\nNel 1952, dopo aver avuto ragione di una lunga malattia che l'ha bloccato a letto per pi\u00f9 di un anno, si reca a Bonorva per partecipare alla celebrazione del sessantesimo anniversario dalla morte di Paolo Mossa, declamando una sua poesia in onore del defunto poeta, che riscuote il plauso unanime dei presenti.\nNel settembre del 1956, si reca a Macomer, per la commemorazione di Melchiorre Murenu. Nell'ampio palcoscenico del locale teatro, declama un suo felice componimento, assai apprezzato da un pubblico di intenditori, numeroso ed entusiasta. Nello stesso anno, riceve un premio al concorso di poesia dialettale indetto dalla citt\u00e0 di Ozieri in occasione della festa della Vergine del Rimedio. Ma il suo fisico \u00e8 ormai minato dal male che lentamente lo consuma e che lo costringe a letto, senza tuttavia avere ragione del suo spirito, sempre sereno, e della sua mente, lucidissima fino alla fine, che lo coglie all'alba del 6 febbraio del 1957.\nOpere.\nLe opere di Giuseppe Raga, in buona parte gi\u00e0 pubblicate in S'Ischiglia, negli anni fra il 1949 e il 1957, furono poi raccolte postume nel 1968, in due volumi dal titolo \"Cantigos de Pelau\", volume recentemente ripubblicato (2005) per i tipi delle Edizioni Segnavia."}
{"id": "1349481", "revid": "173219", "url": "https://it.wikipedia.org/wiki?curid=1349481", "title": "Principato di Leyen", "text": "Il Principato di Leyen fu uno stato tedesco dell'era napoleonica esistente dal 1806 al 1814 a Hohengeroldseck, ad Ovest del moderno Baden-W\u00fcrttemberg.\nStoria.\nLa famiglia signorile dei von der Leyen aveva acquisito diversi distretti della Germania dell'Ovest, e questi erano stati ereditati dalla linea dei Leyen dei Conti di Adendorf. I signori di questa linea divennero baroni dell'impero nel 1653 e poi conti nel 1711. \nSignori immediati del possesso equestre di Burrweiler (1667), progressivamente ebbero i possessi e le signorie nella valle del Reno, ereditandoli dagli altri rami familiari (Ahrenfels, Blieskastel, Geisberg, Nieuwern, Saffig, Bongard, Simpelfeld, Gries, Muenchweiler, Otterbach, Oberkirchen, Adendorf tra Spira e Worms). \nNel 1705 furono investiti della signoria di Hohen-Geroldseck, gi\u00e0 sotto amministrazione imperiale (1692-1705), che divenne contea imperiale immediata col barone Carlo Gaspare (22.11.1711) insieme alla signoria di Adendorf, entrando a fare parte del Banco svevo dei Collegio dei conti, con seggio e voto alla Dieta (Graf von und zu der Leyen und Hohengeroldseck, Freiherr auf Adendorf, Herr zu Blieskastel, Burrweiler, Muenchweiler, Otterbach, Niewern, Saffig, Ahrenfels, Bongard, Simpelfeld, ecc.).\nNel 1797 la Francia sconfisse i principi del Sacro Romano Impero ed ottenne le terre imperiali ad Ovest del Reno. A seguito della sconfitta dell'Austria nel 1806, il Conte Filippo Francesco von der Leyen-Adendorf venne elevato al titolo di Principe, e le sue terre presero il nome di 'Principato di Leyen'. \nNel 1801 avevano il 126\u00ba voto al Reichstag. Elevati alla dignit\u00e0 principesca (12.07.1806), entrarono nella Confederazione del Reno. \nIl Principe Filippo Francesco, come del resto molti altri membri della Confederazione del Reno, divenne sostenitore della causa francese. La sua posizione all'interno dei nobili tedeschi nella confederazione renana era piuttosto privilegiata in quanto egli era nipote di Karl Theodor von Dalberg, presidente della confederazione stessa.\nDopo la Battaglia di Lipsia, il principe di Leyen visse prevalentemente a Parigi e, a seguito della sconfitta di Napoleone nella Battaglia di Waterloo nel 1814, il Congresso di Vienna opt\u00f2 per la soppressione del principato e le tue terre mediatizzate a favore dell'Austria e finch\u00e9 nel 1819 vennero cedute al Baden (circolo della Kinzig, baliaggio di Seelbach)."}
{"id": "1349483", "revid": "1522738", "url": "https://it.wikipedia.org/wiki?curid=1349483", "title": "Namibia, Land of the Brave", "text": "Namibia, Land of the Brave (\"Namibia, patria dei coraggiosi\") \u00e8 l'inno nazionale della Namibia. L'inno fu scelto per mezzo di un concorso nel 1990, quando il paese divenne indipendente. A vincere fu questa composizione di Axali Do\u00ebseb, direttore di un gruppo musicale tradizionale del Kalahari. L'inno fu suonato ufficialmente la prima volta al primo anniversario dell'indipendenza. Il testo \u00e8 stato criticato da alcuni musicologi namibiani, secondo cui gli accenti non cadono sempre in modo armonioso rispetto al ritmo musicale."}
{"id": "1349485", "revid": "125352496", "url": "https://it.wikipedia.org/wiki?curid=1349485", "title": "Federazione ornicoltori italiani", "text": "La Federazione ornicoltori italiani (FOI) \u00e8 un'organizzazione non lucrativa di utilit\u00e0 sociale, avente sede a Piacenza, che riunisce gli allevatori, professionisti o semplici appassionati, di uccelli.\nAderiscono alla FOI oltre 220 associazioni che sono dislocate su tutto il territorio nazionale e che a loro volta sono unite in raggruppamenti regionali o interregionali. In Italia esistono 15 raggruppamenti. I soci della FOI sono di fatto le associazioni. I singoli individui sono dei tesserati di queste e di conseguenza sono affiliati alla Federazione. Il numero di iscritti sfiora le 20.000 unit\u00e0.\nLa FOI \u00e8 impegnata nella diffusione dell'ornitologia ed \u00e8 anche editrice di numerose pubblicazioni a carattere ornitologico, compresa la rivista \"Italia Ornitologica\", mensilmente inviata ai sodali."}
{"id": "1349486", "revid": "14691", "url": "https://it.wikipedia.org/wiki?curid=1349486", "title": "Namibia Land of the Brave", "text": ""}
{"id": "1349490", "revid": "287204", "url": "https://it.wikipedia.org/wiki?curid=1349490", "title": "Division d'Honneur 1912-1913", "text": "La Division d'Honneur 1912-1913 \u00e8 stata la 18\u00aa edizione della massima serie del campionato belga di calcio disputata tra il 7 settembre 1912 e il 10 maggio 1913 e conclusa con la vittoria del Union Saint-Gilloise, al suo settimo titolo.\nCapocannoniere del torneo fu Sylvain Br\u00e9bart (Daring Club de Bruxelles), con 31 reti.\nFormula.\nLe squadre partecipanti furono dodici e disputarono un turno di andata e ritorno per un totale di 22 partite.\nLe ultime due classificate vennero retrocesse in Promotion.\nClassifica finale.\nLegenda:\nNote:\nSpareggio.\nLo spareggio per l'assegnazione del titolo venne disputato il 27 aprile 1913 a Uccle."}
{"id": "1349493", "revid": "712828", "url": "https://it.wikipedia.org/wiki?curid=1349493", "title": "Grimmjow Jaegerjaques", "text": ""}
{"id": "1349495", "revid": "287204", "url": "https://it.wikipedia.org/wiki?curid=1349495", "title": "Division d'Honneur 1913-1914", "text": "La Division d'Honneur 1913-1914 \u00e8 stata la 19\u00aa edizione della massima serie del campionato belga di calcio disputata tra il 7 settembre 1913 e il 10 maggio 1914 e conclusa con la vittoria del Daring Club de Bruxelles, al suo secondo titolo.\nCapocannoniere del torneo fu Maurice Bunyan (Racing Club de Bruxelles), con 28 reti.\nFormula.\nLe squadre partecipanti furono dodici e disputarono un turno di andata e ritorno per un totale di 22 partite.\nLe squadre retrocesse in Promotion furono due: l'ultima classificata e la perdente dello spareggio tra la penultima e la terzultima.\nClassifica finale.\nLegenda:\nNote:"}
{"id": "1349503", "revid": "767487", "url": "https://it.wikipedia.org/wiki?curid=1349503", "title": "Socalled", "text": "Di origini ebraiche-ucraine, oltre ad aver pubblicato tre album al 2006, ha lavorato proficuamente con artisti di fama internazionale come C-Rayz Walz, Chilly Gonzales e Sophie Solomon.\nSocalled ha una ampissima collezione di dischi tra cui spiccano diverse registrazioni destinate ai bambini, da cui ha attinto ampiamente per la realizzazione del suo album del 2005 dal titolo \"The So Called Seder: A Hip Hop Haggadah\", rivisitando il tutto attraverso le influenze della sua discendenza ebraica."}
{"id": "1349505", "revid": "834", "url": "https://it.wikipedia.org/wiki?curid=1349505", "title": "European consortium for political research", "text": ""}
{"id": "1349508", "revid": "124730223", "url": "https://it.wikipedia.org/wiki?curid=1349508", "title": "Limburg-Stirum", "text": "La casata di Limburg-Stirum, che deriv\u00f2 questo nome nel XII secolo dalla contea di Limburg an der Lenne, discende dalla dinastia degli Azzoni del IX secolo, il che la rende una delle pi\u00f9 antiche famiglie d'Europa. \nSin dal IX secolo, senza contare le linee secondarie, la famiglia cont\u00f2 cinque conti palatini di Lotaringia, diversi duchi di Vestfalia, Baviera, Carinzia e Svevia, sette arcivescovi di Colonia, un principe-vescovo di Spira, pi\u00f9 di dieci vescovi nel Sacro Romano Impero, e due santi della chiesa cattolica, (Santa Richenza, la cui memoria viene celebrata il 21 marzo, e sant'Engelberto di Colonia, ricordato il 7 novembre).\nStoria.\nGli Azzoni.\nGli Azzoni appaiono nelle cronache d'epoca con Erenfrido I (866 \u2013 904), conte di Bliesgau, Keldachgau e Bonngau (forse anche Conte di Charmois). Egli aveva probabilmente degli antenati appartenenti alla dinastia carolingia, anche se molti storici notano pi\u00f9 collegamenti con alcuni re di Turingia. La dinastia degli Azzoni (dal nome del conte palatino Azzo) furono conti palatini di Lotaringia tra il X e l'XI secolo. La loro famiglia era considerata quella pi\u00f9 importante e rappresentativa dell'alto e del basso Reno. Essi si dimostrarono perlopi\u00f9 fedeli all'Impero anche se non ebbero grande successo nel costruire un'entit\u00e0 statale definita in Lotaringia. Durante un periodo limitato, pervennero a loro i territori di Svevia, Baviera e Carinzia.\nConti di Altena.\nL'antica casa comitale von Limburg trae origine da Altena in Vestfalia nel 1246. Capostipite della famiglia \u00e8 Erenfried I (866-904) conte del Bleisgau di origini carolingie. Adolf I di Lotharingia \u00e8 il primo conte di Berg (1050-82); Irmgard \u00e8 l'ultima erede dei conti che nel 1248 sposa il duca Heinrich IV di Limburg che diviene quindi conte di Berg.\nCon Eberhard IV, figlio di Adolf IV (-1218), la linea anziana dei conti di Berg acquista la denominazione di conti d Altena (1166). I suoi figli si dividono in:\nLinee sovrane.\nNel 1644 la famiglia si divide in tre linee sovrane.\nConti von Limburg Stirum zu Bronchhorst und Borkulo.\nIl conte Georg, signore di Borculo (1337), riceve la signoria di Bronkorst (Gheldria) dalla moglie, figlia dell'ultimo signore Joost (1553). che ha sposato Irmgard von Wisch (1539); gli succede il figlio Erdmann Georg (-1574), a cui succedono Jobst II (-1621) signore di Stirum, Wisch e Borculo. \nLa linea prosegue col figlio Hermann Otto (-1644), assassinato; il castello subisce molti danni durante le varie guerre dei Paesi Bassi Con l'acquisto della signoria immediata zu Stirum, tra Duesserldorf ed Essen, i conti, signori di Borculo nei Paesi Bassi, sono ammessi come conti dell'impero (17.03.1679) nel banco di Vestfalia con seggio e voto alla Dieta, e nel 1700 sono ammessi tra la nobilt\u00e0 ungherese. \nNel 1777 la signoria di Borculo \u00e8 venduta allo stadthoulder Willem V van Oranjie Nassau, rimanendo da allora feudo signorile e poi reale.\nConti von Limburg Stirum zu Gehmen.\nDal 1647 al 1798 sono signori sovrani della signoria immediata (1653) di Gehmen in Vestfalia, ricevuta con l'estinzione della linea dei conti von Holstein Schaumburg (1492-1643), e dal 1738 al 1772 signori immediati di Illeraichen, ricevuta in dote dalla moglie di Maximilian Willelm, Maria Anna contessa von Rechberg.\nL'antica signoria di Gehmen \u00e8 sovrana dal XV secolo sotto l'omonima famiglia, rappresentata da Johann, Heinrich IV (1455-58) e Heinrich IV (-1467). Passa poi fino al 1492 ai Nassau zu Beilstein e dal 1492 al 1653 agli Holstein Schaumburg; divenuta nello stesso anno signoria imperiale, diviene possesso dei Limburg Styrum, quando la riceve per matrimonio il conte Erdmann Otto von Limburg Brockhorst (1644) che cos\u00ec acquista diritti di appartenenza al collegio dei conti di Vestfalia con voto. Gemen, ereditata dal ramo dei Limburg Stirum zu Iller Aicheheim (1782) sovrana della signoria di Illeraichen (1748-75), viene ceduta nel 1798 ai baroni von Boemelberg che ricevono quindi il diritto di voto fino al 1806. Infine il 12.7.1806 la signoria \u00e8 acquistata dai principi di Salm zu Salm.\nNel 1793, i Limburg Styrum sono ammessi nel banco dei conti di Vestfalia con voto alla Dieta. \nL'ultimo conte sovrano della linea di Limburg zu Styrum in Gehmen \u00e8 Ferdinand (1798-1800), fratello di Karl II (1791-98) e figlio di Ferdinand Gottfried Mainhard (1781-91), con cui si estingue la discendenza maschile.\nConti von Limburg Stirum Stirum e Oberstein.\nLa linea comitale cadetta di Limburg zu Styrum in Stirum o Bronchhorst \u00e8 costituita da Philipp Ferdinand (1760-94) che rivendica il titolo di \u201cPrincipe di Holstein\u201d e risiede, dapprima, a Stirum e dal 1766 nella signoria immediata, ma esclusa dai circoli imperiali (senza voto) di Oberstein fino al 1801, quando ne viene spodestato il figlio Ernst Maria (1796-06) che regna sui restanti possessi fino alla caduta dell'impero. \nAcquistano vaste propriet\u00e0 e signorie con fidecommissari in Prussia orientale e Slesia. La linea si estingue nel 1809.\nDiversi.\nI Limburg Stirum creano due ordini cavallereschi: quello di St. Philipp del Leone di Limburgo (Orden Sankt Phillipps zum Loewen) nel 1700 per particolari meriti scientifici, artistici e virt\u00f9 civile; ha l'acrostico H. S. C. W.; l'altro \u00e8 dell'Antica Nobilt\u00e0 o dei Quattro Imperatori (Alten Ritterorden von Alten Adel oder vom Heiligen Georg oder vier Kaiser); fondato il 6.12.1768 ricorda i quattro imperatori Enrico VII, Venceslao, Sigismondo e Carlo IV ed \u00e8 costituito da 12 commende.\nMembri famosi.\nQuesti i conti delle varie linee sovrane:"}
{"id": "1349511", "revid": "45234011", "url": "https://it.wikipedia.org/wiki?curid=1349511", "title": "Polistirolo espanso", "text": ""}
{"id": "1349516", "revid": "92723", "url": "https://it.wikipedia.org/wiki?curid=1349516", "title": "Contea di Loon", "text": "La contea di Loon fu uno stato del Sacro Romano Impero, nell'attuale Belgio. I suoi territori corrispondono oggi pi\u00f9 o meno al territorio della provincia del Limburgo.\nLa contea venne menzionata per la prima volta nel 1040. Inizialmente la sua capitale fu Borgloon (il castello di Loon, con nome francese di Looz), ma attorno al 1200 la capitale venne spostata a Hasselt. Nel 1366, la contea divenne parte del principato vescovile di Liegi. Loon rimase un'entit\u00e0 separata dal vescovato. Quando il vescovato venne annesso dalla Francia nel 1795, la contea di Loon venne abolita e divenne parte del dipartimento della Mosa Inferiore.\nLe citt\u00e0 pi\u00f9 importanti (\"bonnes villes\") della contea di Loon furono Beringen, Bilzen, Borgloon, Bree, Hamont, Hasselt, Herk-de-Stad, Maaseik, Peer e Stokkem."}
{"id": "1349517", "revid": "775372", "url": "https://it.wikipedia.org/wiki?curid=1349517", "title": "William Paca", "text": "Biografia.\nNato a Abingdon nel Maryland da una ricca famiglia valdese di proprietari terrieri di origine abruzzese, frequent\u00f2 il College of Philadelphia (oggi University of Pennsylvania), laureandosi all'et\u00e0 di 18 anni. Nel 1761, ottenuta la licenza per esercitare la professione, si trasferisce ad Annapolis dove lavora presso uno studio legale e comincia la sua vita politica.\nNel 1771 \u00e8 eletto rappresentante all'Assemblea Provinciale all'House of Burgesses. Eletto nel 1774 Delegato al Congresso dello Stato del Maryland, fu un attivo patriota nel corso della Rivoluzione Americana. Il 2 agosto del 1776 \u00e8 tra i firmatari della Dichiarazione di indipendenza americana.\nDa questo momento sino alla sua morte assume una serie di importanti incarichi pubblici. Nel 1778 \u00e8 giudice alla Corte Suprema del Maryland. Nel 1780 Giudice nella Suprema Corte d'Appello degli Stati Uniti. Nel 1782 e nel 1786 \u00e8 eletto Governatore dello Stato del Maryland. Nel 1789 \u00e8 nominato Giudice degli Stati Uniti per il Distretto del Maryland.\nMor\u00ec nel 1799 presso la sua propriet\u00e0 di \"Wye Hall\" nella Queen Anne's County e fu sepolto nel cimitero di famiglia.\nIl 13 maggio del 1911 la Maryland Society of the Son of the American Revolution erige in onore di William Paca un monumento a Old Wye in Queen Ann's County."}
{"id": "1349519", "revid": "298229", "url": "https://it.wikipedia.org/wiki?curid=1349519", "title": "Campionati europei di nuoto in vasca corta 2007", "text": "I 15\u00a0mi Campionati europei di nuoto in vasca corta si sono svolti a Debrecen (Ungheria) dal 13 al 16 dicembre 2007."}
{"id": "1349522", "revid": "767487", "url": "https://it.wikipedia.org/wiki?curid=1349522", "title": "Fresh I.E.", "text": "Entrambi gli album \"Red Letterz\" e \"Truth is Fallin' in tha Streetz\" sono stati nominati per il Grammy Awards: rispettivamente nel 2003 e nel 2005. L'artista canadese ha anche vinto diverse volte i GMA Canada Covenant Awards tra cui anche \"Rap/Hip Hop Song of the Year\" per \"World Vision\" (2006)."}
{"id": "1349523", "revid": "123880537", "url": "https://it.wikipedia.org/wiki?curid=1349523", "title": "Pace di Filocrate", "text": "La pace di Filocrate fu un trattato di pace stipulato tra Atene ed il Regno di Macedonia nel 346 a.C., che sanc\u00ec la fine della Terza guerra sacra.\nContesto storico.\nAtene e la Macedonia erano in guerra dal 356 a.C., dopo la cattura da parte di Filippo delle colonie ateniesi di Pidna e Potidea; poco dopo inizi\u00f2 la terza guerra sacra, provocata dalla cattura del tempio di Apollo a Delfi da parte dei Focesi.\nAtene si alle\u00f2 colla Focide contro gli altri membri dell'anfizionia. Nel 354-353 a.C. i Tessali, che erano stati sconfitti dai Focesi, chiesero che Filippo diventasse arconte di Tessaglia, e questi accett\u00f2, portando la Macedonia in guerra. Nel 352 a.C. un vecchio alleato di Filippo, la lega calcidica (guidata da Olinto), preoccupata dal crescente potere di Filippo pens\u00f2 di allearsi con Atene, rompendo con Filippo; in risposta, quest'ultimo attacc\u00f2 la penisola Calcidica nel 349 a.C., distruggendo la lega e radendo al suolo Olinto in un anno.\nL'importante politico ateniese Filocrate aveva suggerito di far pace con Filippo ancora nel 348 a.C., durante la guerra di Olinto, ma l'ecclesia aveva rifiutato questa proposta, processando Filocrate e, quando fu esonerato dalle cariche, era troppo tardi per salvare Olinto. La guerra tra Atene e Filippo continu\u00f2 durante il 347 a.C., come la guerra sacra; in quell'anno Filippo mand\u00f2 dei corsari ad attaccare le colonie insulari ateniesi dell'Egeo.\nFilippo non s'era pi\u00f9 immischiato nella guerra sacra da quando aveva vinto ai Campi di Croco (352 a.C.); nel frattempo, divenne chiaro che la guerra avrebbe potuto essere conclusa solo da un intervento esterno. Nel 347 a.C. i Tebani chiesero aiuto a Filippo, che mand\u00f2 loro un piccolo contingente per onorare la sua alleanza con Tebe, ma questo non poteva essere risolutivo, visto che Filippo desiderava concludere la guerra personalmente, a modo suo e alle sue condizioni.\nNegoziati.\nAll'inizio del 346 a.C., Filippo fece sapere che intendeva marciare verso sud coi Tessali, senza specificare dove e quando. I Focesi, quindi, si prepararono a difendere le Termopili, e chiesero aiuto agli Spartani e agli Ateniesi, probabilmente attorno al 14 febbraio.\nGli Spartani mandarono Archidamo III con mille opliti, mentre gli Ateniesi inviarono tutti gli uomini abili sotto i 40 anni. Comunque, tra la richiesta dei Focesi e la fine del mese, tutti i piani furono sconvolti dal ritorno al potere di Faleco; agli Ateniesi e agli Spartani fu comunicato che non sarebbe stato loro permesso di difendere le Termopili. Le fonti antiche non chiariscono come Faleco sia tornato al potere, e neanche il motivo di questo suo cambio di politica. Cawkwell, basandosi sulle osservazioni di Eschine, suggerisce che l'esercito focese abbia restaurato Faleco perch\u00e9 non era stato pagato, e che poi questi, capendo che non avrebbe potuto pagare l'esercito e che i Focesi non avrebbero potuto vincere la guerra, decise di provare a negoziare la pace con Filippo.\nQuando gli Ateniesi ricevettero questa notizia, cambiarono rapidamente politica: se le Termopili non potevano pi\u00f9 essere difese, la sicurezza di Atene era in pericolo. Alla fine di febbraio gli Ateniesi mandarono a Filippo un'ambasciata, che comprendeva Filocrate, Demostene ed Eschine, per discutere della pace; tra questa e Filippo ci furono due incontri, nei quali ognuna delle due parti present\u00f2 le sue proposte di pace.\nNel primo incontro con Filippo, si dice che Demostene abbia declamato un poema; poi, durante le trattative, si sent\u00ec male e svenne. Durante questo incontro, Eschine ipotizz\u00f2 che Filippo restituisse ad Atene l'antica colonia di Amfipoli in cambio della pace.\nRatifica.\nL'ambasciata ritorn\u00f2 poi ad Atene per presentare le proposte all'ecclesia, insieme all'ambasciata macedone di Atene, incaricata da Filippo di firmare l'accordo. Gli Ateniesi discussero del trattato in aprile e avanzarono la proposta di rendere l'accordo una \"pace comune\", nella quale avrebbero preso parte tutti gli stati greci, inclusa la Focide; Demostene, per\u00f2, essendo contrario alla pace, convinse l'ecclesia del fatto che Filippo non avrebbe accettato una pace simile, e afferm\u00f2 che Atene, essendo vulnerabile, non poteva che accettare le condizioni di Filippo. Il trattato, perci\u00f2, doveva essere bilaterale, tra la Macedonia e Atene (e i suoi alleati, riuniti nel secondo impero ateniese.\nIl 23 aprile gli Ateniesi giurarono sulle clausole del trattato davanti agli ambasciatori macedoni; tra le clausole principali, c'era quella che rendeva Atene alleata di Filippo, facendole rinunciare per sempre ad Amfipoli.\nDopo aver firmato la pace cogli ambasciatori in aprile, gli Ateniesi mandarono una seconda ambasciata in Macedonia per ottenere che Filippo giurasse anche lui sulla pace; questa ambasciata si diresse lentamente verso Pella, sapendo che Filippo stava combattendo contro il re di Tracia Cersoblette. Quando arrivarono, gli Ateniesi (compresi Demostene ed Eschine) furono molto sorpresi nel trovare anche delle ambasciate di tutti i principali combattenti della guerra sacra, arrivati per discutere la conclusione della guerra. Demostene era molto preoccupato per queste trattative, e propose alla delegazione ateniese di partire via mare per raggiungere Filippo, ovunque fosse, al fine di ricevere la ratifica del trattato. Demostene in seguito dichiar\u00f2 che stava cercando di impedire a Filippo di catturare altre citt\u00e0 trace, ma certamente sapeva che era impossibile salvare il regno di Cersoblette.\nNonostante i suoi consigli gli inviati ateniesi, inclusi lui ed Eschine, rimasero in Macedonia per tre mesi, fino a quando Filippo ritorn\u00f2 dalla Tracia, da lui interamente sottomessa; quando Filippo torn\u00f2, ricevette sia l'ambasciata ateniese sia le altre. I Tebani e i Tessali chiesero di prendere il controllo della Grecia per punire i Focesi; i Focesi, invece, sostenuti dalle delegazioni di Atene e di Sparta, supplicarono Filippo di non attaccarli. Filippo, comunque, rimand\u00f2 ogni decisione; \"[lui] cerc\u00f2 in ogni modo di non far sapere come intendeva sistemare le cose; entrambe le fazioni furono cos\u00ec incoraggiate a sperare che avrebbe fatto quello che volevano, ma ad entrambe fu ordinato di non prepararsi per la guerra; un accordo di pace era a portata di mano\"; Filippo rimand\u00f2 anche i giuramenti della pace di Filocrate. In quel periodo a Pella si facevano dei preparativi militari, ma Filippo disse agli ambasciatori che servivano per una campagna contro Alos, una piccola citt\u00e0 tessala che osava resistergli;\nFilippo part\u00ec per Alos prima di aver preso qualunque decisione, costringendo l'ambasciata ateniese a viaggiare con lui; egli giur\u00f2 solo dopo aver raggiunto Fere, impedendo agli Ateniesi di tornare in patria.\nConclusione della guerra sacra.\nLa pace di Filocrate \u00e8 strettamente legata alla fine della guerra sacra; fu nell'attesa della ratifica della pace che Filippo sferr\u00f2 il colpo di grazia: persuase gli Ateniesi e gli altri Greci che il suo esercito si preparava per combattere Alos, ma \u00e8 quasi certo che varie di esse andarono direttamente alle Termopili. Quindi, quando giur\u00f2 agli Ateniesi a Fere, le sue truppe erano appostate molto vicino alle Termopili, e quando gli ambasciatori ateniesi tornarono a casa (9 luglio) Filippo aveva gi\u00e0 preso il passo.\nRimandando i giuramenti e mascherando le sue mosse colla scusa dell'attacco ad Alos, imped\u00ec agli Ateniesi di capire che erano in pericolo, non dando loro neanche il tempo di mandare una guarnigione alle Termopili.\nTutta la Grecia centrale e meridionale era ormai alla merc\u00e9 di Filippo, e gli Ateniesi ora non avrebbero potuto salvare la Focide anche se avessero abbandonato la pace. Comunque, gli Ateniesi non seppero niente di questi fatti fino a quando non vennero ad Atene, attorno al 9 luglio, degli ambasciatori focesi, che imploravano degli aiuti militari. Il consiglio ateniese chiese di rigettare la pace e di occupare le Termopili per salvare la Focide; poich\u00e9, come pensava l'ambasciata ateniese, le truppe di Filippo erano ancora a Fere, sembrava che ci fosse tempo sufficiente per occupare il passo.\nIl 12 luglio arriv\u00f2 ad Atene la notizia che Filippo \"era alle porte\"; gli Ateniesi seppero poi che non avevano speranze e, invece di dare ascolto alla sua precedente raccomandazione, l'assemblea approv\u00f2 una mozione che confermava la pace di Filocrate. Demostene fu uno dei sostenitori di questo provvedimento: le sue argomentazioni, espresse nell'orazione \"Sulla pace\", si basano sul fatto che Atene non era pronta per una guerra contro tutti gli altri membri della lega guidata da Filippo; con ci\u00f2, consigli\u00f2 ai suoi abitanti di rispettare le condizioni della pace, ma si oppose ad Eschine, che credeva nell'alleanza tra la Macedonia e Atene.\nRottura della pace.\nSebbene Demostene fosse il principale artefice della pace di Filocrate, subito dopo la sua stipula egli ne fu gi\u00e0 avversario. Nel luglio del 346 a.C. era stato uno dei proponenti del salvataggio della Focide ma, a differenza del resto dell'assemblea ateniese, insistette sul fatto che gli Ateniesi dovessero soccorrere i Focesi anche dopo l'annuncio della presenza di Filippo alle Termopili.\nNei pochi anni successivi, Demostene divenne il capo del \"partito della guerra\" di Atene, cercando di compromettere la pace in ogni occasione: \"Il suo metodo era semplice ed efficace: insistette su delle cose false fino a quando gli Ateniesi non le credettero.\" Demostene credeva che tutti i successi di Filippo fossero dovute alla corruzione sua e degli altri Greci, un'opinione che, sebbene poco documentata, divenne un luogo comune fino ai tempi moderni.\nD'altro canto, c'era anche un'altra corrente politica ad Atene, guidata da Eschine, che credeva che la pace andasse mantenuta e sviluppata.\nI processi politici dell'epoca per valutare i sentimenti di Atene; nel 345 a.C. Eschine persegu\u00ec un alleato di Demostene, Timarco, che fu debitamente condannato; nel 343 a.C., per\u00f2, Demostene persegu\u00ec Eschine, che fu assolto per pochi voti. Dal 343 a.C., perci\u00f2, la maggioranza dell'assemblea ateniese favor\u00ec il mantenimento della pace, pur non apprezzandolo. Filocrate stesso, infatti, vedendo che la sua politica era generalmente impopolare, and\u00f2 in esilio nel 343 a.C.\nTra il 344 e 342 a.C. Filippo tent\u00f2 di rafforzare la pace, convertendola in una \"pace comune\", alla quale si sarebbero potuto unire tutti gli stati greci che lo avessero desiderato. Nel 344 a.C. Filippo invi\u00f2 l'oratore Pitone ad Atene per essere difeso dagli attacchi dal partito della guerra e per proporre dei cambiamenti alla pace; in risposta, Demostene pronunci\u00f2 uno dei suoi discorsi pi\u00f9 importanti e ben riusciti, la II filippica, che attaccava tutte le opere di Filippo. Il suo alleato Egesippo propose poi di modificare la pace, in modo che Filippo cedesse Amfipoli ad Atene; l'assemblea, spinta dal discorso di Demostene, approv\u00f2 la mozione, lasciando senza parole l'ambasciatore macedone, visto che Filippo non avrebbe potuto - e voluto - concedere Amfipoli. Un'ambasciata ateniese, mandata a Pella per discutere la proposta, ebbe un breve incontro con Filippo; comunque, Filippo continu\u00f2 a offrire una \"pace comune\" fino al 342 a.C., quando gli Ateniesi respinsero nuovamente l'idea.\nDal 343 a.C. in poi, tentando di far cessare il trattato, Demostene e i suoi sostenitori si servirono di ogni spedizione o azione di Filippo per sostenere che stava violando la pace. Per esempio nel 342 a.C., quando Filippo fece una campagna contro i Cassopi, dichiararono che Filippo stava marciando verso Ambracia, e una spedizione ateniesi fu puntualmente inviata - ma in Acarnania, e non ad Ambracia; sembra, comunque, che Filippo non si fosse mostrato intenzionato ad attaccare Ambracia, quindi la spedizione fu inutile.\nInfine, nel 341 a.C., le cose cominciarono a delinearsi: Atene mand\u00f2 nuovi coloni nelle cleruchie del Chersoneso sotto il comando di Diopite, che cominci\u00f2 a devastare il territorio di Cardia, alleata di Filippo. Questi, perci\u00f2, scrisse agli Ateniesi, chiedendo loro di desistere, ma nel suo discorso \"Sul Chersoneso\", Demostene convinse gli Ateniesi che, poich\u00e9 Atene era comunque in guerra con Filippo, non c'era bisogno di obbedirglio; perci\u00f2 Diopite continu\u00f2 a mettere in subbuglio la Tracia.\nPoi, nella III filippica (maggio 341, circa), Demostene accus\u00f2 Filippo di aver violato la pace intromettendosi negli affari dell'Eubea. Callia di Calcide emerse come potenziale alleato degli Ateniesi; mentre cercava di unificare sotto il suo dominio le citt\u00e0 dell'Eubea, era stato disturbato da alcune di loro, in particolare Eritre e Oreo, che favorivano la Macedonia. Nel giugno del 341 a.C.\nAtene e Calcide si allearono e attaccarono Eritre e Oreo, installandovi dei governi a loro convenienti; Callia inizi\u00f2 quindi a molestare le citt\u00e0, spedendo delle navi nel golfo di Pagase;. Infine, nella IV filippica, pronunciata alla fine del 341 a.C., Demostene sostenne che Atene doveva mandare un'ambasciata ai Persiani, chiedendo loro finanziamenti per l'ormai prossima guerra colla Macedonia. L'ambasciata fu mandata, con gran disappunto di Filippo, ma fu seccamente respinta dai Persiani.\nNel 341 a.C. Demostene si rec\u00f2 a Bisanzio, convincendola ad allearsi con Atene; lo statista ateniese prov\u00f2 un colpo simile ad Abido, innescando l'irascibilit\u00e0 di Filippo. Gli Ateniesi risposero alle rimostranze di Filippo denunciando il trattato di pace, azione che comportava la dichiarazione di guerra ufficiale.\nConseguenze.\nLa pace si ruppe ufficialmente nel 338 a.C., quando Filippo pass\u00f2 le Termopili, attacc\u00f2 gli Amfissiani, entr\u00f2 in Focide e prese Elateia. Demostene convinse i Tebani ad allearsi contro la Macedonia, mentre Filippo tent\u00f2 un'ultima volta di calmare i suoi nemici, proponendo un nuovo trattato di pace. Dopo la sua vittoria a Cheronea, Filippo, che in quel momento era il padrone assoluto della Grecia, impose un nuovo trattato di pace, nel quale le clausole erano molto favorevoli agli sconfitti, ma ovviamente non tanto quanto nella pace di Filocrate."}
{"id": "1349535", "revid": "1833487", "url": "https://it.wikipedia.org/wiki?curid=1349535", "title": "Gaithersburg", "text": "Gaithersburg \u00e8 un comune degli Stati Uniti d'America, situato nella contea di Montgomery, nello Stato del Maryland. Si trova a nord ovest di Washington e conta circa 60.000 abitanti.\nOspita il quartier generale del National Institute of Standards and Technology ed \u00e8 sede di un importante osservatorio internazionale per il controllo della variazione della latitudine."}
{"id": "1349539", "revid": "767487", "url": "https://it.wikipedia.org/wiki?curid=1349539", "title": "Enrico V (film 1944)", "text": "Enrico V (\"The Chronicle History of King Henry the Fifth with His Battell Fought at Agincourt in France\") \u00e8 un film del 1944 diretto e interpretato da Laurence Olivier e tratto dall'omonima opera teatrale di William Shakespeare.\nSi tratta del primo adattamento cinematografico shakespeariano di Olivier, a cui seguiranno \"Amleto\" (1948) e \"Riccardo III\" (1955).\nTrama.\nIl film riprende il dramma storico shakespeariano sottolineando fortemente la teatralit\u00e0 del soggetto. Inizialmente, infatti, si presenta come un film di teleteatro, ambientando la scena nel corso di una rappresentazione di teatro elisabettiano all'interno del Globe Theatre. La recitazione degli attori, i costumi e il trucco sono fortemente caratterizzati da una voluta sottolineatura della finzione teatrale.\nEnrico V, giovane re d'Inghilterra, su consiglio di alcuni ecclesiastici, dichiara guerra alla Francia per rivendicarne i diritti sulla corona della quale \u00e8 erede secondo quanto dichiarato dalla legge salica. Carlo VI di Francia si oppone alla richiesta ed Enrico dichiara guerra.\nL'ambientazione si sposta poi, su suggerimento del coro, all'esterno delle mura del teatro, mostrando le truppe inglesi in partenza da Southampton in direzione della corte francese a Rouen.\nLa battaglia sembra impari: l'esercito inglese \u00e8 numericamente inferiore rispetto a quello avversario, e la stanchezza per la presa della citt\u00e0 di Harfleur sembra aver sfiancato le truppe di Enrico. Quest'ultimo si aggira preoccupato, la notte prima dello scontro finale con i francesi nei pressi di Agincourt, per l'accampamento: parla con i suoi soldati, celando la propria identit\u00e0, per testarne lo spirito. Certo dello sconforto delle truppe, invoca l'aiuto del Signore per la vittoria. Si scatena quindi la battaglia di Azincourt, che vede vittoriosi proprio gli inglesi, i quali subiscono venticinque perdite contro le diecimila dell'esercito francese, il quale aveva sottovalutato l'avversario.\nEnrico V entra cos\u00ec trionfalmente alla corte di Francia, dove reclama la corona e una promessa di matrimonio con la cugina Caterina. La firma del trattato di Troyes da parte di Carlo VI lo dichiara re di Francia e d'Inghilterra.\nLa scena si sposta di nuovo nel teatro, chiudendo il film nel mezzo della promessa di matrimonio tra Enrico e Caterina.\nRiconoscimenti.\nNel 1999 il British Film Institute l'ha inserito al 18\u00ba posto della lista dei migliori cento film britannici del XX secolo."}
{"id": "1349540", "revid": "767487", "url": "https://it.wikipedia.org/wiki?curid=1349540", "title": "Corabia", "text": "Corabia \u00e8 una citt\u00e0 della Romania di 20.052 abitanti, ubicata nel distretto di Olt, nella regione storica dell'Oltenia.\nFanno parte dell'area amministrativa anche le localit\u00e0 di Tudor Vladimirescu e V\u00e2rtopu.\nLa Tabula Peutingeriana cita un \"castrum\" denominato \"Sucidava\", costruito al tempo dell'imperatore Traiano che venne successivamente rinforzato sotto Adriano.\nL'attuale nome nasce dal termine romeno \"corabia\", che significa galea: la citt\u00e0 ed il suo porto sul Danubio vennero infatti fondati da una colonia di marinai genovesi scampati a un naufragio. Lo sviluppo del porto di Corabia raggiunse il suo massimo verso la fine del XIX secolo.\nDurante il regime comunista, la citt\u00e0 divenne un importante centro industriale: forti investimenti portarono alla creazione di industrie del settore dei mobili, uno zuccherificio, una conceria ed aziende tessili. Con la caduta del regime, molte di queste attivit\u00e0 sono state drasticamente ridimensionate o completamente chiuse.\nLuoghi d'interesse.\nOltre alle citate rovine del \"castrum\" di Sucidava, tra le quali la cosiddetta \"Fontana segreta\", un'interessante ed originale opera di ingegneria, altre attrattive della citt\u00e0 sono:"}
{"id": "1349545", "revid": "74801", "url": "https://it.wikipedia.org/wiki?curid=1349545", "title": "Kansas City (Kansas)", "text": "Kansas City (spesso abbreviata in \"KCK\" per distinguerla dall'omonima citt\u00e0 nel Missouri) \u00e8 un comune (\"city\") degli Stati Uniti d'America e capoluogo della contea di Wyandotte nello Stato del Kansas. La popolazione era di persone al censimento del 2018, il che la rende la terza citt\u00e0 pi\u00f9 popolosa dello stato e la centosessantottesima citt\u00e0 pi\u00f9 popolosa della nazione.\nNon va confusa con l'altra omonima Kansas City che si trova in Missouri al di l\u00e0 del confine statale, con la quale contribuisce comunque a formare un'unica area metropolitana.\nGeografia fisica.\nSecondo lo United States Census Bureau, ha un'area totale di 128,38 miglia quadrate ().\nStoria.\nNell'ottobre 1872, la \"vecchia\" Kansas City fu incorporata. La prima elezione in citt\u00e0 si \u00e8 tenuta il 22 ottobre dello stesso anno, per ordine del giudice Hiram Stevens del Decimo Distretto Giudiziario, e alla elezione vinse il sindaco James Boyle. I sindaci della citt\u00e0 dopo di lui sono stati James Boyle, C. A. Eidemiller, A. S. Orbison, Eli Teed e Samuel McConnell. Nel giugno 1880, il governatore del Kansas ha proclamato la citt\u00e0 di Kansas City come una citt\u00e0 di seconda classe, all'epoca il sindaco era McConnell.\nNel marzo 1886, la \"nuova\" Kansas City si \u00e8 formata attraverso la fusione di cinque citt\u00e0: la \"vecchia\" Kansas City, Armstrong, Armourdale, Riverview, e Wyandotte. La pi\u00f9 antica citt\u00e0 del gruppo era Wyandotte, fondata nel 1857 dai nativi americani dei Wyandot e missionari metodisti.\nSociet\u00e0.\nEvoluzione demografica.\nSecondo il censimento del 2018, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 52,2% di bianchi, il 26,8% di afroamericani, lo 0,8% di nativi americani, il 2,7% di asiatici, lo 0,1% di oceaniani, il 13,6% di altre etnie, e il 3,8% di due o pi\u00f9 etnie. Ispanici o latinos di qualunque etnia erano il 27,8% della popolazione.\nSport.\nKansas City \u00e8 rappresentata da due formazioni delle principali leghe professionistiche statunitensi:\nI Kansas City Royals di baseball e i Kansas City Chiefs di football americano non hanno sede presso la Kansas City che si trova in Kansas, bens\u00ec presso la Kansas City situata oltre il confine di stato, in Missouri."}
{"id": "1349550", "revid": "1543377", "url": "https://it.wikipedia.org/wiki?curid=1349550", "title": "The Godson", "text": "Biografia.\nNato e cresciuto a Yellowknife, nei Territori del Nord-Ovest, The Godson \u00e8 uno degli artisti pi\u00f9 conosciuti di Yellowknife, avendo iniziato ad appassionarsi all'hip hop a 14 anni ed avendo pubblicato il primo demo con il suo gruppo musicale Anonymus Inc. all'et\u00e0 di 16 anni. La pubblicazione nel 1998 del disco \"Redemption\" fa degli Anonymus il primo gruppo hip hop in assoluto a pubblicare un disco nei Territori del Nord-Ovest, ricevendo nei due anni successivi la nomination per gli YTV Achievement Awards. Il gruppo termina la propria parabola nel 2000, dopo un breve interludio con la nuova band Liquid Eyez con cui pubblica due album tra il 2001 ed il 2002, Aaron inizia a lavorare come solista con il nuovo nome d'arte di The Godson, progettando la realizzazione di una trilogia di dischi\nNel 2006, The Godson, eliminato dal reality canadese \"Canadian Idol\" ha realizzato comunque per il programma un brano intitolato \"The One\". La CTV ha poi realizzato un video su questa canzone, utilizzandolo come sigla di apertura per la quarta stagione del Reality."}
{"id": "1349551", "revid": "729019", "url": "https://it.wikipedia.org/wiki?curid=1349551", "title": "Torre di Mariano II", "text": "La torre di Mariano II (chiamata anche \"di san Cristoforo\", in lingua sarda \"Porta Ponti\" o \"Porta Manna\") \u00e8 una torre medievale situata nel centro storico di Oristano in Sardegna. Fu eretta nel 1290 dal giudice arborense Mariano II, da cui prende il nome, ed era una delle quattro porte d'ingresso dell'antica cinta muraria della citt\u00e0.\nSignificato del nome.\nLa torre viene attualmente chiamata di Mariano II dal nome del giudice che ne volle la costruzione nel contesto della difesa muraria di Oristano. Viene chiamata anche di san Cristoforo, perch\u00e9 conservava un retablo spagnolo dedicato al santo protettore dei pellegrini.\nIn lingua sarda, possiede il titolo di \"Porta Ponti\" (\"porta del ponte\") per il vicino ponte romano che attraversava il fiume Tirso, e \"Porta Manna\" (\"porta grande\") per la sua grandezza in confronto alle altre ventotto torri di guardia.\nDescrizione.\nLa torre si eleva a nord della citt\u00e0 di Oristano, nell'attuale piazza Roma. Ha un'altezza di circa 19 metri ed \u00e8 costituita da tre piani sovrapposti in legno; nell'ultimo \u00e8 situata una piccola torretta merlata che porta l'altezza complessiva a 28 metri, e all'interno della quale \u00e8 presente una campana in bronzo del 1430. La torre \u00e8 costruita con mattoni di arenaria provenienti da Tharros tramite una lavorazione a bugnato fino a sette metri circa: nella parte inferiore \u00e8 presente una base formata da granito.\nLe altre porte d'accesso erano: ad est \"Portixedda\", ad ovest \"porta sant'Antonio\" e a sud \"Porta Mari\", sua gemella e la pi\u00f9 importante, porta verso il mare e il molo d'approdo. Attraverso quest'ultima passarono, nel 1377 e nel 1378, gli ambasciatori del duca Luigi I d'Angi\u00f2, giunti a Oristano per conferire con il giudice Ugone III che scrissero una dettagliata relazione.\nLa torre di san Cristoforo, l'unica sopravvissuta insieme alla torre di \"Portixedda\", rappresenta un buon esemplare di architettura romanica; la \"Porta Mari\" fu demolita nei primi anni del Novecento. Vicino a quest'ultima si innalzava la torre di san Filippo, crollata nel 1872, che aveva la funzione di proteggere il palazzo giudicale e la cattedrale.\nIl 18 ottobre 1985 il papa Giovanni Paolo II, durante la sua visita pastorale in Sardegna, visitando la citt\u00e0 di Oristano ha presieduto una solenne celebrazione eucaristica davanti alla torre, ove \u00e8 stata posta una lapide a memoria."}
{"id": "1349554", "revid": "80339", "url": "https://it.wikipedia.org/wiki?curid=1349554", "title": "Grigori Alexandrovi\u010d Pot\u00ebmkin", "text": ""}
{"id": "1349555", "revid": "729019", "url": "https://it.wikipedia.org/wiki?curid=1349555", "title": "Itema", "text": "Itema S.p.A. \u00e8 una societ\u00e0 italiana che opera nel settore della produzione di soluzioni per la tessitura, tra cui telai all'avanguardia, ricambi e servizi integrati. Dal 2012 appartiene per il 60% alla famiglia Radici, per il 40% alle famiglie Arizzi e Torri.\nItema \u00e8 l'unico fornitore a livello mondiale a produrre tutte le tre tecnologie di inserzione della trama, pinza, aria e proiettile. Il telaio a proiettile \u00e8, inoltre, esclusivo dell'azienda.\nStoria.\nLa storia di Itema inizia, prima con Pietro Radici e poi con il figlio Gianni, con la nascita di \"Somet\", Societ\u00e0 Macchine Tessili, nel 1967 in provincia di Bergamo. Guidata dal 1990 dal fratello di Gianni, Miro Radici, la societ\u00e0 nel 2000, a seguito dell'acquisizione di \"Vamatex\", cambier\u00e0 nome in \"Promatech\". La nuova societ\u00e0 acquisir\u00e0 a sua volta nel 2001 \"SulTex\" (Sulzer textile), societ\u00e0 svizzera leader nell'industria tessile, la cui nascita risale al 1834. Prendendo il nome di Itema e aprendo il vertice a manager esterni dopo la decisione di MIro Radici di farsi da parte, la societ\u00e0 \u00e8 riorganizzata nel 2012 con la fondazione di \"Itema\" S.p.a. che racchiude in s\u00e9 tutte queste societ\u00e0 in un nome unico. Riassetto anche societario: la maggioranza finisce ai cinque figli di Gianni Radici.\nLa sede dell'azienda \u00e8 a Colzate, in Val Seriana, in provincia di Bergamo, dove risiedono le sedi amministrative e commerciali e il cuore della produzione. Un altro sito produttivo \u00e8 a Vilminore di Scalve, in provincia di Bergamo. Oltre confine, Itema ha siti produttivi in Svizzera (a Zuchwil) e in Cina (a Shanghai) e uffici in numerosi paesi. Nel 2013 dei tremila telai prodotti, solo 200 restano in Italia.\nNel febbraio 2014 la societ\u00e0 lancia Itema Academy, un programma per reclutare e mantenere giovani promettenti e neolaureati in collaborazione con Confindustria Bergamo, e apre in marzo ItemaLab, un nuovo incubatore di ricerca nel Parco tecnologico di Kilometro Rosso, alle porte di Bergamo.\nNell'aprile 2017 Itema acquisisce il 61% di Lamiflex, azienda leader nei materiali compositi e produttrice del kevlar, una fibra resistentissima (il 39% rimane alla famiglia Bernini). Poco dopo rileva NoeCha, produttrice di stampanti digitali di grandi formati. Nel marzo 2018 la societ\u00e0 chiede la quotazione alla Borsa di Milano sull'Mta attraverso un aumento di capitale con l'obiettivo di realizzare il \"piano Galaxy\"; passare in tre anni da 300 milioni di fatturato a 500 e raddoppiare il margine operativo lordo. Rinunciandovi un mese e mezzo pi\u00f9 tardi per il peggioramento delle condizioni dei mercati Resta valido il \"piano Galaxy\".\nNel mese di aprile 2019 Itema annuncia l'affitto dell'azienda PTMT."}
{"id": "1349557", "revid": "287204", "url": "https://it.wikipedia.org/wiki?curid=1349557", "title": "Willem Kalf", "text": "Biografia.\nNacque a Rotterdam da agiata famiglia, il padre era commerciante di tessuti. Poche le notizie sulla sua formazione artistica. Malgrado le notizie tramandateci da Arnold Houbraken, oggi si dubita che abbia frequentato ad Haarlem la bottega di Hendrik Pot, del cui stile non vi \u00e8 traccia nelle sue opere. Agli inizi del 1640 si trasfer\u00ec a Parigi,nel quartiere di Saint-Germain- des-Pr\u00e9s, punto di ritrovo degli artisti fiamminghi, dove inizi\u00f2 la sua produzione di \"Interni Rustici\", che ebbero buon successo e raggiunsero prezzi elevati in Francia. Nel XVIII secolo artisti come Jean Chardin e Fran\u00e7ois Boucher li acquistarono, e talvolta li rielaborarono. Contemporaneamente nel suo soggiorno a Parigi si dedic\u00f2 alla creazione di nature morte \"sontuose\" (\"Pronkstilleven\"), che raffiguravano argenti, porcellane, preziosa vetreria e tappeti orientali (certamente Willem conosceva le opere di Jan Davidsz. de Heem ad Amsterdam). Questo nuovo genere pittorico, poco conosciuto in Francia, divenne sempre pi\u00f9 popolare e la fama di Kalf crebbe enormemente, tanto che molti artisti eseguirono copie dei suoi dipinti.\nDopo i grandi successi ottenuti in terra di Francia, nell'ottobre 1646 Kalf decise di tornare in Olanda. Si rec\u00f2 prima a Rotterdam e poi a Hoorn, dove nel 1651 spos\u00f2 Cornelia Pluvier che gli diede quattro figli. Dal momento del suo ritorno in patria non sappiamo nulla della sua attivit\u00e0 pittorica fino al 1653, anno in cui si stabil\u00ec ad Amsterdam, citt\u00e0 affollata di pittori, commercianti di quadri e clienti facoltosi. In questa citt\u00e0 che ribolliva d'arte Kalf riprese la sua opera. Le sue tele diventano pi\u00f9 piccole e si pu\u00f2 notare un progressivo miglioramento della qualit\u00e0 pittorica. Le sue composizioni sono sempre pi\u00f9 intime e la quantit\u00e0 di luce meno intensa. Si ritiene che la sua attivit\u00e0 artistica sia terminata dopo il 1680 (ultima opera datata), ma si dedic\u00f2 al commercio di opere d'arte fino all'ultimo giorno. Poco \u00e8 noto della sua vita personale. Non fu proprietario di case, non vi \u00e8 notizia di lasciti testamentari. Probabilmente non lavor\u00f2 molto e non ebbe ambizioni di ricchezza. Il 31 luglio 1693, a 74 anni, tornando alla sua abitazione inciamp\u00f2 e cadde. Si trascin\u00f2 a casa dolorante e si mise a letto. Come nei suoi dipinti migliori, le luci intorno a lui si fecero sempre pi\u00f9 fioche, fino a spegnersi del tutto.\nIl signore della luce.\nNonostante i grandi elogi e la notoriet\u00e0 che ebbe nella sua vita, durante la quale i suoi contemporanei lo lodarono enormemente (tra questi G\u00e9rard de Lairesse), nel XIX secolo le sue opere furono dimenticate. Ma a seguito del restauro di molte sue tele ritorn\u00f2 al centro dell'attenzione nel secolo successivo, tanto da essere riconosciuto come uno dei pi\u00f9 grandi protagonisti di natura morta della sua epoca.\nNel 2007 il museo Boijmans di Rotterdam gli rese il giusto tributo con l'esposizione di 41 delle sue opere migliori, nelle sale del museo Suermondt di Aquisgrana.\nLa sua tela \"Nautilo e zuccheriera cinese\", esposta nel museo Thyssen di Madrid, \u00e8 un'icona della natura morta di tutti i tempi. La luce misteriosa che sembra sprigionarsi dall'interno della conchiglia \u00e8 un miracolo pittorico mai superato. Da ricordare anche la \"Brocca d'argento con ciotola di porcellana\" nella Gallery of Honour del Rijksmuseum, e \"Vaso cinese di porcellana\", nel museo di Indianapolis. Raggiunse i vertici della sua produzione artistica dopo il 1660, quando mostr\u00f2 di non essere solo un artista molto abile nel gioco delle ombre e dei riflessi di luce, ma di avere assoluta padronanza nell'uso dei colori, come si pu\u00f2 osservare nella sua tela esposta alla National Gallery di Londra: \"Drinking-Horn\" (Corno potorio). Se Jan de Heem pu\u00f2 essere considerato artista pi\u00f9 completo, bisogna riconoscere al Kalf una straordinaria abilit\u00e0 nel creare effetti di luce, da grande illusionista del pennello. In questo fu insuperabile."}
{"id": "1349567", "revid": "1516087", "url": "https://it.wikipedia.org/wiki?curid=1349567", "title": "Groenlandia nella seconda guerra mondiale", "text": "La Groenlandia nella seconda guerra mondiale fu condizionata dalla sorte della madrepatria danese. Dopo l'invasione della Danimarca nel 1940 la sua colonia della Groenlandia venne lasciata sola. Il Regno Unito era troppo occupato per mandare forze militari a proteggere l'isola e gli USA erano ancora neutrali. Il governatore Eske Brun dichiar\u00f2 l'indipendenza della Groenlandia, ritenendo che questa decisione fosse nei migliori interessi della colonia data l'occupazione tedesca della Danimarca.\nStoria.\nLa Germania aveva occupato la Danimarca nel 1940, ed anche se il Re danese era ancora in carica, fu pesantemente influenzato dalle forze di occupazione tedesche. Dopo alcuni tentativi falliti da parte del nuovo governo groenlandese di ottenere aiuti dal Regno Unito, la Groenlandia si rivolse agli USA. Il 9 aprile 1941 l'ambasciatore danese Henrik Kauffmann firm\u00f2 senza l'autorizzazione del proprio governo un accordo con il governo statunitense, autorizzando la presenza di truppe americane in Groenlandia e rendendo \"de facto\" l'isola un protettorato statunitense. Gli USA rifornirono l'isola e mandarono pattugliatori marittimi della Guardia Costiera ad ispezionare la costa orientale della Groenlandia, nonostante la presenza di iceberg e il cattivo tempo. Eske Brun, riluttante a chiedere agli Stati Uniti un aiuto su larga scala, cre\u00f2 un piccolo \"Esercito Groenlandese\", conosciuto con il nome di \"North-East Greenland Sledge Patrol\" (pattuglia su slitte del nord-est della Groenlandia), composto da 15 uomini (danesi ed inuit). Il loro compito era di ispezionare continuativamente la costa, in modo da scoprire un eventuale sbarco tedesco.\nNel settembre 1941 il cutter \"Northland\" della US Coast Guard cattur\u00f2 il peschereccio norvegese \"Buskoe.\" L'evento, legalmente ambiguo, \u00e8 spesso accreditato come la prima cattura navale statunitense della guerra. Il capitano era il commander (equivalente a capitano di fregata) Edward H. Smith della USCG, soprannominato \"Ice Berg Smith\", noto oceanografo. La \"Northland\" recuper\u00f2 anche vari aviatori del US Army Air Corps abbattuti, appartenenti alle unit\u00e0 che pattugliavano l'Artico.\nVarie volte i tedeschi tentarono di creare stazioni meteorologiche sulla costa orientale dell'isola, in modo da ottenere informazioni meteorologiche che sarebbero state d'aiuto per la loro campagna sottomarina, e che avrebbero permesso loro di prevedere meglio la situazione meteorologica sul continente europeo. Si verificarono alcune schermaglie tra la \"Sledge Patrol\" e i tedeschi durante la guerra, che ebbero come risultato il ritiro delle truppe tedesche dalla Groenlandia. Nella primavera del 1943, e nell'estate-autunno 1944, i tedeschi provarono a costruire sull'isola delle basi; tutti questi tentativi fallirono a causa dell'intervento delle forze armate statunitensi. Nella primavera 1943 un ufficiale tedesco fu fatto prigioniero dalla \"Sledge Patrol\" e consegnato agli americani dopo un lungo viaggio sul ghiaccio.\nGli Alleati usarono anche le informazioni meteorologiche delle loro stazioni in Groenlandia per pianificare lo sbarco in Normandia nel 1944.\nBibliografia.\nStoria completa relativa alla \"Northland\" e al capitano Smith"}
{"id": "1349568", "revid": "42179", "url": "https://it.wikipedia.org/wiki?curid=1349568", "title": "Pedro de Luna", "text": ""}
{"id": "1349571", "revid": "287204", "url": "https://it.wikipedia.org/wiki?curid=1349571", "title": "Hispano-Suiza H6", "text": "La H6 \u00e8 un'autovettura prodotta dal 1919 al 1932 dalla Casa automobilistica spagnola Hispano-Suiza.\nProfilo e storia.\nIl progetto per la realizzazione della H6 cominci\u00f2 gi\u00e0 nel 1914, anno in cui temporaneamente fu lanciata la T26, una vettura che avrebbe dovuto fungere sia da cuscinetto per l'imminente uscita di produzione della Alfonso XIII, sia da intermediaria tra due modelli di cilindrata cos\u00ec differente tra loro, come appunto la uscente Alfonso XIII e la futura H6. Infatti nelle intenzioni di Marc Birkgit vi era quella di creare una vettura pi\u00f9 lussuosa e dalle mire pi\u00f9 esclusive di quelle della Alfonso XIII.\nLo scoppio della Prima guerra mondiale interruppe per\u00f2 il corso di questo progetto, che comunque riprese nel 1918, al termine del conflitto stesso. I lavori ripreso in maniera molto febbrile e gi\u00e0 alla fine del 1919, al Salone di Parigi (il primo Salone automobilistico dopo la fine della guerra), la nuova vettura fu svelata.\nLa H6 colp\u00ec tutti per la sua imponenza, la sua regale eleganza e la raffinatezza della sua meccanica. Come al solito, solo il telaio veniva venduto al cliente, il quale provvedeva poi separatamente a farlo carrozzare dai migliori carrozzieri in voga all'epoca, come \"Kellner\" ed \"Erdmann &amp; Rossi\".\nLa H6 fu la prima Hispano-Suiza a montare sul radiatore il famoso stemma a forma di cicogna. Tale stemma era infatti l'emblema di uno squadrone di aviazione francese attivo durante la guerra, il quale montava motori Hispano-Suiza. Alcune soluzioni aeronautiche furono tra l'altro applicate anche al motore da 6.6 litri della H6.\nLa popolarit\u00e0 della H6 crebbe notevolmente presso gli ambienti pi\u00f9 esclusivi e le ordinazioni divennero consistenti, sempre relativamente al tipo di mercato possibile per questo modello.\nGi\u00e0 nel 1922 fu lanciata una variante della H6, denominata H6B, con alcuni interventi meccanici in pi\u00f9. Sia la H6 che la H6B divennero quindi molto famose e si posero in diretta concorrenza sia con le Rolls-Royce che con le Isotta Fraschini dell'epoca.\nNel 1925, la gamma H6 fu arricchita con l'arrivo della H6C, dotata di un nuovo motore da 8 litri. Tale versione fu lanciata per commemorare il successo della Hispano-Suiza nella \"Coppa Boillot\".\nLa gamma della H6 si avvi\u00f2 quindi alla fine degli anni venti senza pi\u00f9 modifiche di rilievo. Arrivata a questo punto cominci\u00f2 a soffrire gli effetti di una concorrenza sempre pi\u00f9 spietata, anche da parte delle grosse vetture americane, come le Duesenberg, visto che molte Hispano-Suiza furono destinate oltreoceano. Furono avviati quindi i progetti per la vettura che avrebbe dovuto sostituire la H6, che doveva essere ancor pi\u00f9 grande ed esagerata. Nel 1932, poco dopo l'arrivo della J12, la H6 fu pensionata definitivamente.\nMeccanica.\nLa meccanica della H6 era un grosso gioiello, per via delle raffinatezze tecniche che all'epoca erano di gran spicco. Il motore era inizialmente un 6 cilindri da 6597 cm\u00b3 costruito sulla base delle esperienze in campo aeronautico maturate durante la Prima Guerra Mondiale. Da tali esperienze, il motore della H6 eredita l'intero gruppo propulsore in lega leggera, con canne cilindri avvitate al basamento e la distribuzione che seguiva uno schema brevettato dalla stessa Hispano-Suiza, sempre in base ad alcune soluzioni aeronautiche. A queste raffinatezze tecniche fa da contrappunto alcuni nei, come il sistema di aspirazione e l'alimentazione, che non erano ottimali. Ciononostante, la H6 riusciva a spuntare delle ottime prestazioni per l'epoca e fu anche utilizzata in campo sportivo, ottenendo anche alcuni successi di spicco. La potenza massima era di 135 CV a 3000 giri/min e la velocit\u00e0 massima era di quasi 130\u00a0km/h.\nLa trazione era posteriore, mentre il cambio era manuale a sole 3 marce.\nPer quanto riguardava l'impostazione telaistica, su uno chassis costituito da due longheroni a U uniti da tre traverse vennero montati un impianto frenante a tamburo sulle quattro ruote. Le sospensioni erano anteriormente ad asse rigido, balestre ed ammortizzatori a frizione. Anche il retrotreno era piuttosto elementare, con un ponte rigido, balestre e tubi di torsione, sostituiti in seguito da ammortizzatori a frizione.\nLa H6B non si discostava molto dalla prima H6 e proponeva alcune migliore meccaniche, come l'innalzamento della potenza massima a 135 CV, con conseguente aumento della velocit\u00e0 massima a 135\u00a0km/h.\nMaggiori novit\u00e0 invece erano presenti nella H6C, nella quale il motore originale fu sostituito da un nuovo motore da 7983\u00a0cm\u00b3 in grado di erogare fino a 160\u00a0CV di potenza massima a soli 2000 giri/min. La velocit\u00e0 massima crebbe fino a 150\u00a0km/h. Le versioni da competizione arrivavano per\u00f2 fino a 200 CV. La H6C fu il top di gamma della H6, la versione pi\u00f9 sportiva e costosa e fu infatti prodotta in pochi esemplari."}
{"id": "1349572", "revid": "2202616", "url": "https://it.wikipedia.org/wiki?curid=1349572", "title": "L\u00f6wenstein-Wertheim", "text": "L\u00f6wenstein-Wertheim fu una contea del Sacro Romano Impero, parte della provincia della Franconia. Era formata dalle contee di L\u00f6wenstein, con capoluogo la citt\u00e0 di L\u00f6wenstein, e di Wertheim, con capoluogo la citt\u00e0 di Wertheim am Main. La contea venne soppressa nel 1806.\nStoria.\nLa contea venne affidata ad un ramo della famiglia dei conti di Calw prima del 1281, quando pass\u00f2 al re Rodolfo I d'Asburgo, che a sua volta la cedette al figlio naturale Alberto. Nel 1441 Enrico, discendente di Alberto, la vendette a Federico I del Palatinato.\nCome contea indipendente L\u00f6wenstein-Wertheim si distacc\u00f2 dai Wittelsbach palatini del ramo di Heidelberg nel 1471 con Ludwig, nato dal matrimonio morganatico tra Federico I, elettore palatino, e Klara Tott di Augusta. Ludwig nel 1488 ricevette dall'elettore Philipp sia la contea di L\u00f6wenstein che le signorie di Scharffeneck e Abstatt, mentre nel 1494 diviene conte dell'impero. Il figlio di Ludwig, Friedrich, fratello minore di Ludwig II, diviene conte di Scharffeneck. A lui succedono Wolfgang I, nato nel 1571 e Georg Ludwig, deceduto nel 1633, con il quale si estingue la linea. Attorno al 1613 Ludwig III, conte di Rochefort, perduta l'omonima contea, aggiunge al cognome quello della contea sovrana rimasta: Wertheim, mantenendo anche la signoria di Klein Heubach sul Meno. Alla sua morte la famiglia del conte si divide dei due rami di, la casa comitiale di L. Wertheim Virneburg poi Freudenberg e la casa comitale e principesca di L\u00f6wenstein Wertheim Rochefort\nCasa comitale di L\u00f6wenstein-Werthein-Virneburg, poi Fraudeberg.\nIl ramo protestante inizia con il conte \"Christoph Ludwig\" ed Elisabeth, contessa ereditaria \"von Manderscheid Schleiden und Virneburg\" che acquista la contea di Virneburg nella Renania (Eifel) aggiungendolo nel 1600 al proprio nome, dopo aver acquisita la contea di Wertheim dall'ultima erede Dorothea Walpurga. Nel 1613 gli \u00e8 confermata la compropriet\u00e0 familiare sulla contea di Wertheim. Friedrich Ludwig, alleato del Palatinato calvinista, nel 1622 viene privato dei possessi, ma li riacquista nel 1648, eccetto Abstatt e Wildeck ceduti al ramo cadetto dei Rochefort. Hanno un voto nella dieta del circolo di Franconia e un voto collegiale nel collegio dei conti di Franconia e di Westfalia. Nel 1721 la famiglia si divide nelle due linee di \"Vollrath e di Karl\". Con la convenzione del 14 aprile 1767 viene definita la successione per primogenitura, riconosciuta nel 1781. Dal 1424 al 1773 regnano sulla signoria di Saffenburg (Ahrweiler) poi ceduta al duca von Arenberg. Dal 1746 al 1806 sono comproprietari della contea di \"Limpurg Speckfeld\". La contessa \"Karoline Christine\", contrae matrimoni nel 1737 con il conte \"Christian von Pueckler\", e governa su parte della contea di \"Limpurg Speckfeld\". Ultimi conti sovrani sono: Johann Ludwig Vollrath, dal 1746 eredita con i fratelli la contea di \"Limpurg Speckfeld.\" Johann Karl Ludwig, dal 1786 \u00e8 sovrano anche della contea condominiale di \"Limpurg Speckfeld\" e dal 1790 sul resto dei feudi di Friedrich Ludwig, e di Friedrich Karl Gottlieb poi principe bavarese. Con le annessioni francesi della Renania, Johann Karl Ludwig, riceve, nel 1798 quale indennizzo per la perduta Virneburg il baliaggio di Freudenberg sul Meno (Monsbach), divenendone il 25 Febbraio 1803 conte correggente, e l'abbazia sovrana di Gruenau. Fu oggetto di contrattazione nel 1801, cedendo il \"Wertheim al Baden\", porzioni di Limpurg, Obersontheim e Michelbach, al W\u00fcrttemberg, il baliaggio di Triefenstein al principato di Aschaffenburg divenendo, nel 1812, con il cugino Friedrich Karl, la cui linea si estingue nel 1852, principe zu L\u00f6wenstein Wertheim Freudenberg in Baviera, poi l'anno successivo nel W\u00fcrttemberg col il titolo di \"Durchlaucht\", riconosciuto nella Dieta Germanica del 18 Agosto 1825.\nCasa comitale e principesca di L\u00f6wenstein-Wertheim-Rochefort.\nIl ramo cattolico, che nel 1574 acquista per matrimonio dagli Stolberg la contea di Rochefort, viene generato nel 1585 dal conte Johann Dietrich, che si converte al cattolicesimo, divenendo nel 1608 conte co-reggente di Rochefort, poi conte reggente nel 1636 alla morte del fratello \"Wolfgang Ernst\". Gli succede \"Ferdinand Karl\", che acquista nel 1632 l'abbazia di Gr\u00fcnau in condominio con la linea di Virneburg, ricevendo dall'imperatore il baliaggio di Abstatt e la signoria di \"Scharffeneck,\" tolte nel 1622 ai Virneburg. Maximilian Karl Albrecht acquista la signoria di \"Saffenburg\" e il 3 Aprile 1711 viene elevato alla dignit\u00e0 principesca personale, feudo nel Lussemburgo, esteso con il titolo di \"Hochgeboren\" agli eredi, signori di Breuberg e conti di P\u00fcttlingen e Wertheim, con patente imperiale del 3 aprile 1712. \"Dominik Marquard\" \u00e8 secondo principe, e nel 1730 acquista la signoria di Rosenberg, feudo del vescovo di Wuerzburg, mantenendo il voto personale alla Dieta. Finalmente, dopo 150 anni di dispute familiari, con un accordo del 9 Luglio 1755 la famiglia divide i possessi della Vallonia con i conti von Stolberg: i conti ricevono la contea di Rochefort ed altre propriet\u00e0 vicine, mentre ai Loewenstein rimangono Cugnon, Chassepierre, Herbeumont, Orego, Havresse, La Feuilly. Nel 1768 viene definito il diritto di primogenitura. Il principe \"Dominik Konstantin\" con l'invasione francese perde la contea di Puettlingen e le signorie di Scharffeneck, Cugnon, Herbeumont, Agimont, Chassepierre e \u00bd signoria di Neufchateau. Alla pace di Luneville, del 1801, come indennizzo riceve W\u00f6rth, Trennfurt, e il baliaggio di Rothenfels, nella Bassa Franconia, a titolo di contea, poi assorbita nel 1806 dal principato di Ratisbona, l'abbazia di Bronnbach, Neustadt am Mein, Holzkirchen, Thalheim, e varie indennit\u00e0 economiche. Mantiene invece i feudi di Breuberg, \"Habitzheim\", Klein Heubach, Laudenbach, poi mediatizzati il 25 Febbraio 1803 con il cambiamento del nome in L\u00f6wenstein Wertheim Rosenberg. Lo stato principesco, la cui residenza sovrana \u00e8 a Kleinheubach sul Meno, viene mediatizzato nel 1806 ed assorbito dal W\u00fcrttemberg con le due exclaves in Baviera e nel Baden. Nel 1825 gli \u00e8 riconosciuto il titolo di Durchlaucht. Tra i membri principali della famiglia: \"Maximilian Karl Albert\", figlio del conte \"Ferdinand Karl\" e di \"Marianna von Fuerstenberg\", \u00e8 fedele dell'imperatore, ed amministratore austriaco della Baviera, quando viene designato principe, durante la sua occupazione. Diviene poi governatore generale dello stato di Milano, ove muore.\nSovrani di L\u00f6wenstein.\nConti di L\u00f6wenstein-Scharffeneck (1541\u20131633).\nGiorgio Luigi mor\u00ec senza eredi maschi, e la contea pass\u00f2 alla linea di Virneburg. La sua unica figlia Maria Cristina di L\u00f6wenstein-Scharffeneck (1625\u20131673) spos\u00f2 Gabriele Oxenstierna, Conte di Korsholm e Vaasa (1619\u20131673). I successivi conti di Korsholm e Vaasa furono loro discendenti.\nConti di L\u00f6wenstein-Wertheim (1541\u20131636).\nLa linea si estinse con Luigi IV e Volfango Ernesto: il primo non ebbe eredi, mentre l'unica erede e figlia di Volfango Ernesto fu Dorotea Walpurga di L\u00f6wenstein-Wertheim (1628\u20131634) che gli premor\u00ec. La loro eredit\u00e0 fu divisa tra i fratelli sopravvissuti, il primogenito Cristoforo Luigi, capostipite della linea di L\u00f6wenstein-Wertheim-Virneburg, e il quartogenito Giovanni Teodorico, capostipite della linea di L\u00f6wenstein-Wertheim-Rochefort.\nLinea di L\u00f6wenstein-Wertheim-Virneburg, poi Freudenberg (1611\u2013oggi).\nConti di L\u00f6wenstein-Wertheim-Virneburg (1611\u20131812).\n\"Titolo cambiato in Principe di L\u00f6wenstein-Wertheim-Freudenberg\"\nLinea di L\u00f6wenstein-Wertheim-Rochefort, poi Rosenberg.\nConti di L\u00f6wenstein-Wertheim-Rochefort (1611\u20131712).\n\"Titolo cambiato in Principe di L\u00f6wenstein-Wertheim-Rochefort\"\nPrincipi di L\u00f6wenstein-Wertheim-Rochefort (1712\u20131803).\n\"Titolo cambiato in Principe di L\u00f6wenstein-Wertheim-Rosenberg\""}
{"id": "1349575", "revid": "287204", "url": "https://it.wikipedia.org/wiki?curid=1349575", "title": "Lowenstein", "text": ""}
{"id": "1349576", "revid": "767487", "url": "https://it.wikipedia.org/wiki?curid=1349576", "title": "K.Maro", "text": "Biografia.\nNato in Libano, cresciuto a Parigi e poi trasferitosi in Canada nel 1995, \u00e8 giunto per la prima volta in classifica in Canada partecipando al gruppo pop LMDS (\"Les messagers du son\") ed ottenendo il primo contratto discografico all'et\u00e0 di 17 anni, ma il suo primo vero singolo di successo, che ha varcato i confini nazionali, \u00e8 stato \"Femme Like U\" del 2004, il singolo ha ottenuto anche la nomination agli \"NRJ Music Awards\" del 2005. Le sue rime frequentemente mescolano lingua inglese e lingua francese, a cui a volte si aggiunge l'arabo."}
{"id": "1349577", "revid": "287204", "url": "https://it.wikipedia.org/wiki?curid=1349577", "title": "Quartetto Euphoria", "text": ""}
{"id": "1349578", "revid": "752092", "url": "https://it.wikipedia.org/wiki?curid=1349578", "title": "Magonza-Bingen", "text": ""}
{"id": "1349588", "revid": "287204", "url": "https://it.wikipedia.org/wiki?curid=1349588", "title": "Madurai", "text": "Madurai (in tamil \u0bae\u0ba4\u0bc1\u0bb0\u0bc8) \u00e8 una suddivisione dell'India, classificata come \"municipal corporation\", di 922.913 abitanti, capoluogo del distretto di Madurai, nello Stato federato del Tamil Nadu. In base al numero di abitanti, la citt\u00e0 rientra nella classe I (da 100.000 persone in su) e l'agglomerato urbano raggiunge i 1.230.095 abitanti.\nHa pi\u00f9 di 2500 anni di storia ed \u00e8 stata la capitale dell'antico regno Pandya.\nGeografia fisica.\nLa citt\u00e0 \u00e8 situata a 9\u00b0 55' 60 N e 78\u00b0 7' 0 E, sulle sponde del fiume Vaigai a circa 130 chilometri dalle coste del golfo del Bengala, e ha un'altitudine di 135 .\nSociet\u00e0.\nEvoluzione demografica.\nAl censimento del 2001 la popolazione di Madurai assommava a 922.913 persone, delle quali 466.909 maschi e 456.004 femmine. I bambini di et\u00e0 inferiore o uguale ai sei anni assommavano a 94.801, dei quali 48.667 maschi e 46.134 femmine. Infine, coloro che erano in grado di saper almeno leggere e scrivere erano 730.245, dei quali 392.018 maschi e 338.227 femmine.\nEconomia.\nL'economia \u00e8 ancora principalmente legata all'agricoltura anche se il settore industriale \u00e8 ben sviluppato e in continua crescita non solo per quanto riguarda i reparti tessili e alimentari ma anche nei comparti meccanico e informatico.\nUna particolare attivit\u00e0 di Madurai \u00e8 la produzione di fiori, esportati in tutto il Paese e anche all'estero."}
{"id": "1349590", "revid": "57872", "url": "https://it.wikipedia.org/wiki?curid=1349590", "title": "Nostra Signora di Montebruno", "text": ""}
{"id": "1349591", "revid": "486946", "url": "https://it.wikipedia.org/wiki?curid=1349591", "title": "D\u00e1in Piediferro", "text": ""}
{"id": "1349592", "revid": "1632387", "url": "https://it.wikipedia.org/wiki?curid=1349592", "title": "John Irvin", "text": "Biografia.\nEsord\u00ec alla regia con \"I mastini della guerra\" (1981) con Christopher Walken, proseguendo con vari film tra cui \"Codice Magnum\" (1986) con Arnold Schwarzenegger, \"\" (1987), \"Robin Hood - La leggenda\" (1991), \"L'esercizio del potere\" (1991) con Donald Sutherland, \"Tre vedove e un delitto\" (1994), \"Un mese al lago\" (1995), \"La spirale della vendetta\" (1997) con Harvey Keitel, \"Battaglia all'inferno\" (1998), \"Shiner\" (2000), noir britannico con Michael Caine, e \"L'educazione fisica delle fanciulle\" (2005) con un cast quasi totalmente femminile che comprende Jacqueline Bisset e gli italiani Enrico Lo Verso, Eva Grimaldi, Galatea Ranzi, Urbano Barberini e Silvia De Santis."}
{"id": "1349594", "revid": "11123177", "url": "https://it.wikipedia.org/wiki?curid=1349594", "title": "Insulae Diomedee", "text": ""}
{"id": "1349595", "revid": "777251", "url": "https://it.wikipedia.org/wiki?curid=1349595", "title": "Aprilia RX", "text": "Le Aprilia RX sono le motociclette enduro/fuoristrada della casa di Noale, sono molto simili ai modelli da Cross ma con un impianto elettrico che comprende anche i fari, frecce, stop e varie spie, come la spia dell'olio, inoltre hanno anche uno specchietto retrovisore, un rubinetto della benzina con la riserva, il miscelatore per la lubrificazione separata e ovviamente la targa. I modelli sono prodotti nelle cilindrate di 50 e 125 cm\u00b3 e si piazzano tra le moto da enduro e le fuoristrada, prima che la versione 125 venisse depotenziata.\nAprilia RX 50.\nL'Aprilia RX 50 \u00e8 il ciclomotore Aprilia che per molto tempo \u00e8 stato prodotto dalla casa a partire dal 1989.\nLa \"prima serie\", si avvia nel 1989, con una livrea lineare, con ciclistica semplice ma funzionale, questa serie durer\u00e0 poco, solo fino al 1990.\nLa \"seconda serie\", si avvia nel 1991, con la moto che vien completamente rinnovata, ma non stravolta, infatti il telaio ed il forcellone sono completante nuovi, cos\u00ec come le carenature, mentre viene aggiornata la pinza freno dell'impianto frenante anteriore, che inizialmente era fissa a doppio pistoncino contrapposto, mentre ora \u00e8 flottante a doppio pistoncino. Il cambio nei primi modelli era a tre marce e poi \u00e8 passato a cinque nel '95 quando non vigeva pi\u00f9 la legge che limitava il numero massimo di marce nei ciclomotori e verr\u00e0 prodotta cos\u00ec fino al 2005.\nLa \"terza serie\", si avvia nel 2006 la casa per\u00f2 porta numerosi cambiamenti passando alla versione My, e adesso ricorda molto la sorella maggiore, con le sue linee squadrate e un po' inusuali, infatti riprende a pieno le linee della MXV 4.5 che partecipava al mondiale cross, un altro cambiamento rispetto alla vecchia versione sono le forcelle, che passano da rovesciate a normali, con un aumento del diametro di 6\u00a0mm, ma una riduzione della corsa da 250 a 195\u00a0mm, anche la sospensione posteriore ha avuto una riduzione della corsa da 260 a 180\u00a0mm ed ora \u00e8 in alluminio e non pi\u00f9 in acciaio scatolato, ma anche il telaio diventa in alluminio e del tipo bitrave, inoltre il motore cambia le sue misure, passando dal Minarelli 40,3x39,0 al Piaggio 39,88x40, inoltre la pinza posteriore viene aggiornata, ma sempre del tipo fisso a due pistoncini contrapposti, si ha inoltre aggiunta della ventola radiatore rispetto alla serie precedente.\nQuesto modello era stato per un breve periodo affiancato dal modello supermotard MX 50, ma poi questo modello \u00e8 stato sostituito sempre nel 2006 dal modello SX 50 che rispecchia in tutto e per tutto le nuove livree del modello RX 50.\nAprilia RX 125.\nL'Aprilia RX 125 \u00e8 la versione di cilindrata superiore ed \u00e8 stata prodotta ininterrottamente dal 1985 al 1999, poi dopo un periodo di pausa ha ripreso la produzione dal 2008 al 2010.\nRecentemente \u00e8 stata presentata una nuova RX 125, nel 2016, che altro non \u00e8 che una Derbi 4 tempi rimarchiata, che per\u00f2 non ha riscosso molto successo presso il pubblico in quanto neanche lontanamente si avvicina al blasone, alle prestazioni e allo stile delle vecchie versioni 2 tempi.\nLe RX dal 1984 al 1988 fanno ancora parte della vecchia generazione di enduro della casa di Noale ed erano affiancate dalla MX125 da cross puro, non targata e non omologata e dalla Tuareg Rally per uso marathon. Tutte e tre le moto erano disponibili anche in versione 250. Le 125 adottavano il Rotax 127, in uso anche sulla Aprilia ETX e Tuareg (modello non Rally) che per\u00f2 avevano il cilindro incamiciato in ghisa e il miscelatore. Le forcelle erano di tipo tradizionale con soffietti parapolvere.\nLa versione 1984 della RX 125 (cos\u00ec come le sorelle MX e Tuareg Rally, sia 125 che 250) aveva i freni a tamburo e stampella laterale sostituiti dal 1985 con un impianto misto, disco anteriore e tamburo posteriore, e dall'iconico cavalletto centrale diventato poi il tratto distintivo della serie. Queste prime versioni non erano dotate di miscelatore e le plastiche, molto grossolane, non erano verniciate. Si trattava in tutto e per tutto di moto pronto gara. Erano anche prive di contro albero di bilanciamento per diminuire le vibrazioni.\nLa nuova generazione di RX 125 (Six Days) arriva fra il 1989 e il 1990, basata sul telaio tutto nuovo e riprogettato del Tuareg Rally del 1989 e denominata Modello K, dai colori blu scuro e lilla. Le forme erano inedite e ben curate, spigolose ma non troppo, le plastiche verniciate e di pregevole fattura. Il modello K sar\u00e0 l'unico fra tutte le nuove RX ad avere il parafango anteriore \"piatto\". Inoltre faro posteriore e targa saranno montate su un supporto asportabile in plastica nera sostenuto anche esso da un telaietto in metallo nero, anche esso asportabile.\nIl motore era il nuovo Rotax 123 a 2 tempi con contro albero di bilanciamento e cambio a sei rapporti. Il cilindro era prodotto su specifiche Aprilia da Gilardoni e nominato Gilardoni 1 o Gilardoni 2. Le due versioni non avevano differenze e il numero era riferito a quale dei due stampi lo aveva prodotto. Sulla RX 125 del 1989/1990 c'era la nuova versione del cilindro Rotax 123 contraddistinta dal numero identificativo 223610. Infatti era il primo cilindro ad avere i booster sulla luce di scarico mentre la Tuareg Rally del 1989 ne era priva (Cilindro 220/223360).\nIl cilindro 223610 ha una erogazione molto appuntita, con pochi bassi e un grandissimo allungo, non particolarmente adatta all'utilizzo fuoristradistico e la valvola RAVE elettronica \u00e8 gestita da una centralina situata sotto la sella che la fa aprire a 8400 giri. Il cilindro 223610 quindi, associato ad un cambio ancora troppo distanziato, limita l'utilizzo adeguato della moto in fuoristrada lasciando per\u00f2 al modelli K un'aurea di leggenda presso il pubblico come moto dalle prestazioni eccezionali. Tale gruppo termico viene infatti sostituito poi dal cilindro 223616 nel modello RX 125 Six Days dell'anno dopo (siamo nel 1991), con differente altezza delle luci e travasi, diverso rapporto di compressione e diversa testa che gli conferiscono una erogazione pi\u00f9 graduale e modulabile e maggiore spinta gi\u00e0 dai bassi regimi.\nIl cilindro 223610 \u00e8 stato poi destinato ad un utilizzo competitivo per le Aprilia Futura Sport Production 125 per via delle sue caratteristiche pi\u00f9 adatte all'utilizzo estremo su pista e rimane ancora oggi uno dei cilindri pi\u00f9 ricercati dagli appassionati.\nIl cilindro Gilardoni era trattato con il GINISIL, nome commerciale del riporto galvanico in Nichel Silicio, brevetto Gilardoni (GIlardoni NIchel SILicio).\nA differenza della Tuareg Rally del 1989 per la prima volta una enduro in casa Aprilia adottava la valvola RAVE elettronica allo scarico, azionata da centralina elettronica e solenoide, andando a sostituire la vecchia valvola RAVE pneumatica. Dal 1991 in avanti, in accordo con il nuovo cilindro 223616, la centralina della valvola azionava il solenoide a \"soli\" 7800 giri per tutte le RX. L'apertura della valvola non era graduale ma on off, aperta o chiusa. Sotto i 1200 giri inoltre la valvola rimaneva aperta per mantenersi pulita, oltre i quali si richiudeva per riaprirsi poi all'entrata in coppia del motore.\nLa moto era inoltre finalmente dotata di miscelatore.\nIl carburatore era un Dellorto VHSB 34 LD da 34\u00a0mm, il pistone era un Asso-Werke a doppia fascia montato con tolleranza di 2 centesimi da manuale. Aprilia dichiarava 34,5 cavalli (verosimilmente 32) e 140\u00a0km/h di velocit\u00e0.\nIl telaio era di nuovissima progettazione e separato in due parti per la manutenzione. La parte principale era mono trave a tubo quadro con traversa superiore e culla a tubi tondi sdoppiata all'altezza dello scarico. Il telaietto reggisella posteriore a tubi tondi, smontabile, accoglieva pedane passeggero, vaschetta dell'olio, scatola filtro e batteria. La forcella era una Paioli a steli rovesciati da 40\u00a0mm di diametro e 290\u00a0mm di corsa e il mono posteriore era un Marzocchi regolabile in compressione ed estensione con 30 posizioni diverse, con 290\u00a0mm di corsa.\nIl cavalletto, caratteristica ereditata dal vecchio Tuareg Rally del 84/87, era centrale e divenne appunto il tratto distintivo delle nuove enduro di Noale.\nLa Six Days modello K del 1990 venne sostituita dalla Six Days Modello M del 1991 dagli eleganti colori viola dark e argento metallizzato. Con questa livrea Stefano Passeri vinse il campionato italiano e il campionato del mondo a squadre nel 1991 nella Sei Giorni di Francia ma arriv\u00f2 secondo per un infortunio, dopo aver dominato, nel campionato del mondo individuale. Il telaio rimase sempre lo stesso dell'anno precedente ma cambiava il telaietto reggisella posteriore, pi\u00f9 compatto sul lato sinistro per via della batteria da 4Ah pi\u00f9 piccola che andava a sostituire l'eccessiva batteria da 9Ah. Inoltre il telaietto reggisella posteriore adesso poteva accogliere un astuccio rigido porta attrezzi eliminando cos\u00ec il borsello posteriore del modello precedente. Oltre alle forme pi\u00f9 arrotondate delle plastiche e un nuovo parafango anteriore la nuova Six Days beneficiava di nuovi dischi freno asolati in acciaio spessi 4\u00a0mm, di nuove pinze freno, di una nuova forcella Marzocchi da 40\u00a0mm e 300mm di corsa, tarata meglio, di un nuovo ammortizzatore regolabile in 30 posizioni su compressione ed estensione fabbricato dalla tedesca Boge-Sachs, di un nuovo forcellone pi\u00f9 lungo e con le estremit\u00e0 forgiate, di un Rotax 123 di seconda generazione con un nuovo albero motore, un nuovo carter volano dotato di sede per il pick up, un nuovo albero motore pi\u00f9 leggero e una nuova biella, di un nuovo disegno della marmitta e di varie migliorie che andavano a correggere tutti i piccoli errori di giovent\u00f9 del modello K. Il cilindro adottato era quello di quinta generazione il 220D dal numero di serie 223616 che rimarr\u00e0 tale fino alla prima versione del motore Rotax 122 adottato nel 1995. Come gi\u00e0 detto il cilindro 223616, pur mantenendo la potenza del 223610, aveva una erogazione pi\u00f9 morbida e quindi pi\u00f9 adatta alla destinazione di utilizzo della moto. Il cambio presentava una nuova rapportatura interna con le prime tre marce allungate per ravvicinare tutti i rapporti e una corona pi\u00f9 grossa, da 49 denti, per compensare la modifica al cambio. In questo modo, nonostante le dichiarazioni della stampa, la moto perdeva velocit\u00e0 di punta (almeno 15\u00a0km/h) ma guadagnava in fruibilit\u00e0 soprattutto nel fuori strada.\nIl 1992 fu l'anno delle due livree dei Modelli N, il 125R World Championship Replica giallo, rosso, viola e il Control Data blu scuro, verde acquamarina e bianco. La livrea della 125R WCR era un omaggio alla livrea del pilota portoghese Miguel Farrajota che con il Modello Six Days del 91 cos\u00ec dipinto partecip\u00f2 ai campionati del 1992 mentre la Control Data era la livrea utilizzata da Stefano Passeri sempre nel mondiale 1992 sponsorizzata dall'azienda informatica Control Data appunto.\nI modelli del 1992 beneficiavano di un telaio inedito e completamente riprogettato. Da ora in avanti le due linee (Tuareg Rally ed RX) si separeranno e la Tuareg Rally continuer\u00e0 a mantenere il proprio telaio, pi\u00f9 adatto alle discipline rally marathon. Con il nuovo telaio la RX risulta pi\u00f9 stabile, con un passo pi\u00f9 lungo e con maggior peso sull'anteriore, problema che affliggeva le prime due RX (anteriore troppo leggero). Con il nuovo telaio la stabilit\u00e0 della moto aumenta notevolmente, la solidit\u00e0 dell'anteriore \u00e8 marcata ma la posizione del pilota \u00e8 pi\u00f9 raccolta, le pedane sono pi\u00f9 alte e arretrate rendendo la moto leggermente pi\u00f9 scomoda e affaticante nei tratti lunghi. La forcella viene ritarata, ha pi\u00f9 sensibilit\u00e0 sulle piccole sconnessioni e il forcellone \u00e8 pi\u00f9 lungo di 15\u00a0mm e presenta un nuovo parapinza in alluminio che contraddistinguer\u00e0 questa serie. Il disco posteriore, a causa di una fragilit\u00e0 strutturale, rimane asolato ma perde met\u00e0 delle asole rispetto al precedente. Il disco anteriore guadagna 5\u00a0mm di diametro. Inoltre entrambi i dischi perdono le viti a testa cilindrica ribassata avvitate su scasso e guadagnano delle pi\u00f9 comuni viti a brugola con testa svasata. Le forme delle plastiche sono totalmente nuove e fanno un balzo avanti enorme in termini di design. Adesso la moto \u00e8 ancora pi\u00f9 curata, le plastiche si raccordano meglio, le forme sono tonde e il portatarga in plastica, sparito il telaietto reggitarga in metallo, \u00e8 ridisegnato e pi\u00f9 moderno. Il motore \u00e8 sempre l'ottimo Rotax 123 ma di terza generazione, rivisto negli organi interni, nel carter frizione e con un attacco in pi\u00f9 nella parte anteriore. I carter vengono semplificati internamente, il desmodromico del cambio rivisto per avere una cambiata pi\u00f9 morbida, gli ingranaggi della quarta e quinta marcia invertiti, un differente millerighe sugli alberi del cambio, un nuovo miscelatore e la posizione degli ingranaggi del contagiri (comunque mai presente su RX) spostati anteriormente. Il look del motore adesso \u00e8 pi\u00f9 moderno, meno spigoloso e pi\u00f9 arrotondato, in linea con tutta la moto. Il serbatoio passa dai risicati 9 litri dei modelli 90 e 91 a 12 litri di questo modello 92. Il serbatoio inoltre perde le due appendici laterali che scendevano verso il basso e che rendevano l'accesso e la manutenzione a candela, carburatore e gruppo termico difficoltosa. La perdita di questi volumi e l'ulteriore aumento di ben tre litri comporter\u00e0 una forma del serbatoio meno ingombrate in altezza ma nettamente pi\u00f9 larga e, per quanto piacevole all'occhio e azzeccata, render\u00e0 la moto sicuramente un pelino meno maneggevole nella guida in piedi per via del maggior ingombro in larghezza fra le ginocchia.\nLe due moto del 1992 fecero il bis, praticamente identiche, nel 1993 con i Modelli P, la 125C di colore giallo, viola prugna e magenta e la nuova Control Data, quasi identica nelle grafiche ma blu scura, lilla e bianca. Il Control Data del 1993 \u00e8 la prima RX ad avere il telaio in tinta con la carrozzeria e non bianco. L'unica sostanziale differenza tecnica rispetto al modello N del 1992 \u00e8 la ruota posteriore da 19 pollici invece che da 18, quindi con una vocazione pi\u00f9 crossistica, frutto del lavoro di test e prova sui campi di gara. La moto era per\u00f2 omologata con entrambe le misure di ruote vista la difficolt\u00e0 tuttora corrente di trovare gomme enduro da 19 pollici omologate per l'uso in strada. Inoltre piccoli particolari come passacavi, passa tubi, protezione interna alla pompa del freno posteriore marcavano la differenza con il telaio del 92. Minuscole migliorie dovute all'utilizzo sui campi di gara. In particolare la livrea della 125C entr\u00f2 in scena sui campi di gara e nei concessionari dopo la Control Data 93 perch\u00e9 sostanzialmente l'Aprilia a met\u00e0 campionato perse la sponsorizzazione dell'azienda informatica. Si pu\u00f2 pertanto affermare che entrambe le moto siano repliche del campionato del mondo.\nNel modello del 1994, denominato 125C, il telaio rimane lo stesso (diventa grigio opaco) ma cambiano le plastiche che diventano ulteriormente pi\u00f9 crossistiche. Cambia sostanzialmente tutto il look della moto, dal porta faro, ai porta numeri laterali, dai convogliatori del radiatore alla sella e le viti con testa tonda a brugola vengono sostituite con viti a testa esagonale flangiate. L'unico componente della carrozzeria che rimarr\u00e0 sempre uguale per il futuro sar\u00e0 il parafango anteriore. Da qui in avanti telaio, plastiche e caratteristiche tecniche rimarranno bene o male sempre le stesse. Il modello 94 esce in due livree, rosso fluo con porta numeri neri e blu elettrico metallizzato con porta numeri rossi. Il nuovo Modello R gode anche di un nuovissimo forcellone pressofuso invece che scatolato con il tubo del freno incassato e il look molto moderno e tecnologico. La forcella perde 1\u00a0cm di corsa ma \u00e8 regolabile in compressione ed estensione, Questo comporta anche l'adozione di due piedini differenti, il che impone l'adozione di una diversa pinza freno Brembo e di nuovi para steli. Il mono Boge-Sachs non cambier\u00e0 pi\u00f9 fino al 1999. Il motore \u00e8 la quarta versione, la pi\u00f9 evoluta del Rotax 123, con carter pi\u00f9 curati, semplificati in alcune parti, fusi con una lega di alluminio migliore e non verniciati, a parte il carter frizione che rimane identico all'anno precedente. Inoltre altre migliorie contraddistinguono questo propulsore, dalla vulgata conosciuto erroneamente come SP, come i passaggi dell'olio cambio maggiorati, ingranaggio primaria frizione alleggerito, albero motore alleggerito con diverso schema di spessoramento per il gioco assiale, tamburo frizione forato per migliore lubrificazione e altre piccole modifiche qua e l\u00e0. Il nuovo Rotax 123, l'ultimo della serie, \u00e8 dotato di convogliatore della miscela nelle sedi cuscinetto da entrambi i lati e del quinto travaso di aspirazione, il che lo rende un motore ancora oggi molto ricercato. Probabilmente la RX del 1994 rimane la pi\u00f9 completa e adatta all'uso per cui \u00e8 stata destinata.\nNel 1995 la RX Modello S \u00e8 denominata 125C, esce nel solo colore nero con le grafiche giallo fluo e rosso fluo a richiamare lo sponsor Chesterfield che compare sulla sorella stradale RS di quell'anno.\nLa Chesterfield in quegli anni sponsorizzava Aprilia in pista ma nel fuoristrada era con Yamaha, quindi la RX del 1995 \u00e8 una mancata Chesterfiel replica. Le sovrastrutture della moto sono identiche a quelle del modello 1994 ma cambia leggermente il telaio nella parte inferiore per via dell'adozione del nuovo motore Rotax 122. La culla del telaio infatti \u00e8 meno ingombrante perch\u00e9 il nuovo propulsore \u00e8 pi\u00f9 compatto, gli organi interni sono pi\u00f9 o meno gli stessi ma disposti in maniera pi\u00f9 raccolta. Il beneficio in dimensioni \u00e8 notevole, l'olio necessario al cambio passa da 1000 cc a 600 cc. Il 122 dispone inoltre della luce di segnale, detto anche il quinto travaso, non disponibile nel Rotax 123 se non nell'ultimissima versione del 1994. Inoltre il pignone dell'albero motore non \u00e8 pi\u00f9 avvitato ma bloccato con un seeger e l'intera campana frizione, che guadagner\u00e0 un disco in acciaio in pi\u00f9, si sfila liberamente senza bisogno di attrezzo alcuno. Il carter frizione ha infatti un sottocarter solo per estrarre il pacco frizione dal motore senza doverlo aprire tutto. Tutto il gruppo desmodromico e comando cambio viene spostato nel carter frizione invece che nei carter interni e le forchette del cambio sono molto pi\u00f9 piccole e disposte su due assi invece che uno. Queste modifiche vengono fatte in ottica di una manutenzione pi\u00f9 rapida in gara che per\u00f2 porter\u00e0 ad avere una minore affidabilit\u00e0 generale del motore. Infatti il Rotax 122 \u00e8 afflitto da vari problemi di usura precoce. Gli ingranaggi del controalbero in Delrin, indistruttibili sul Rotax 123, sono soggetti a consumo eccessivo se non a rotture, l'ingranaggio pompa olio e pompa acqua si mangia velocemente, in caso di grippata o sbiellata brutale le forchette del cambio possono svergolarsi, c'\u00e8 un maggior consumo della chiocciola spingi disco e del coperchio molle frizione e l'olio si rovina e va sostituito molto prima. \u00c8 probabilmente la minore quantit\u00e0 di olio a rendere gli ingranaggi del contro albero, uno dei maggiori problemi di affidabilit\u00e0 del motore. Nel Rotax 122 il meccanismo di avviamento a pedivella viene completamente spostato e non \u00e8 pi\u00f9 quindi coassiale all'asta del selettore del cambio. I prigionieri M7 della testa vengono sostituiti con delle pi\u00f9 economiche viti M8 a testa esagonale che avvitano direttamente nel corpo del cilindro, una scelta chiaramente dettata dal risparmio economico che per\u00f2 comporta rischio di rotture dell'alluminio soprattutto in ambito competitivo dove il gruppo termico viene smontato con frequenza. Cambia anche la forma del coperchio copri testa per accogliere le teste delle viti e per avere una minore quantit\u00e0 di acqua e un pi\u00f9 veloce passaggio. Infatti la velocit\u00e0 di rotazione della pompa acqua \u00e8 maggiore rispetto al Rotax 123. In Aprilia puntavano molto sul nuovo propulsore, in ottica prestazioni e bilanciamento del mezzo ma rimasero presto delusi per la mancanze di differenze rilevanti sotto quei punti di vista. Il Rotax 122 afflitto da problemi di affidabilit\u00e0 e dalla maggiore economicit\u00e0 rimane un motore il cui potenziale \u00e8 andato un poco sprecato.\nIl modello 1995 fu l'ultimo full power, dopo di che la sciagurata legge dei 15 cavalli non permise ai modelli successivi di essere venduti a piena potenza. Aprilia adott\u00f2 cos\u00ec due linee di vendita, una full power per i maggiorenni e una depotenziata per i sedicenni. Era per\u00f2 disponibile un kit di ripotenziamento per riportare il propulsore alla potenza originale, solo per uso pista per\u00f2.\nNel 1996 esce la RX 125C modello T dal colore arancione e grigio. Le plastiche sono identiche al 1995 ma la particolarit\u00e0 di questo modello \u00e8 la plastica dei para steli e dei convogliatori dei radiatori che sono in tinta arancione ma trasparenti. Tecnicamente la moto \u00e8 identica al modello dell'anno precedente e da qui in avanti le variazioni saranno solo pi\u00f9 estetiche a causa della legge che ha ucciso da un anno all'altro un intero compartimento industriale e rendendo quindi inutili investimenti in un settore cos\u00ec penalizzato.\nNel 1997 esce quindi il modello V, ancora denominato RX 125C, in due livree, nuovamente arancione e grigio opaco e blu elettrico e grigio opaco con plastiche radiatore e copristeli trasparenti.\nNel 1998 vede la luce l'ultimo modello, dalle grafiche discutibili, giallo e nero e il telaio rosso con forcella e ammortizzatore di colore nero. Sar\u00e0 l'ultima RX per circa 10 anni.\nL'RX 125 \u00e8 stata sostituita quindi dal 1999 dall'Aprilia MX 125 che condivideva telaio e meccanica ma con una estetica della carrozzeria rivista e le ruote da 17 pollici stradali da motard. La MX 125 \u00e8 stata prodotta dal 2004 al 2006.\nAll'EICMA 2007 \u00e8 stata presentata invece quella che \u00e8 la nuova enduro 2 Tempi 125 Aprilia.\nUscita in vendita nel 2008, sulla scia della Aprilia RXV 450 esce il nuovo modello di RX 125 (anche in versione motard denominato SX) che ne ricalca le forme con le linee particolarmente spigolose e la colorazione rosso e nero. La moto ebbe poco successo vista anche la povert\u00e0 dei materiali e l'economia con cui venne progettata ed \u00e8 tuttora invisa e non considerata da parte degli amanti della RX. Il motore adottato era sempre l'ormai vetusto Rotax 122, con un nuovo telaio molto particolare, essendo in traliccio di tubi con piastre fuse in acciaio. Inoltre in questo modello si ha l'omologazione euro 3; Venne prodotta fino al 2010.\nNel 2016 \u00e8 stata presentata una nuova generazione di RX 125, a quattro tempi ma si tratta di una rebrandizzazione di un modello di moto Derbi di un paio di anni prima."}
{"id": "1349596", "revid": "143059", "url": "https://it.wikipedia.org/wiki?curid=1349596", "title": "Marsilio Editore", "text": ""}
{"id": "1349601", "revid": "486946", "url": "https://it.wikipedia.org/wiki?curid=1349601", "title": "Montagne Azzurre", "text": ""}
{"id": "1349602", "revid": "12760", "url": "https://it.wikipedia.org/wiki?curid=1349602", "title": "Segno di Trendelemburg", "text": ""}
{"id": "1349603", "revid": "124123", "url": "https://it.wikipedia.org/wiki?curid=1349603", "title": "Edgardo Simone", "text": "Biografia.\nFormatosi all'Accademia di Belle Arti in Roma, dopo aver realizzato numerosi monumenti civili in diverse citt\u00e0 italiane, nel 1927 emigr\u00f2 negli USA dove spos\u00f2 la musicista Radie Britain e si stabil\u00ec in California. \nFu artista prolifico e molto apprezzato soprattutto per la realizzazione di ritratti. \nGli ultimi anni lavor\u00f2 per gli studi cinematografici della Metro Goldwyn Mayer.\nSi conservano suoi monumenti dedicati ai Caduti della Guerra a: Ferrara (irrealizzato) e nella sua provincia a Marrara e San Bartolomeo in Bosco, Monopoli, Brindisi, Sarno, Verona (Monumento agli Alpini), Pianura, Avezzano, Maiori, San Bartolomeo in Bosco, Cerreto Sannita, Marrara, San Marzano sul Sarno, Minori, San Pietro a Maiella, Viggiano, San Vito dei Normanni, Tampa (Florida).\nRealizz\u00f2 tra gli altri il \"Monumento al Sacro Cuore\" a Napoli, la \"Statua di san Francesco d'Assisi\" a Nocera Superiore, la \"Statua della Madonna\" nella Cattedrale di Verona. \nHa inoltre realizzato delle cappelle funerarie della famiglia dei conti Balsamo in Brindisi, della famiglia Cattino in Torino, della famiglia Cascio in Napoli, un ritratto postumo in duplice copia del duchino Galeazzo \"Pimpi\" Massari per la tomba di famiglia nella Certosa di Ferrara e altre a Caracas (Venezuela) e San Paulo (Brasile).\nA Edgardo Simone \u00e8 anche intitolato il Liceo Artistico Statale di Brindisi."}
{"id": "1349604", "revid": "287204", "url": "https://it.wikipedia.org/wiki?curid=1349604", "title": "Palmitos Park", "text": "Palmitos Park \u00e8 un parco tematico situato nell'isola di Gran Canaria, che presenta un'ampia variet\u00e0 di flora e di fauna tropicali e si estende per circa \u00a0m\u00b2.\nCaratteristiche.\nQuesto parco naturalistico ed esotico \u00e8 geograficamente collocato nella parte sud dell'isola, sotto il municipio di San Bartolom\u00e9 de Tirajana, nella frazione di Maspalomas. Tra le principali specie faunistiche che popolano questo parco vi sono molti uccelli, tra cui rapaci come le aquile e tipici uccelli tropicali come i pappagalli.\nParticolare caratteristica di Palmitos Park sono le frequenti esibizioni che vengono messe in scena per intrattenere il pubblico. Tra di queste molto divertenti sono le 'commedie' con i pappagalli e lo spettacolo di volo acrobatico delle aquile.\nAltre specie faunistiche presenti all'interno del parco sono i pesci tropicali, alcuni rettili come il caimano, e vari primati come il gibbone, nonch\u00e9 marsupiali come il canguro. A Palmitos Park \u00e8 per\u00f2 presente anche la flora tipica delle isole Canarie, tra cui spicca certamente un particolare tipo di palma chiamata Drago, la palma da dattero, e altre piante caratteristiche delle isole Canarie."}
{"id": "1349607", "revid": "278670", "url": "https://it.wikipedia.org/wiki?curid=1349607", "title": "Alfred Cornu", "text": "Biografia.\nSi occup\u00f2 prima di mineralogia poi di ottica. Da Alfred Cornu prende nome la spirale di Cornu. \u00c8 autore di una determinazione precisa della velocit\u00e0 della luce. \nIndic\u00f2 un metodo di determinazione dei fuochi e dei piani principali dei sistemi ottici centrati. Studi\u00f2 la deformazione dei corpi elastici attraverso la fotografia degli anelli di interferenza.\nStudi\u00f2 anche gli intervalli musicali, le vibrazioni trasversali delle corde (1895) e l'effetto Zeeman (1898)."}
{"id": "1349608", "revid": "1566286", "url": "https://it.wikipedia.org/wiki?curid=1349608", "title": "Giustino Durano", "text": "Biografia.\nCarriera teatrale.\nUomo di teatro poliedrico, dotato di una mimica e di una duttilit\u00e0 vocale non comuni messi in evidenza da un fisico prestante, esord\u00ec nel 1944 in uno spettacolo per le Forze armate, diretto dal maggiore Anton Giulio Majano.\nSuccessivamente recit\u00f2 nella citt\u00e0 di Bari, accanto a Peppino De Filippo (1947), al Teatro Puccini di Milano nell'avanspettacolo (1951), insieme a Febo Conti, e negli anni successivi lavor\u00f2 con Dario Fo e Franco Parenti al Piccolo Teatro di Milano in spettacoli innovativi come \"Il dito nell'occhio\" (1952-1953) e \"Sani da legare\" (1954-1955).\nCarriera da cabarettista.\nPass\u00f2 dal cabaret del Teatro dei Gobbi agli spettacoli da solista, per poi tornare alla rivista tradizionale con Wanda Osiris, Bramieri e Vianello. Dopo aver lavorato con Macario e Marisa Del Frate, dal 1960 si dedic\u00f2 al teatro di prosa, seguendo Giorgio Strehler nel gruppo Teatro e Azione a Prato e affrontando nel tempo ruoli importanti in allestimenti di Shakespeare, Pirandello, Goldoni e Moli\u00e8re.\nDopo aver recitato e cantato al Piccolo di Milano con Milva e Franco Sportelli (1965), ebbe parti di spicco in varie operette. Torn\u00f2 in radio in varie occasioni, da \"L'innocenza di Camilla\" di Bontempelli (1970, regia di Camilleri) al radiodramma di Mario Fazio e Nino Palumbo \"Il giornale\" (1972, regia di Parodi) con Grassilli e Raspani Dandolo, da \"In viaggio con Teo\" di Fiocco (1979, regia di Benedetto) fino al programma satirico \"L'aria che tira\" (1981).\nDurano continu\u00f2 a fornire interpretazioni di primo piano anche negli ultimi anni di vita, dal cinema (\"La vita \u00e8 bella\" di Benigni, 1997) all'opera lirica (\"Il barbiere di Siviglia\" di Rossini all'Opera di Roma, 1998) al teatro (\"E io le dico...\", 2001, da lui scritto, diretto e interpretato; \"L'uomo la bestia e la virt\u00f9\" di Luigi Pirandello con Tuccio Musumeci e Ivo Garrani prodotto dal Teatro Biondo di Palermo e \"Annata Ricca\" di Nino Martoglio insieme a Tuccio Musumeci, sempre prodotto dal Teatro Biondo).\nMorte.\nMor\u00ec il 18 febbraio 2002 a 78 anni dopo aver lottato contro un cancro.\nA Brindisi, sua citt\u00e0 natale, \u00e8 stato dedicato il Liceo Musicale Statale \"Giustino Durano\", che si trova al piano superiore del Liceo Artistico Statale \"Edgardo Simone\", e una piazza \"Piazzetta Giustino Durano\" che fiancheggia il Teatro Comunale \"Nuovo Teatro Giuseppe Verdi\".\nFamiglia.\nSua figlia Olga Durano divenne famosa negli anni ottanta come cabarettista: nella trasmissione \"Drive In\" interpretava la professoressa che chiudeva i suoi sketch con il tormentone \"Io non porto le mutande!\"\nOmaggi.\nDall'aprile 2011 \u00e8 intitolato a Giustino Durano il liceo musicale di Brindisi, citt\u00e0 natale dell'artista."}
{"id": "1349613", "revid": "729019", "url": "https://it.wikipedia.org/wiki?curid=1349613", "title": "Cesare Braico", "text": "Biografia.\nLaureatosi in medicina all'Universit\u00e0 di Napoli, partecip\u00f2 attivamente alla rivoluzione del 1848 al fianco di Luigi Settembrini. L'anno successivo fu arrestato dalla polizia borbonica e costretto in prigione con lo stesso Settembrini, Carlo Poerio e Michele Pironti: al processo fu condannato a 25 anni di reclusione da scontare nel penitenziario di Nisida; da l\u00ec fu spostato al Bagno penale di Ischia, poi nel pi\u00f9 sicuro carcere di Montefusco e infine a Montesarchio, ultima tappa prima della deportazione in America, disposta dal re Ferdinando II per far tacere le pressioni degli ambasciatori esteri, disgustati dalle angherie a cui il regime sottoponeva i carcerati politici. Ma il colpo di mano di Raffaele Settembrini, figlio di Luigi, riusc\u00ec a far dirottare la nave a Queenstown, in Irlanda, liberando cos\u00ec il Braico e altri 67 condannati.\nUna volta libero, Braico fece ritorno in Italia e si arruol\u00f2 volontario nell'esercito piemontese per partecipare alla battaglia di Solferino e San Martino, come soldato e come medico. \nNel 1860 fece parte della spedizione dei Mille, ottenendo da Nino Bixio il riconoscimento di eroe.\nDopo l'Unit\u00e0 venne eletto deputato nel primo Parlamento italiano. Partecip\u00f2 alla terza guerra d'indipendenza. \nNel quadro della sua attivit\u00e0 di parlamentare fu Presidente del Consiglio di Sanit\u00e0.\nInfine si ritir\u00f2 a vita privata, ma ammalatosi, mor\u00ec nell'ospedale di Santa Maria della Piet\u00e0 a Roma.\nLa sua citt\u00e0 natale, Brindisi, gli ha intitolato una strada e un parco."}
{"id": "1349614", "revid": "15756", "url": "https://it.wikipedia.org/wiki?curid=1349614", "title": "Miodrag Bulatovi\u0107", "text": "Biografia.\nNel 1956 scrisse una raccolta di racconti, \"\u0110avoli dolaze\" (\"Arrivano i diavoli\"), che fu un successo e gli valse il riconoscimento dell'Unione degli scrittori serbi.\nUna delle opere pi\u00f9 apprezzate fu \"Il gallo rosso vola verso il cielo\", ambientato nei luoghi dell'infanzia dell'autore, nel nord-est del Montenegro. Il romanzo fu tradotto in pi\u00f9 di 20 lingue, anche se per un certo tempo Bulatovi\u0107 non avrebbe pi\u00f9 scritto in segno di rifiuto verso varie forme di intrusione nelle sue opere.\nIl romanzo seguente, \"Un eroe sul somaro\", fu inizialmente pubblicato all'estero e solo quattro anni dopo (1967) trov\u00f2 la sua pubblicazione in Jugoslavia.\nNel 1975 vinse il prestigioso premio NIN per \"Gli uomini dalle quattro dita\", riflessione e viaggio nella vita dell'emigrante. Due anni dopo ne pubblic\u00f2 la continuazione, \"Il quinto dito\".\nL'ultimo romanzo, \"Gullo Gullo\", riprende vari temi gi\u00e0 affrontati nella sua produzione precedente.\nMor\u00ec a Igalo presso le Bocche di Cattaro nel 1991."}
{"id": "1349615", "revid": "599013", "url": "https://it.wikipedia.org/wiki?curid=1349615", "title": "Daniela Hunger", "text": "Specializzata nello stile libero e nei misti, ha vinto 6 medaglie, tra cui due d'oro, ai Giochi olimpici di \nSeul 1988 e di Barcellona 1992."}
{"id": "1349623", "revid": "287204", "url": "https://it.wikipedia.org/wiki?curid=1349623", "title": "Whistler", "text": ""}
{"id": "1349629", "revid": "186563", "url": "https://it.wikipedia.org/wiki?curid=1349629", "title": "NetBEUI", "text": ""}
{"id": "1349636", "revid": "712828", "url": "https://it.wikipedia.org/wiki?curid=1349636", "title": "Battaglia di Azanulbizar", "text": ""}
{"id": "1349642", "revid": "287204", "url": "https://it.wikipedia.org/wiki?curid=1349642", "title": "Chris Jacobs", "text": "Specializzato nello stile libero ha vinto due medaglie d'oro nelle staffette alle Olimpiadi di Seoul 1988."}
{"id": "1349646", "revid": "1573940", "url": "https://it.wikipedia.org/wiki?curid=1349646", "title": "Geospiza conirostris", "text": "Il fringuello terricolo grosso dei cactus (\"Geospiza conirostris\" ) \u00e8 un uccello della famiglia Thraupidae, endemico delle isole Gal\u00e1pagos in Ecuador.\nSistematica.\nComprende le seguenti sottospecie:"}
{"id": "1349647", "revid": "322321", "url": "https://it.wikipedia.org/wiki?curid=1349647", "title": "Coriano", "text": "Coriano (\"Curi\u00e9n\" in romagnolo) \u00e8 un comune italiano di abitanti della provincia di Rimini in Emilia-Romagna, a sud del capoluogo.\nStoria.\nL'origine del nome pare risalire al latino \"Fondus Cornelianum\". \nCoriano si svilupp\u00f2 con i Malatesta, che edificarono un possente castello, intorno al 1440, di cui sono ancora ben visibili l'arco esterno (del XVI secolo) e interno, con torre merlata, possenti mura e grotte sotterranee, quasi tutte inesplorate. Nei pressi, l\"'Antiquarium Comunale\", contiene reperti rinvenuti nei diversi scavi. Per un breve periodo il castello pass\u00f2 in mano ai Borgia e alla Repubblica di Venezia. La scarsa fortuna economica dei Malatesta e la loro rivalit\u00e0 verso lo Stato Pontificio portarono il castello nelle mani dei Sassatelli di Imola dal 1528 al 1605, donato da Papa Clemente VII, come ringraziamento della bellicosa collaborazione ricevuta nel liquidare i fastidiosi Malatesta.\nLa famiglia Sassatelli riedific\u00f2 il castello, in gran parte distrutto, inserendo lo stemma del casato nel primo arco d'accesso. \u00c8 ancora visibile e raffigura tre monti d'argento accostati in campo azzurro: quel di mezzo pi\u00f9 alto cimato di cuore d'argento; due laterali sormontati da giglio d'oro; il tutto entro una corona a tre fioroni e due punte, come risulta attualmente nel gonfalone comunale. Il castello, dal 1800 ai bombardamenti della seconda guerra mondiale, venne utilizzato per usi diversi: abitazioni del postiglione e del medico condotto, carceri mandamentali, ecc.\nNel XIX secolo, la storia cittadina cominci\u00f2 a staccarsi dalle vicende del castello malatestiano. La comunit\u00e0 si orient\u00f2 verso le attivit\u00e0 agricole, come in buona parte del riminese. La cittadina entra quindi nel Regno Sabaudo, il comune diviene cos\u00ec sede di mandamento e di tribunale, con competenza su ben 7 comuni: Villa Fiorita ora Misano Adriatico, Monte Colombo, Montescudo, Morciano di Romagna, Gemmano e San Clemente, oltre a Coriano. La sede mandamentale era presso il palazzo colonnato, ora sede del Teatro Comunale.\nNel corso della seconda guerra mondiale, il 14 settembre 1944 si combatt\u00e9 la pi\u00f9 aspra battaglia di sfondamento della Linea Gotica, da parte dell'Ottava Armata Alleata Inglese, mirante alla liberazione di Rimini e della Romagna. L'intero paese fu pi\u00f9 volte bombardato e distrutto. Lungo la via che collega Rimini a Coriano si trova il cimitero di guerra inglese nel quale sono stati sepolti 1.496 caduti appartententi alla VIII armata inglese.\nMonumenti e luoghi d'interesse.\nCoriano si trova a met\u00e0 fra entroterra e costa: \u00e8 ubicato al centro del triangolo formato delle spiagge di Rimini e Riccione e dalla Repubblica di San Marino.\nLa campagna \u00e8 caratterizzata dalla coltivazione di ulivi, grano e numerose vigne.\nCastello malatestiano.\nIl pi\u00f9 importante fra quelli del territorio corianese, negli ultimi anni \u00e8 stato ampiamente restaurato. All'interno delle sue mura, custodisce un piccolo antiquarium.\nConvento-casa madre delle Maestre Pie dell'Addolorata.\nFu qui, nel 1839, che la Beata Elisabetta Renzi diede vita al nuovo ordine religioso incentrato sull'educazione femminile giovanile: presso la chiesetta riposano i suoi resti. Sono anche esposti lavori di tessitura e di ricamo, eseguiti nei decenni dalle ragazze che frequentarono l'istituto.\nCimitero di guerra inglese.\n\u00c8 presente sul territorio anche il cimitero di guerra inglese dove riposano i resti di 1.496 militari alleati, di tutte le nazionalit\u00e0, caduti nel corso della seconda guerra mondiale.\nCasa di Giovanni Antonio Battarra.\nNella zona di Pedrolara si trova la casa dell'abate Giovanni Antonio Battarra (1714-1789), studioso di agronomia ed etnografo.\nParco del Marano.\nL'area naturale si estende da Ospedaletto fino al confine con la Repubblica di San Marino: \u00e8 utilizzata per diverse attivit\u00e0.\nChiesa di Santa Maria Assunta.\nAl centro del paese di Coriano, sulla cima del colle, si trova la chiesa parrocchiale di Santa Maria Assunta, imponente costruzione eretta dopo il disastroso bombardamento di Coriano nella Seconda Guerra Mondiale e inaugurata nel 1956. L'interno, spazioso e luminoso, contiene un affusolato crocifisso ligneo del XIII secolo e diverse statue mariane e di altri santi. Grazie a una bolla diocesana, la chiesa \u00e8 dichiarata Santuario del Santissimo Crocifisso con festa triennale la terza domenica di settembre. Fra il 2006 e il 2007, a causa di un cedimento della struttura dovuto al terreno su cui sorge, la chiesa fu sottoposta ad un radicale restauro.\nChiesa degli orfani.\nNel settembre del 1919, don Guglielmo Mondaini e un gruppo di maggiorenti del Paese promossero la nascita di un orfanotrofio per ospitare i figli maschi dei caduti per eventi bellici. Dopo pochi anni l'orfanotrofio si trasfer\u00ec nella grande casa in Corso Umberto I ora in Via Garibaldi che era stata della famiglia Savini, acquistata insieme al podere che si estendeva nella retrostante vallata. Con decreto regio del 18 gennaio 1923 l'istituzione venne eretta Ente morale con il nome ufficiale di Istituto Agricolo \u201cOrfani di Guerra\u201d. Da allora la popolazione corianese \u201cadott\u00f2\u201d gli orfanelli contribuendo alla loro sussistenza con offerte e aiuti di ogni tipo; anche i bambini del paese solidarizzarono con i piccoli ospiti, lasciandosi coinvolgere con entusiasmo nei giochi presso il campetto da calcio annesso alla sede dell'Istituto. Perfino la costruzione della chiesetta, inaugurata nel 1933, fu possibile con il fattivo contributo di numerosi corianesi. Per la chiesa vennero utilizzati in parte materiali di recupero, compresi quelli della demolita \u201cCella Tonda\u201d del Foro boario.\nPonte di Confine.\nAl confine con San Marino si trova dal 1993 il Ponte di Confine progettato dall'architetto Giancarlo De Carlo.\nCultura.\nEventi.\nFiera dell'Oliva e dei Prodotti Autunnali.\nMostra mercato dei prodotti agro-silvo-pastorali e dell'artigianato tipico, dibattiti e conferenze, mostre sulla civilt\u00e0 contadina romagnola, degustazioni olearie e vinicole, stand gastronomici tipici con tipici piatti autunnali, spettacoli e giochi. L'evento si svolge nella terza e quarta domenica di novembre nel centro storico.\nSangiovese Street Festival.\nSi svolge l'ultima domenica di agosto. Presenta un mercato dei prodotti artigianali di tutti i generi, mostre agricole, stand gastronomici, spettacoli circensi, musica folcloristica, ballo su pista, giochi popolari e degustazione dei vini romagnoli. \nParate medievali.\nCerimonia che partiva dal castello malatestiano e arrivava alle piazze del Centro Storico, con gare e spettacoli vari: sbandieratori, fanfare, bombarde, armigeri, corteo storico, e rappresentazioni sceniche con gruppi in costume storico. La manifestazione era patrocinata dalla Provincia di Rimini e dalla Camera di Commercio I.A.A. di Rimini. Si svolgevano il terzo sabato di luglio.\nPiazza e borgo.\nEra famoso a livello locale lo \"scontro\" tra le due contrade della piazza e del borgo, le cui origini risalgono al dopoguerra, in una Coriano intenta nella ricostruzione non solo edilizia, ma anche sociale e culturale (ricordiamo che nella zona si verific\u00f2 uno degli scontri pi\u00f9 sanguinosi del secondo conflitto mondiale); l'evento era nato come una partita di calcio disputata tra i figli degli artigiani del paese (la Piazza) e i ragazzi che invece abitavano le campagne e i dintorni (il Borgo).\nCon la nascita di una societ\u00e0 calcistica ufficiale, lentamente la tradizionale partita di Piazza e Borgo si and\u00f2 perdendo fino al 1987, quando si decise di riorganizzare l'evento, variandone la formula: fu cos\u00ec, infatti, che vennero aggiunti alla classica partita di calcio, la podistica, il basket e la pallavolo. Dopo cinque anni la manifestazione fu nuovamente interrotta a causa di alcuni tifosi irrequieti. Nel 2003 si riprese con i giochi, vennero introdotte coreografie per i balletti di apertura degne dei migliori carnevali. Dopo due anni una nuova interruzione rese silenziose le strade di Coriano a giugno. Nel 2011 un gruppo di volenterosi riprese l'impegno di organizzare la manifestazione e trasmettere alle generazioni pi\u00f9 giovani lo spirito originario. L'evento ottenne un grandissimo successo, tanto da essere replicato negli anni successivi.\nKaratella Race.\nLa Karatella Race era una competizione amatoriale fra caratelle svolta nel paese a partire dall'anno 2009. Essa non prevedeva premi per il vincitore e il ricavato \u00e8 devoluto in beneficenza. All'edizione del 2011 ha partecipato anche Marco Simoncelli, classificatosi quinto.\nInfrastrutture e trasporti.\nFerrovie.\nDal 1932 al 1944 ha operato la Ferrovia Rimini-San Marino, a scartamento ridotto, completamente finanziata dall'Italia fascista di Benito Mussolini, in seguito alla stipula di una convenzione (1927) di esercizio fra i due stati. Fu distrutta il 26 giugno 1944 dai bombardamenti della Desert Air Force durante la Seconda guerra mondiale e smantellata fra il 1958 e il 1960. La linea ferroviaria contava una stazione anche sul territorio del comune di Coriano, in particolare nella frazione di Cerasolo. L'edificio, nonostante sia stato smantellato, \u00e8 ancora esistente."}
{"id": "1349648", "revid": "1610933", "url": "https://it.wikipedia.org/wiki?curid=1349648", "title": "Fringuello terricolo grosso dei cactus", "text": ""}
{"id": "1349652", "revid": "1543377", "url": "https://it.wikipedia.org/wiki?curid=1349652", "title": "Riccardo Risaliti", "text": "Biografia.\nDopo gli studi al Conservatorio di Firenze, sotto la guida di Rio Nardi e Luigi Dallapiccola, e dopo alcune \"masterclass\" con Carlo Zecchi e Nikita Magaloff, inizia la sua attivit\u00e0 musicale come collaboratore pianistico presso lo stesso Conservatorio di Firenze, il Maggio Musicale Fiorentino e l'Accademia Chigiana di Siena, svolgendo parallelamente l'attivit\u00e0 di critico per diversi giornali e per riviste specializzate, tra cui \"Piano Time\".\nAbbandonata l'attivit\u00e0 di critico, si \u00e8 completamente dedicato all'attivit\u00e0 concertistica ed all'insegnamento, inizialmente al Conservatorio di Pesaro. Attualmente \u00e8 docente da circa trent'anni al Conservatorio di Milano e all'Accademia Internazionale Pianistica di Imola, dove opera fin dalla sua fondazione. Tiene inoltre corsi estivi al Festival delle Nazioni di Citt\u00e0 di Castello e alla Sommerakademie Mozarteum di Salisburgo.\nHa inoltre curato l'edizione didattica commentata di numerose opere di autori classici e contemporanei ed ha scritto un testo sulla vita e l'opera del direttore d'orchestra Carlo Zecchi."}
{"id": "1349654", "revid": "287204", "url": "https://it.wikipedia.org/wiki?curid=1349654", "title": "Palazzo Municipale (Messina)", "text": "Il Palazzo Municipale \u00e8 stato un edificio della citt\u00e0 di Messina, in stile classico opera di Giacomo Minutoli con la collaborazione di Antonio Tard\u00ec e Andrea Arena, realizzato nel 1820. Rimasto in piedi a seguito del terremoto del 1908, soffr\u00ec per l'incendio propagatosi dall'Hotel Trinacria. L'incendio si diffuse in breve all'edificio pubblico trovandovi facile esca nel materiale degli archivi. Dopo aspre polemiche se ne decise la distruzione mediante dinamite.\nProfilo e storia dell'architettura.\nIl palazzo municipale faceva parte della Palazzata. Esso fu completato nel 1820 e presenta un duplice prospetto.\nIl prospetto posteriore, si affaccia sul mare ed \u00e8 riconoscibile dall'inconfondibile motivo del monumentale colonnato di ordine ionico, motivo palladiano, che orna il prospetto posteriore. \u00c8 un prospetto a tre elevazioni, su un enorme zoccolo bugnato nel quale si aprono finestre protette da inferriate, poggiano colonne in pietra di ordine ionico che si estendono per i due piani superiori fino a sostenere il cornicione, tra le colonne vi sono due ordini di balconi, a petto per il primo piano, sporgenti ed ornati al secondo. Il susseguirsi del colonnato conferisce alla fabbrica un aspetto classico ed austero.\nIl prospetto anteriore prospiciente la piazza Municipio in Via Garibaldi ha un prospetto con il rigido schema dei due ordini. Un primo ordine con sei colonne, capitelli e paraste di ordine dorica in basso, ed un secondo di ordine ionica in alto. Le colonne aprono cinque arcate nel centro inferiore, dalle quali si accede in un cortile che per altra arcata da nella Marina. Il cortile \u00e8 recinto di portici gi\u00e0 destinati a convegno dei mercanti per trattarvi i loro affari di commercio. Ai piani superiori si va per due scale, una a destra modesta ma commoda, l'altra a sinistra ricca e ben messa, tutta di bianco marmo con balaustre e adorna della colossale statua raffigurante 'Messina' del Prinzi."}
{"id": "1349655", "revid": "33751", "url": "https://it.wikipedia.org/wiki?curid=1349655", "title": "Alessandro Morello", "text": "Carriera.\nCalciatore.\nAttaccante, ha giocato in serie A con il ed in serie B con , , , Fidelis Andria e Cosenza.\nAllenatore.\nNel 2007 ha allenato i dilettanti della Toma Maglie prima di essere sostituito da Pedro Pablo Pasculli.\nSuccessivamente ha allenato nel settore giovanile del Lecce."}
{"id": "1349656", "revid": "599013", "url": "https://it.wikipedia.org/wiki?curid=1349656", "title": "Duncan Armstrong", "text": "Specializzato nello stile libero ha vinto due medaglie alle Olimpiadi di , nei 200\u00a0m e 400\u00a0m sl.\n\u00c8 diventato uno dei Membri dell'International Swimming Hall of Fame."}
{"id": "1349658", "revid": "124534056", "url": "https://it.wikipedia.org/wiki?curid=1349658", "title": "Pino Masciari", "text": "Biografia.\nMasciari inizi\u00f2 a lavorare nell'impresa edile del padre rilevandola poi nel 1988, alla morte di quest'ultimo. Una delle due imprese in suo possesso, la \"Masciari Costruzioni\", operava nel campo degli appalti pubblici, case popolari, impianti sportivi, scuole, strade, restauri di centri storici, ecc. L'altra impresa, ereditata da suo padre, in cui Masciari svolgeva il ruolo di amministratore, si occupava del settore privato, quindi costruzione di abitazioni civile destinate alla vendita.\nFu suo padre per primo a rivolgersi alle Forze dell'Ordine per riferire le pressioni e le estorsioni che la 'ndrangheta esercitava sulle loro imprese e, di conseguenza, del pericolo a cui era sottoposta la famiglia Masciari. Tuttavia le risposte furono un invito a prestare attenzione prima di esporsi troppo, poich\u00e9 la denuncia comporta un rischio per la vita. Nel 1988, alla morte del padre, Pino Masciari si trov\u00f2 da solo con nove fratelli e per proseguire i suoi lavori egli dovette cedere alle estorsioni, ossia alla corresponsione del 3% ai mafiosi e del 6% alla parte collusa con la politica, nonch\u00e9 a numerose imposizioni delle cosche fra cui le assunzioni pilotate, le forniture di materiali e di manodopera, regali di appartamenti ecc. ed all'elargizione di denaro e di lavori pubblici pretesi dai politici.\nDue anni dopo, nel 1990, Masciari si ribell\u00f2 alle pretese dei politici e vedendo cos\u00ec le prime ripercussioni sulle sue aziende e ostruzionismi di varia natura, che misero l'azienda in difficolt\u00e0. Nel 1992 Pino Masciari si ribella anche alla 'ndrangheta, subendo gravi ripercussioni in ambito lavorativo e familiare, cominciando ad essere oggetto di furti, incendi, danneggiamenti e minacce. Alcuni malavitosi avvicinarono uno dei suoi fratelli e gli spararono alle gambe.\nPino, che nel frattempo aveva subito numerose perdite economiche, fu costretto da malavitosi a non costituirsi parte civile. Contemporaneamente le banche gli consigliavano di rivolgersi agli usurai per ottenere quella liquidit\u00e0 che gli veniva meno dai mancati pagamenti dei lavori, gi\u00e0 realizzati, per i quali egli investiva le proprie risorse.\nNel 1994 Pino licenzia tutti i suoi operai e a novembre dello stesso anno inizia raccontare ai carabinieri i problemi che stava attraversando. La Direzione Distrettuale Antimafia di Catanzaro, considerato il pericolo grave e imminente a cui Pino e la sua famiglia erano sottoposti, prospettarono l'assoluta necessit\u00e0 di entrare sotto tutela del Servizio Centrale di Protezione. Inizia cos\u00ec la sua collaborazione con la giustizia. Grazie alle sue denuncie vengono arrestati e condannati decine di capi e gregari di importanti famiglie ndranghetiste come i Vallelunga di Serra San Bruno, i Sia di Soverato, gli Arena di Isola Capo Rizzuto, Trapasso - Scerbo di San Leonardo di Cutro e Cutro, i Mazzaferro, nonch\u00e9 politici e amministratori.\nNell'ottobre dell'anno 1996 la ditta \"Masciari Costruzioni\" viene dichiarata fallita. Il 18 ottobre 1997 Masciari e la sua famiglia vengono sottoposti al programma di protezione previsto per i testimoni. Pino Masciari con la sua famiglia vive da anni in localit\u00e0 protetta, .\nIl 31 marzo 2008 viene diffuso un comunicato stampa. A seguito di questo comunicato stampa molti giovani e associazioni si mobilitano al fine di sostenere la famiglia Masciari.\nA Pino Masciari \u00e8 stata conferita la cittadinanza onoraria a San Sperate (CA) il 24 settembre 2009, Torino il 10 novembre 2008, Ivrea il 24 novembre 2008, Nichelino il 13 aprile 2010, Empoli il 22 maggio 2010\nIl 21 maggio 2012 il comune di Bologna gli conferisce la cittadinanza onoraria per il suo impegno nella lotta alle mafie.\nNel 2013 il Consiglio Comunale di Gioia del Colle ha conferito la cittadinanza onoraria a Pino Masciari. Il riconoscimento \u00e8 motivato - si legge in una nota dell'Ufficio Stampa del Comune - \u201cper il suo coraggio civico e lo strenuo impegno profuso nella lotta contro la criminalit\u00e0 organizzata: un\u2019esortazione alla legalit\u00e0 per tutti i cit-tadini, in particolare per le nuove generazioni, perch\u00e9 in un \u00abfuturo possibile\u00bb tutte le mafie possano essere definitivamente sconfitte\u201d.\nImpegno politico.\nDurante la campagna elettorale a maggio 2014 per rinnovare la giunta comunale di Lein\u00ec (comune in provincia di Torino commissariato dal 2012 per infiltrazioni della 'ndrangheta calabrese), Pino Masciari \u00e8 stato proposto per il ruolo di assessore ai lavori pubblici dalla lista del Movimento 5 Stelle con candidata sindaco Silvia Cossu. Il nuovo Consiglio comunale di Lein\u00ec, ora governato dalla giunta guidata da Gabriella Leone, ha poi a dicembre dello stesso anno conferito a Masciari la cittadinanza onoraria.\nE sempre nella campagna elettorale del maggio 2014 (ballottaggio) per rinnovare la giunta comunale di Piossasco, Pino Masciari \u00e8 stato proposto per il ruolo di assessore ai lavori pubblici dalla lista del Movimento 5 Stelle.\nAlle elezioni politiche del 2018 \u00e8 candidato al Senato della Repubblica nel collegio uninominale di Settimo Torinese per il Movimento 5 Stelle, ma non viene eletto, in quanto sconfitto dalla candidata di centro-destra Maria Virginia Tiraboschi.\nTre anni dopo aderisce a Nuovi Orizzonti per l'Italia.\nImpegno sociale.\nDal febbraio 2016 \u00e8 socio fondatore benemerito dell'Associazione Legalit\u00e0 Organizzata, con la quale \u00e8 impegnato in progetti di divulgazione della cultura della legalit\u00e0 nelle scuole e tra i giovani.\nNel maggio 2018 ha organizzato e partecipato al \"No 'Ndrangheta Tour\" visitando, con altri attivisti della Associazione Legalit\u00e0 Organizzata, i principali comuni calabresi sciolti per infiltrazione criminale."}
{"id": "1349659", "revid": "268377", "url": "https://it.wikipedia.org/wiki?curid=1349659", "title": "Intel Deep Power-Down", "text": "La Intel Deep Power-Down \u00e8 una tecnologia sviluppata da Intel per diminuire il pi\u00f9 possibile il consumo dei processori mobile quando il sistema risulta inattivo.\nVerr\u00e0 implementata per la prima volta nei processori Core 2 Duo (basati sull'architettura Intel Core Microarchitecture) di seconda generazione destinati all'impiego in ambito mobile, conosciuti come Penryn e prodotti a 45 nm, che da giugno 2008 saranno alla base della quinta generazione della piattaforma Centrino che prender\u00e0 il nome commerciale di Centrino 2 (e Centrino 2 vPro per i notebook destinati al settore professionale) e conosciuta con il nome in codice di Montevina.\nPrincipi di funzionamento.\nL'evoluzione delle CPU mobile mira a diminuire sempre di pi\u00f9 l'energia dissipata affinando continuamente le tecniche di risparmio energetico in tutte quelle situazioni di utilizzo nel quale al processore non viene richiesta tutta la potenza elaborativa. Questa nuova tecnologia, affiancandosi alla ormai collaudata SpeedStep che consente di variare dinamicamente il clock della CPU agendo sul moltiplicatore, dovrebbe portare il processore nella pi\u00f9 ridotta condizione di consumo qualora il carico di lavoro richiesto fosse prossimo allo zero.\nNel predecessore di Penryn, ovvero il capostipite dei processori Core 2 Duo destinati al settore mobile, Merom (costruito a 65 nm), le tecniche di risparmio energetico prevedevano la disattivazione del clock dei core, la riduzione del voltaggio e lo spegnimento del \"Phase Locked Loop\", legato alla gestione del bus e all'interazione fra le componenti in genere, mentre la cache veniva parzialmente liberata ma comunque alimentata.\nPer poter diminuire ulteriormente il consumo, in Penryn \u00e8 stato inserito un nuovo stadio di risparmio energetico, chiamato \"Deep Power-Down State\" (o \"C6\"); dal punto di vista del voltaggio dei core, esso viene semplicemente portato a livelli ancora pi\u00f9 bassi, mente per la gestione della cache \u00e8 stato necessario rivedere completamente l'approccio al risparmio energetico. Se prima infatti essa veniva parzialmente svuotata ma comunque alimentata, grazie al nuovo stato essa pu\u00f2 venire completamente spenta, quasi annullando di conseguenza il consumo del processore.\nQuesto nuovo stato a bassissimo consumo pu\u00f2 venire impiegato dal processore in quelle situazioni in cui le richieste alla CPU sono minime come per esempio durante lo stato di \"sospensione\" di un computer portatile."}
{"id": "1349660", "revid": "1573940", "url": "https://it.wikipedia.org/wiki?curid=1349660", "title": "Geospiza difficilis", "text": "Il fringuello terricolo beccotagliente (Geospiza difficilis ) \u00e8 un uccello della famiglia Thraupidae, endemico delle isole Gal\u00e1pagos in Ecuador.\nSistematica.\nSono note le seguenti sottospecie:"}
{"id": "1349661", "revid": "1610933", "url": "https://it.wikipedia.org/wiki?curid=1349661", "title": "Fringuello terricolo beccotagliente", "text": ""}
{"id": "1349662", "revid": "22475", "url": "https://it.wikipedia.org/wiki?curid=1349662", "title": "Geospiza fortis", "text": "Il fringuello terricolo medio (\"Geospiza fortis\", Gould 1837) \u00e8 un uccello della famiglia Thraupidae, endemico delle isole Gal\u00e1pagos in Ecuador."}
{"id": "1349663", "revid": "1610933", "url": "https://it.wikipedia.org/wiki?curid=1349663", "title": "Fringuello terricolo medio", "text": ""}
{"id": "1349664", "revid": "729019", "url": "https://it.wikipedia.org/wiki?curid=1349664", "title": "Geospiza fuliginosa", "text": "Il fringuello terricolo piccolo (\"Geospiza fuliginosa\", Gould 1837) \u00e8 un uccello della famiglia Thraupidae, endemico delle isole Gal\u00e1pagos in Ecuador."}
{"id": "1349665", "revid": "1610933", "url": "https://it.wikipedia.org/wiki?curid=1349665", "title": "Fringuello terricolo piccolo", "text": ""}
{"id": "1349666", "revid": "287204", "url": "https://it.wikipedia.org/wiki?curid=1349666", "title": "Geospiza magnirostris", "text": "Il fringuello terricolo grosso (\"Geospiza magnirostris\", Gould 1837) \u00e8 un uccello della famiglia Thraupidae, endemico delle isole Gal\u00e1pagos in Ecuador. Fu scoperto da Darwin durante il suo viaggio intorno al globo a bordo del brigantino Beagle."}
{"id": "1349667", "revid": "1610933", "url": "https://it.wikipedia.org/wiki?curid=1349667", "title": "Fringuello terricolo grosso", "text": ""}
{"id": "1349668", "revid": "287204", "url": "https://it.wikipedia.org/wiki?curid=1349668", "title": "Geospiza scandens", "text": "Il fringuello terricolo dei cactus (\"Geospiza scandens\", (Gould 1837)) \u00e8 un uccello della famiglia Thraupidae, endemico delle isole Gal\u00e1pagos in Ecuador.\nSistematica.\nSottospecie:"}
{"id": "1349669", "revid": "1610933", "url": "https://it.wikipedia.org/wiki?curid=1349669", "title": "Fringuello terricolo dei cactus", "text": ""}
{"id": "1349670", "revid": "1573940", "url": "https://it.wikipedia.org/wiki?curid=1349670", "title": "Platyspiza crassirostris", "text": "Il fringuello arboricolo beccogrosso (\"Platyspiza crassirostris\" ()) \u00e8 un uccello della famiglia Thraupidae, endemico delle isole Gal\u00e1pagos in Ecuador. \u00c8 l'unica specie nota del genere Platyspiza."}
{"id": "1349671", "revid": "1610933", "url": "https://it.wikipedia.org/wiki?curid=1349671", "title": "Fringuello arboricolo beccogrosso", "text": ""}
{"id": "1349674", "revid": "1573940", "url": "https://it.wikipedia.org/wiki?curid=1349674", "title": "Camarhynchus heliobates", "text": "Il fringuello delle mangrovie (\"Camarhynchus heliobates\" ()) \u00e8 un uccello della famiglia Thraupidae, endemico delle isole Galapagos (Ecuador).\nDistribuzione.\nL'areale della specie \u00e8 ristretto alle isole Galapagos ed in particolare alle isole Fernandina e Isabela.\nIl suo habitat tipico sono le mangrovie.\nConservazione.\nLa popolazione stimata si aggira tra i 60 e i 140 esemplari il che fa ritenere la specie in pericolo critico di estinzione."}
{"id": "1349675", "revid": "1610933", "url": "https://it.wikipedia.org/wiki?curid=1349675", "title": "Fringuello delle mangrovie", "text": ""}
{"id": "1349676", "revid": "729019", "url": "https://it.wikipedia.org/wiki?curid=1349676", "title": "Camarhynchus pallidus", "text": "Il fringuello picchio (\"Camarhynchus pallidus\", (Sclater &amp; Salvin 1870)) \u00e8 un uccello della famiglia Thraupidae, endemico delle isole Gal\u00e1pagos in Ecuador.\nSistematica.\nSottospecie:"}
{"id": "1349677", "revid": "1610933", "url": "https://it.wikipedia.org/wiki?curid=1349677", "title": "Fringuello picchio", "text": ""}
{"id": "1349678", "revid": "287204", "url": "https://it.wikipedia.org/wiki?curid=1349678", "title": "Camarhynchus parvulus", "text": "Il fringuello arboricolo insettivoro piccolo (\"Camarhynchus parvulus\", Gould 1837) \u00e8 un uccello della famiglia Thraupidae, endemico delle isole Gal\u00e1pagos in Ecuador.\nTassonomia.\nSottospecie:"}
{"id": "1349679", "revid": "1610933", "url": "https://it.wikipedia.org/wiki?curid=1349679", "title": "Fringuello arboricolo insettivoro piccolo", "text": ""}
{"id": "1349680", "revid": "110157", "url": "https://it.wikipedia.org/wiki?curid=1349680", "title": "Camarhynchus pauper", "text": "Il fringuello arboricolo di Charles (\"Camarhynchus pauper\", Ridgway 1890) \u00e8 un uccello della famiglia Thraupidae, endemico dell'Ecuador.\nDistribuzione.\nL'areale della specie \u00e8 ristretto all'isola Floreana dell'arcipelago delle Galapagos."}
{"id": "1349681", "revid": "1610933", "url": "https://it.wikipedia.org/wiki?curid=1349681", "title": "Fringuello arboricolo di Charles", "text": ""}
{"id": "1349682", "revid": "287204", "url": "https://it.wikipedia.org/wiki?curid=1349682", "title": "Camarhynchus psittacula", "text": "Il fringuello arboricolo grosso (\"Camarhynchus psittacula\", Gould 1837) \u00e8 un uccello della famiglia Thraupidae, endemico delle isole Gal\u00e1pagos in Ecuador."}
{"id": "1349683", "revid": "1610933", "url": "https://it.wikipedia.org/wiki?curid=1349683", "title": "Fringuello arboricolo grosso", "text": ""}
{"id": "1349691", "revid": "466539", "url": "https://it.wikipedia.org/wiki?curid=1349691", "title": "Pandya", "text": "I Pandya furono una famiglia regnante tamil dell'India meridionale dal VI al XVII secolo.\nIl loro regno raggiunse la massima espansione nel XIII secolo quando riusc\u00ec ad imporsi nelle lotte con i vicini regni dei Pallava e dei Chola.\nLo sviluppo artistico sotto i Pandya si inserisce nella strada della pi\u00f9 generale arte dravidica gi\u00e0 percorsa dai Pallava e dai Chola.\nUna caratteristica originale dell'architettura pandya \u00e8 la maggiore attenzione riservata alle proporzioni della struttura del gopuram (torre-portale) rispetto a quella del santuario e l'uso di alte mura di fortificazione (prakaram) attorno al tempio.\nNel campo della statuaria, con i Pandya si assiste a un'evoluzione del modello iconografico di Shiva danzante (Nataraja), e di altre rappresentazioni di immagini shivaite (templi Tirumalaipuram, Kalugumalai, Tiruparankuram).\nInteressante \u00e8 anche il caso di un ciclo di affreschi gianisti presenti in alcune grotte a Sittanavasal la cui attribuzione \u00e8 per\u00f2 incerta tra Pandya e Pallava.\nGoverno e societ\u00e0.\nCommercio.\nI commercianti romani e greci frequentavano il Tamilakam, negli odierni India meridionale e Sri Lanka, consolidando il commercio con gli stati Tamil marittimi di Pandya, Chola e Chera, e fondando insediamenti commerciali che assicuravano il commercio con l'Asia del sud nel mondo greco-romano fin dai tempi della dinastia tolemaica alcuni decenni prima che iniziasse l'era volgare, e che sopravvissero a lungo anche dopo la caduta dell'impero romano d'Occidente. Come scrisse Strabone, l'imperatore romano Ottaviano ricevette ad Antiochia un ambasciatore di un re dell'India meridionale, chiamato \"Pandya\". Il paese dei Pandya, Pandi Mandala, fu descritto come \"Pandya Mediterranea\" nel \"Periplus\" e nella \"Modura Regia Pandya\" di Claudio Tolomeo. Questi insediamenti esistevano addirittura quando l'impero bizantino perse l'Egitto e il Mar Rosso (c. 639\u2013645) sotto pressione delle conquiste islamiche. Poco dopo l'erosione delle comunicazioni tra il regno di Axum e l'impero romano d'oriente nel VII secolo, il regno cristiano di Axum cadde in un lento declino, finendo nelle oscurit\u00e0 delle fonti occidentali; il regno sopravvisse nonostante le pressioni delle forze islamiche, fino all'XI secolo, quando fu riconfigurato in una disputa dinastica.\nConiatura.\nLe prime monete del Tamilakam portavano i simboli dei Tre Re Incoronati, ossia la tigre, il pesce e l'arco, rappresentanti i somboli dei Chola, dei Pandya e dei Chera. Le monete Pandya portavano la leggenda di diversi sovrani Pandya in tempi diversi. I Pandya avevano coniato monete in argento, non prima di un iniziale periodo di monete di rame.. In quel periodo, vi erano anche delle monete d'oro attribuite ai sovrani Pandya, monete che portavano l'immagine di pesci, da soli o in coppia, che erano il loro emblema.\nAlcune loro monete portavano i nomi Sundara, Sundara Pandya o soltanto la lettera 'Su', mentre altre portavano un cinghiale, con la leggenda del 'Vira-Pandya'. Si diceva che queste monete fossero coniate dai Pandya e dai feudatari dei Chola, ma non fossero attribuite ad alcun re.\nLe monete Pandya erano basicalmente quadrate, e in genere portavano un elefante da un lato, mentre l'altro rimaneva vuoto. L'iscrizione sulle monete d'argento e d'oro nel regno Pandya erano in Tamil-Brahmi, mentre quelle in rame portavano le leggende Tamil.\nLe monete Pandya, che portavano i simboli di pesci, erano nominate 'Kodandaraman' e 'Kanchi' Valangum Perumal'. Oltre a ci\u00f2, esistevano anche delle monete chiamate 'Ellamthalaiyanam', che portavano il re in piedi da un lato, e il pesce dall'altro. Vi erano anche altre monete come 'Samarakolahalam' e 'Bhuvanekaviram', che portavano un Garu\u1e0da, o monete chiamate 'Konerirayan', che portavanou n toro, o altre ancora chiamate 'Kaliyugaraman2, che raffigurano un paio di piedi.\nReligione.\nIl Madurai storico era una roccaforte di Scivaismo e Visnuismo. A seguito dell'invasione Kalabhra, Giainismo ebbe una sua parte nel regno di Pandya. Con l'avvento dei movimenti Bhakti, segu\u00ec una riemersione dello Scivaismo e del Visnuismo. Pandya Nedumchadayan fu un fedele visnuista.\nGovernanti.\nRegnanti del primo impero Pandya.\nDal VI al X secolo D.C."}
{"id": "1349693", "revid": "78273", "url": "https://it.wikipedia.org/wiki?curid=1349693", "title": "Minimum Fax", "text": ""}
{"id": "1349695", "revid": "201394", "url": "https://it.wikipedia.org/wiki?curid=1349695", "title": "Francesco Somaini (scultore)", "text": "Biografia.\n1945-1956 - La formazione e l'esordio.\nFrequenta i corsi di Giacomo Manz\u00f9 all'Accademia di Belle Arti di Brera ed esordisce nel 1948 alla Rassegna Nazionale di Arti Figurative, promossa dalla Quadriennale di Roma. Si laurea in Giurisprudenza all'Universit\u00e0 degli Studi di Pavia nel 1949. Partecipa per la prima volta alla Biennale di Venezia nel 1950. Dopo una fase di riflessione sulle esperienze della scultura moderna internazionale, si volge all'astrattismo e raggiunge autonomia di linguaggio verso la met\u00e0 degli anni cinquanta con opere realizzate in conglomerato ferrico (\"Canto aperto\", \"Forza del nascere\"), che segnano la sua adesione al Movimento Arte Concreta e preludono alla grande stagione informale.\n1957-1966 - Il periodo informale.\nS'impone all'attenzione della critica nel 1956 con la partecipazione alla XXVIII Biennale di Venezia. Raggiunge il successo a livello mondiale con la sala alla V Biennale di San Paolo del Brasile nel 1959, dove gli viene assegnato il 1\u00ba premio internazionale per la scultura, riconoscimento che gli apre il mercato negli Stati Uniti. Nel 1960 viene invitato con una sala personale alla XXX Biennale di Venezia. L'anno seguente partecipa alla Deuxi\u00e8me Biennale de Paris dove riceve il 1\u00ba premio della Critica d'Arte Francese. In questi anni la sua opera incontra il favore di critici come Giulio Carlo Argan e Michel Tapi\u00e9. Interessato alla sperimentazione dei materiali, l'artista fonde le sue opere anche in ferro, piombo e peltro, riprendendo la fusione con la fiamma ossidrica e polendone le parti concave, per accentuarne l'espressivit\u00e0. \u00c8 il tempo dei \"Mart\u00ecri\" e dei \"Feriti\", presentati nelle varie personali allestite alla Galleria Notizie di Torino, all'Italian Cultural Institute di New York, alla Galleria Odyssia di Roma e New York, alla Galleria Blu di Milano e in tutte le pi\u00f9 importanti collettive internazionali di scultura.\nNel 1962 partecipa, insieme ai pi\u00f9 importanti scultori internazionali dell'epoca, alla mostra Sculture nella citt\u00e0 organizzata da Giovanni Carandente nell'ambito del V Festival dei Due Mondi a Spoleto. Presenta due sculture in ferro: \"Ferito III. Addio\" del 1960 e \"La punta\" del 1962.\n1967-1975 - Grandi opere e riflessioni sul rapporto tra scultura, architettura e metropoli moderna.\nConclusasi la stagione informale, Somaini carica le sue sculture di valenze simboliche (\"Portali\",1967), dove forme organiche sono poste in continuo rapporto dialettico con volumi geometrici di impianto architettonico. Questa nuova fase conduce alla realizzazione di opere di alta visionariet\u00e0 con il ciclo delle \"Carnificazioni di un'architettura\" (1974-1976). Nella convinzione che la scultura debba svolgere un ruolo di riqualificazione del tessuto architettonico urbano\u00a0\u2013 maturata durante le esperienze compiute a grande scala con i monumenti realizzati tra il 1958 e il 1972, in Italia e negli Stati Uniti\u00a0\u2013 lo scultore formalizza le proprie idee a livello teorico e in una serie di studi progettuali (Enrico Crispolti, Francesco Somaini, \"Urgenza nella citt\u00e0\", Mazzotta, Milano 1972). \nParallelamente alla riflessione sul rapporto tra scultura, architettura e contesto ambientale, Somaini sperimenta una tecnica personale di intaglio diretto, praticato mediante l'uso del getto di sabbia a forte pressione. Questa tecnica diviene a partire dal 1965 componente fondamentale del suo linguaggio plastico. L'artista procede all'intaglio diretto del marmo con il getto di sabbia ad aria compressa a partire dal 1975 (\"Antropoammonite I\").\n1975-1986 - Matrici e tracce.\nNel 1975 l'analisi degli aspetti concettuali inerenti alle procedure laboratoriali della scultura, conduce l'artista all'ideazione di una \"traccia\" a bassorilievo, ottenuta mediante il rotolamento di una \"matrice\" scolpita che, lasciando un'impronta in divenire, sviluppa e rivela un'immagine criptica ad essa affidata in negativo (\"Anamorfosi Bargellini\", Pieve di Cento, 1982-84). Matrici e tracce introducono l'elemento dinamico, l'azione, l'idea di un percorso, di un intervento che coinvolge architettura e contesto urbano. Queste nuove opere vengono presentate nella sala personale alla Biennale di Venezia del 1978 (Prima \"traccia e la scultura matrice: Antropoammonite\"), nell'antologica al Wilhelm-Lehmbruck Museum di Duisburg nel 1979 (\"Sviluppo di un paesaggio antropomorfico e matrice\", 1978-79) e nella personale all'Orto Botanico di Lucca nel 1980 (\"Svolgimento dell'avvolto: traccia tragica\", 1979).\n1987-2005 - L'ultima stagione: i grandi marmi.\nA partire dalla met\u00e0 degli anni ottanta, Somaini si volge nuovamente all'esecuzione di opere a grande dimensione in Italia e in Giappone, dove la dialettica dell'impronta si evolve nella trattazione di forme in positivo/negativo (\"Porta d'Europa\", Montano Lucino, 1995, installata in prossimit\u00e0 dello svincolo dell'autostrada Como sud). Attivit\u00e0 che prosegue in opere successive di grande impegno come \"Fortunia\" (1988), in una serie di \"Lotte con il serpente\" caratterizzate da un'organicit\u00e0 prepotentemente vitalistica, come \"Fortunia Vincitrice\" (2000). Opere in parte proposte nell'antologica allestita nel Palazzo di Brera a Milano nel 1997, nella Quadriennale di Roma del 1999, nelle Biennali di Carrara del 1998 e 2000 e nell'antologica al Castello di Pergine (Trento) del 2000. \nNegli ultimi anni lo scultore affianca sempre pi\u00f9 l'attivit\u00e0 disegnativa a quella plastica. Nel 1999 pone mano a una grande serie di opere su carta che riprendono in chiave fantastica i miti e le leggende sviluppatisi attorno all'Etna, rivisitati anche attraverso la lettura di Maria Corti (\"Catasto magico\", Einaudi, 1999). In questo periodo colloca negli uffici del Centro Commerciale Bennet di Montano Lucino (Como) \"Fortunia Vincitrice\" (1997-2000) e \"Variazioni su Grande scultura verticale\" (2001).\nPartecipa ad alcune importanti mostre, come \"Arti e Architettura, 1900-2000\" curata da Germano Celant al Palazzo Ducale di Genova (2004), \"Scultura Italiana del XX secolo\" alla Fondazione Arnaldo Pomodoro e \"Annicinquanta. La nascita della creativit\u00e0 italiana\", Palazzo Reale di Milano (2005).\nMuore a Como il 19 novembre 2005. \nLa Galleria Nazionale d'Arte Moderna di Roma gli dedica la prima retrospettiva postuma, \"Il periodo informale 1957-1964\" (2007).\nOpere.\nL'attivit\u00e0 artistica di Somaini non riguarda soltanto l'ambito scultoreo; \u00e8 caratterizzata da una vasta produzione di opere pittoriche su carta e anche su tavola, spesso funzionali allo studio progettuale delle sculture. L'artista sperimenta anche nuove modalit\u00e0 espressive come la fotografia (con l'esecuzione di fotomontaggi legati alla sua riflessione sulla metropoli moderna, 1974-1980) e la realizzazione di azioni (azione di Brema, 1986). Rilevante anche la sua attivit\u00e0 di collaborazione fin dagli anni cinquanta con architetti come Luigi Caccia Dominioni, Ico Parisi e Ignazio Gardella; alcuni di questi progetti architettonici relativi alla citt\u00e0 di Milano sono visionabili sul sito Fondazione Ordine degli Architetti.\nAlcune tra le sue opere pi\u00f9 importanti si trovano nelle collezioni di importanti musei negli Stati Uniti, in Germania, Paesi Bassi, Austria, Italia, Citt\u00e0 del Vaticano, Belgio, Finlandia, Francia, Brasile, e in Serbia.\nAltre sono collocate in spazi pubblici negli Stati Uniti, Italia, Giappone, Nuova Zelanda, Paesi Bassi, Svizzera.\nMostre.\nA Francesco Somaini sar\u00e0 dedicata la venticinquesima edizione delle \u201cGrandi Mostre nei Sassi\u201d, la tradizionale mostra estiva che il Circolo culturale La Scaletta promuove e organizza, in collaborazione con il Comune di Matera, sin dal 1987.\nDal 18 giugnoal 9 ottobre 2011, saranno esposte 135 opere (75 sculture, 40 disegni e una ventina di medaglie e piccole tracce), datate tra il 1943 e il 2005, provenienti dall'Archivio Somaini, da musei italiani e da prestigiose collezioni private. Il percorso espositivo sar\u00e0 suddiviso tra le Chiese Rupestri Madonna della Virt\u00f9 e San Nicola dei Greci (grandi sculture) e il Museo della Scultura Contemporanea, \u201cMusma\u201d, che ospiter\u00e0 le piccole sculture, i disegni e le medaglie. Sempre al Musma, nella Biblioteca Scheiwiller, sar\u00e0 allestita la mostra bio-bibliografica di immagini, documenti e video sullo scultore comasco.\nNel 2015, in occasione del decennale della scomparsa, la citt\u00e0 natale di Lomazzo gli dedica la mostra \u201cSomaini. L'atelier di uno scultore\u201d che sonda il rapporto tra l'artista e il laboratorio nel quale nascevano tutte le maggiori opere d'arte, mentre la citt\u00e0 di Como realizza la mostra \u201cSomaini. Immaginare Scultura\u201d ospitata presso il Broletto civico e incentrata sui disegni e sugli acquerelli di Somaini."}
{"id": "1349697", "revid": "124512845", "url": "https://it.wikipedia.org/wiki?curid=1349697", "title": "Ol\u00edmpio Cipriano", "text": "Carriera.\nAlto 192 cm per 92 kg, gioca come ala piccola nel Primeiro de Agosto e nella nazionale di pallacanestro dell'Angola.\nCon la sua nazionale ha preso parte Olimpiadi 2004, ai Mondiali 2006 e 2010, e ai Campionati Africani dall'edizione 2005, quando fu eletto miglior giocatore del torneo."}
{"id": "1349698", "revid": "1305772", "url": "https://it.wikipedia.org/wiki?curid=1349698", "title": "Louis Farrakhan", "text": "\u00c8 stato al centro di molte polemiche, per i suoi discorsi considerati da molti antisemiti, omofobi e misogini. Nel 1995 ha organizzato la \"Million Man March\", la marcia su Washington di un milione di uomini afroamericani.\nBiografia.\nGli inizi.\nWolcott nasce nel Bronx da un immigrato giamaicano che lavorava come tassista e da una casalinga originaria di Saint Kitts e Nevis: inizi\u00f2 a suonare il violino all'et\u00e0 di sei anni e a tredici anni suon\u00f2 nell'orchestra della Boston University, dove studi\u00f2 ma senza conseguire la laurea. Negli anni cinquanta inizi\u00f2 la carriera di cantante di Calypso e pubblic\u00f2 molti album con lo pseudonimo The Charmer.\nLa Nation of Islam.\nI primi contatti con la \"Nation of Islam\" risalgono al 1955, quando un amico lo introdusse alla dottrina islamica. Farrakhan entr\u00f2 nella \"Nation of Islam\" nel luglio 1955 e cambi\u00f2 il suo cognome con la X, per evidenziare le sue origini afroamericane risalenti allo schiavismo.\nFarrakhan divent\u00f2 uno dei pi\u00f9 stretti collaboratori di Elijah Muhammad, e uno dei discepoli di Malcolm X. Nel 1965 fu nominato ministro della moschea di Harlem, che diresse fino al 1975. Nel 1977 Farrakhan si allontan\u00f2 dalla \"Nation of Islam\" e fond\u00f2 una propria organizzazione. Nel 1981 torn\u00f2 nella \"Nation of Islam\", diventandone il leader.\nControversie.\nSecondo alcune fonti, Farrakhan sarebbe tra i mandanti dell'omicidio di Malcolm X. Nel 1995, la figlia di Malcolm X, Qubilah Shabazz, fu arrestata per aver attentato alla vita di Farrakhan.\nLa Million Man March.\nIl 16 ottobre 1995 Farrakhan organizz\u00f2 la \"Million Man March\", la pi\u00f9 grande manifestazione afroamericana di tutti i tempi, che scaten\u00f2 enormi polemiche per il fatto di essere vietata alle donne e per alcune dichiarazioni antisemite fatte da Farrakhan."}
{"id": "1349701", "revid": "599013", "url": "https://it.wikipedia.org/wiki?curid=1349701", "title": "Astrid Strau\u00df", "text": "Nuotatrice specializzata nei 400\u00a0m e 800\u00a0m sl; conquist\u00f2 l'argento all'Olimpiade di Seul 1988 negli 800\u00a0m sl vinti da Janet Evans.\nNel suo palmar\u00e8s vi sono anche due titoli mondiali (Madrid 1986, 800\u00a0msl e 4x200\u00a0m sl), e ben otto titoli europei (di cui quattro individuali a Roma 1983 e Sofia 1985, sempre nelle distanze 400\u00a0m sl e 800\u00a0m sl)."}
{"id": "1349702", "revid": "486946", "url": "https://it.wikipedia.org/wiki?curid=1349702", "title": "Geospiza nebulosa", "text": ""}
{"id": "1349704", "revid": "1494169", "url": "https://it.wikipedia.org/wiki?curid=1349704", "title": "Mother Earth", "text": "Mother Earth (inglese per \"Madre Terra\") pu\u00f2 riferirsi a:"}
{"id": "1349706", "revid": "1924342", "url": "https://it.wikipedia.org/wiki?curid=1349706", "title": "Running Up That Hill", "text": "Running Up That Hill \u00e8 un brano della cantante britannica Kate Bush, pubblicato il 16 settembre 1985 come primo estratto dal quinto album \"Hounds of Love\".\nDescrizione.\nIl brano parla del rapporto tra i sessi. Secondo Kate Bush l'uomo e la donna per capirsi meglio dovrebbero scambiarsi i ruoli e mettersi nei panni dell'altro. Per far ci\u00f2 nel testo si immagina si debba correre su per una collina (\"running up that hill\") e oltrepassarla e fare un patto con Dio (\"A deal with God\"). \nNel video del brano Kate Bush balla in una coreografia con il ballerino Michael Hervieu.\nNel 2012, in occasione della cerimonia di chiusura delle olimpiadi, viene presentata una versione rivisitata del brano accompagnata da un'originale esibizione, a cui Kate Bush non prender\u00e0 parte. La nuova versione verr\u00e0 pubblicata sotto il titolo di \"Remix 2012\".\nCover.\nNegli anni il brano \u00e8 stato soggetto di numerose cover. \nCover dei Within Temptation.\nRunning Up That Hill \u00e8 un singolo della symphonic metal band Within Temptation, arrangiata nello stesso stile dell'album Mother Earth quindi passando per arrangiamenti che ricordano la musica celtica.\nPubblicato nel 2003, il singolo funge da intermediario tra il precedente album Mother Earth e il successivo The Silent Force. La scelta di fare una cover del brano Running Up That Hill rimane curiosa: \u00e8 noto che la band nutra una passione per Tori Amos, storica rivale di Kate Bush.\nNel videoclip la cantante Sharon den Adel si confronta con un suo alter ego all'interno di una chiesa nella quale si esibisce con il resto della band.\nCover dei Faith and the Muse.\nNel 2001 \u00e8 uscita una cover del brano realizzata dal gruppo gothic/darkwave Faith and the Muse contenuta nel primo disco del doppio album \"Vera Causa\".\nCover dei Placebo.\nNel 2003 \u00e8 uscita una cover del brano realizzata dai Placebo contenuta nel secondo disco dell'edizione speciale del loro album \"Sleeping with Ghosts\" (disco che poi \u00e8 riuscito nel corso dello stesso anno con il titolo \"Covers\").\nIl singolo del brano \u00e8 uscito nell'ottobre 2006 ed \u00e8 stato incluso nella nuova versione dell'album \"Meds\", uscita negli Stati Uniti nel 2007.\nCover dei Chromatics.\nUna cover di Running Up the Hill \u00e8 inclusa nell'album \"Night Drive\" dei Chromatics, gruppo di Portland con evidenti influenze pop e italo disco, pubblicato nell'Ottobre del 2007 sull'etichetta Italians Do It Better, sidelabel di Mike Simonetti gi\u00e0 fondatore della Troubleman Unlimited Records.\nCover di Nolwenn Leroy.\nNel 2007 \u00e8 uscita una cover del brano realizzata dalla cantante francese Nolwenn Leroy sull'album dal vivo \"Histoires Naturelles Tour\"."}
{"id": "1349707", "revid": "599013", "url": "https://it.wikipedia.org/wiki?curid=1349707", "title": "Herl\u00e1nder Coimbra", "text": "Alto 204 cm per 76 kg, giocava come ala nella nazionale di pallacanestro dell'Angola.\nCarriera.\nCon la sua nazionale ha preso parte ai Giochi olimpici del 1992, 1996 e 2000. \u00c8 ricordato soprattutto per uno scontro di gioco avuto con lo statunitense Charles Barkley all'edizione del 1992."}
{"id": "1349709", "revid": "118690845", "url": "https://it.wikipedia.org/wiki?curid=1349709", "title": "Locomotiva FS E.447", "text": ""}
{"id": "1349711", "revid": "187", "url": "https://it.wikipedia.org/wiki?curid=1349711", "title": "Chiesa di Santa Teresa (Messina)", "text": "La chiesa di Santa Teresa \u00e8 stata una chiesa della citt\u00e0 di Messina, opera di Matteo de Maria del 1810, che venne distrutta dal terremoto del 1908.\nProfilo storico-artistico.\n\u00c8 stata riconoscibile dal prospetto a due ordini, con forte risalto del portale fiancheggiato da colonne e sormontato da uno stemma grandioso con le armi della fondatrice Suor Laura di Giovanni dei Duchi di Saponara e con nicchie, riquadri e balconcini che dovevano generare un intenso movimento chiaroscurale."}
{"id": "1349712", "revid": "767487", "url": "https://it.wikipedia.org/wiki?curid=1349712", "title": "Il giorno del Cobra", "text": "Il giorno del Cobra \u00e8 un film del 1980 diretto da Enzo G. Castellari.\nTrama.\nLarry Stanziani, detto \"il cobra\", radiato dalla polizia e condannato a tre anni di carcere per una ingiusta accusa di connivenza con la mafia, ora vive a San Francisco come investigatore privato. Convocato dal suo ex superiore, accetta di recarsi a Genova per indagare su Serge Kandinsky, suo avversario di sempre, e per riavvicinare suo figlio Tim, lasciato in un collegio dopo la morte della moglie.\nDistribuzione.\nDistribuito nei cinema italiani il 12 agosto 1980, \"Il giorno del Cobra\" ha incassato complessivamente 489.000.000 di lire dell'epoca."}
{"id": "1349720", "revid": "93556", "url": "https://it.wikipedia.org/wiki?curid=1349720", "title": "Pierre Michon", "text": "Biografia.\nPierre Michon nasce il 28 marzo 1945 a Ch\u00e2telus-le-Marcheix nella Creuse, un piccolo dipartimento rurale della Francia centrale, nella casa dei nonni. Dopo l\u2019abbandono del padre viene cresciuto dalla madre che svolge la professione di maestra. Trascorre la sua infanzia a Mourioux e successivamente al convitto liceo Notre-Dame di Gu\u00e9ret. Dopo il diploma si iscrive alla facolt\u00e0 di Lettere dell'Universit\u00e0 di Clermont-Ferrand, dove prepara una tesi di laurea su Antonin Artaud, progetto che abbandoner\u00e0 presto. Negli anni successivi viaggia in tutta la Francia con una piccola compagnia teatrale, senza esercitare una professione stabile.\nDopo alcuni anni di studio in ambito letterario e teatrale, nel 1984, all'et\u00e0 di 39 anni, vince il Prix France Culture con il suo romanzo d'esordio, \"Vies minuscules\" (trad. it.: \"Vite minuscole\"), opera che riunisce in un unico scritto generi letterari molto diversi tra loro, come la biografia, l'autobiografia, il romanzo di formazione e l'autofiction. Anni pi\u00f9 tardi dichiarer\u00e0 che questo libro gli ha salvato la vita, aiutandolo a comprendere l'importanza delle sue umili origini.\nQuesto libro \u00e8 il primo grande successo di Michon, un autore fino ad allora ignoto nel panorama letterario. L'opera \u00e8 diventata uno testo di riferimento, ed \u00e8 stata definita un classico contemporaneo.\nDopo \"Vies minuscules\" Michon vive un periodo di stacco dalla scrittura; inizia ad interessarsi alla vita di diversi scrittori, come Balzac o Faulkner, poeti e pittori, osservando la loro esistenza, le loro emozioni e cercando di comprendere il rapporto che stabilirono con le loro opere. La critica ha definito le opere di Michon \"erudite\", vista la quantit\u00e0 e la qualit\u00e0 di riferimenti storico-culturali presenti al loro interno.\nNel 1988 Michon pubblica \"Vie de Joseph Roulin\", in cui racconta la vita di un modesto impiegato delle poste, pi\u00f9 volte ritratto da Van Gogh durante il suo soggiorno ad Arles, l'incontro fra i due e l'inaspettata possibile amicizia del grande pittore con quell'uomo cos\u00ec semplice.\nTre anni pi\u00f9 tardi d\u00e0 alle stampe \"Rimbaud il figlio\" (\"Rimbaud le fils\")\",\" in coincidenza con il centenario della morte del poeta. In questo libro Michon non aggiunge alcuna informazione in pi\u00f9 rispetto agli studi su Arthur Rimbaud gi\u00e0 esistenti: dimostrando devozione, ma in alcuni passaggi anche una leggera derisione, egli cerca di intrufolarsi nella personalit\u00e0 dell'autore, scivolando nell'intimit\u00e0 della sua scrittura. A colpi di \"on dit que\" e \"on ne sait si\", Michon percorre, commenta e racconta l'avventura del poeta, interrogandosi su cosa spinga un uomo a scrivere, a ricercare l'eccellenza.\n\"La Grande Beune\" e \"Abb\u00e9s\", pubblicati rispettivamente nel 1995 e nel 2002, seguono una vena pi\u00f9 romanzesca. Contrariamente all'opera \"Vies minuscules\", questi romanzi non sono ambientati in un territorio rurale, bens\u00ec in uno spazio acquatico, paludoso e aperto, con chiari riferimenti ai luoghi in cui lo scrittore soggiorn\u00f2 per un periodo della sua vita: il dipartimento della Vandea. Come Claudel lo pensava dell'Olanda, Michon sostiene che le caratteristiche di questo paesaggio vandeano, cos\u00ec acquitrinoso, conducano ad una sorta di \"liquidazione della realt\u00e0\": in queste sue opere l'autore rappresenta una realt\u00e0 scivolosa, sfuggente, in continuo mutamento, e questi attributi sono percepibili sia nel contenuto che nel linguaggio dei due romanzi.\nNel 2009 Pierre Michon scrive \"Les Onze\", in cui evoca la storia del pittore Fran\u00e7ois-\u00c9lie Corentin, nato nel borgo di Combleux, e le vicende della Rivoluzione Francese, a partire dalla descrizione di un grande quadro, dalle origini fittizie, rappresentante gli undici membri del Comitato di salute pubblica (Robespierre, Saint-Just, Barr\u00e8re, ecc.) durante il Regime del Terrore, che sar\u00e0 esposto al Louvre. Per questo romanzo, Michon ricever\u00e0 il Grand prix du roman de l'Acad\u00e9mie fran\u00e7aise.\nNel 2015 \u00e8 premiato con il Prix Marguerite Yourcenar per l'opera omnia e nel 2017 riceve il premio Nonino per \"Vies minuscules\"\".\"\n\"Vite minuscole\" (1984).\nL'autore presenta una successione di otto narrazioni: non si tratta semplicemente di biografie romanzate, ma di \"biograph\u00e8mes\" di persone \"minuscole\" e senza voce, conosciute nel corso della sua infanzia, incontrate o ritrovate pi\u00f9 tardi durante la sua vita da errante. Raccontando le vite dei suoi personaggi, Michon permette la rivalsa di questi esseri sconosciuti e senza storia; attraverso le loro vite minuscole, in questo cammino a ritroso nel suo passato, l'autore si racconta, ricostruisce l'immagine di s\u00e9, si riscatta e si interroga sulla sua vocazione di scrittore e sul significato del suo lavoro.\nIl contenuto dell'opera si basa su documentazioni dettagliate come archivi, cronache, dipinti, testi letterari, cimeli di famiglia e fotografie: Pierre Michon utilizza 95 quadernetti di note per redigere questa raccolta di vite.\nLa trama si svolge in un territorio comprendente tre localit\u00e0 principali: Gu\u00e9ret, La Souterraine e Bourgneuf. La prima vita minuscola raccontata \u00e8 quella dell'orfano Andr\u00e9 Dufourneau, un bambino affidato alle cure dei bisnonni del narratore che parte per cercare fortuna nelle colonie in Africa, seguito dalla storia di un giovane antenato della famiglia, Antoine Peluchet, fuggito di casa e di cui si sono perse le tracce. La terza storia narra dei nonni paterni dell'autore, Eug\u00e8ne e Clara, che hanno sempre cercato di colmare l'assenza lasciata da suo padre, e nei confronti dei quali egli prover\u00e0 sempre rimorso per non essere stato loro vicino abbastanza. Nella vita minuscola dei fratelli Roland e R\u00e9mi Bakroot racconta di due adolescenti conosciuti durante gli anni del collegio, cos\u00ec diversi ma uniti da un amore folle e al contempo da una rabbia smisurata. Nel racconto successivo protagonista \u00e8 Padre Foucault, condannato da un cancro alla gola, che preferisce tacere per sempre piuttosto che confessare il suo analfabetismo funzionale. La pi\u00f9 lunga delle otto descritte \u00e8 la storia di Georges Bandy, abate un tempo brillante e amato, ora decaduto e alcolizzato, le cui messe sono destinate solamente alle persone di un centro psichiatrico, nel quale il narratore soggiorn\u00f2 per un breve periodo. Dopo la narrazione della vita di Claudette, amante passeggera dell'autore, conclude il libro la vita della \"piccola morta\", Madeleine, la sorella di Michon, deceduta ad appena sei mesi di vita, che lo conduce ad un'intensa riflessione sulla questione della mortalit\u00e0 infantile nelle campagne.\nUno dei temi della raccolta \u00e8 l'assenza dell'\"uomo\", la sua irrilevanza, opposta all'importanza onnipresente della figura materna. In \"Vies minuscules\", l'uomo \u00e8 debole ed inadempiente: esempi ne sono il narratore che ha abbandonato la sua famiglia, e prima di lui il padre. Un'altra forma di assenza riguarda il luogo di origine: i protagonisti delle storie, per vari motivi (partenza, sparizione, isolamento della malattia), abbandonano il luogo in cui sono nati e cresciuti, vengono separati dal loro ambiente originario. Oppure si allontanano dal mondo usando mezzi artificiali: alcool, barbiturici, droghe.\nLa geografia occupa un posto di rilievo in quest'opera, a partire dal dettaglio con cui l'autore riporta informazioni geografiche come posizioni e toponimi. Le vite riportate sono quelle di poveri contadini destinati ad una dura esistenza, provenienti da ben definite zone agricole della regione Limosino, ed elevati da figure povere e anonime a persone pienamente umane e rispettabili.\nStile letterario e influenze.\nPierre Michon si \u00e8 impegnato in un lavoro sulla lingua. Nei suoi scritti ogni parola \u00e8 scelta con precisione, assume un significato proprio all'interno della frase. La sua scrittura utilizza una lingua densa, studiata, ricca di classicit\u00e0, la \"Belle Langue\" che rappresenta l'emancipazione culturale dell'autore. La sua \u00e8 inoltre una scrittura che richiama l'oralit\u00e0: ogni frase ha una musicalit\u00e0 che la rapporta ad un discorso o ad un testo poetico cantato: alcuni critici hanno riscontrato negli scritti Michon l'eco dei grandi oratori del XVII secolo e della poesia cantata dei trovatori del Medioevo.\nIn \"Vies Minuscules\" \u00e8 rilevabile l'influenza di opere come \"Vie de Ranc\u00e9\" di Chateaubriand, \"Vite dei dodici Cesari\" di Svetonio o \"Vite dei Santi\" medievali. Michon prende ispirazione dall'antico genere letterario della \"vie\", un genere agiografico dedicato e riservato a personaggi degni di nota, la cui esperienza di vita \u00e8 da prendere come esempio da seguire, proprio come quella delle ignote \"vite\" raccontate al fine di riuscire a nobilitarne l'esistenza e quindi a porle al centro dell'attenzione collettiva.\nNella sua opera \"Le Roi vient quand il veut\", Michon espone la sua visione della letteratura e i suoi obiettivi letterari. Si tratta di un'opera nella quale l'autore ha riunito pi\u00f9 di 30 sue interviste, la prima risalente al 1984. In questi scritti egli espone il suo rapporto con la pittura, tema presente anche in \"Les Onze,\" e con la scrittura, parlando degli autori da lui pi\u00f9 amati, come Rimbaud, Beckett e Flaubert, e la sua particolare ammirazione per il celebre romanzo \"Madame Bovary\".\nMichon \u00e8 stato paragonato ad autori contemporanei come Pierre Bergounioux, con il quale oltre ad avere in comune le origini, condivide la profonda ammirazione per William Faulkner.\nOpere.\nI libri di Michon sono stati tradotti in molte lingue straniere, tra cui in italiano, spagnolo, olandese, tedesco, greco, portoghese, polacco, inglese, norvegese, serbo e ceco. \nPremi e distinzioni.\nPierre Michon ha ricevuto molteplici premi:"}
{"id": "1349722", "revid": "767487", "url": "https://it.wikipedia.org/wiki?curid=1349722", "title": "L'avvertimento (film 1980)", "text": "L'avvertimento \u00e8 un film del 1980 diretto da Damiano Damiani.\nTrama.\nRoma. Durante una delicata indagine su varie personalit\u00e0 dell'alto mondo imprenditoriale e bancario, colluse con la criminalit\u00e0 organizzata, il commissario capo Vincenzo Lagan\u00e0 viene ucciso nel suo ufficio insieme ai suoi uomini e all'avvocato Milanesi per non aver accettato una tangente di 200 milioni. Il commissario Barresi intanto sta per rassegnare le proprie dimissioni, dopo aver trovato accreditati sul suo conto in banca 100 milioni e aver ricevuto una telefonata di ignoti che gli chiariscono come dovr\u00e0 comportarsi durante l'inchiesta che seguir\u00e0 all'assassinio di Lagan\u00e0.\nDopo aver seguito vanamente i sicari, Barresi si accorda con il questore per risolvere il caso. Silvia, la vedova di Lagan\u00e0, viene ricattata da una donna che dice di avere le prove che il defunto commissario era un corrotto: i ricattatori vengono per\u00f2 arrestati.\nBarresi quindi interroga Silvia e scopre che si era appropriata lei della tangente offerta al marito per corromperlo, e riesce a salvarla giusto un attimo prima che la donna tenti il suicidio, disperata. A questo punto il commissario Barresi decide di giocarsi il tutto per tutto e andare fino in fondo alla sua indagine.\nDistribuzione.\nDistribuito nei cinema italiani il 15 agosto 1980, \"L'avvertimento\" ha incassato complessivamente 1.011.000.000 di lire dell'epoca."}
{"id": "1349724", "revid": "1745361", "url": "https://it.wikipedia.org/wiki?curid=1349724", "title": "Rodolfo De Angelis", "text": "Biografia.\nCominci\u00f2 a scrivere nel 1912 per la rivista \"Il minestrone\", per poi trascorrere gli anni dieci del XX secolo cantando e recitando in varie localit\u00e0 d'Italia nell'ambiente del caff\u00e8-concerto, riscuotendo molti successi.\nA Napoli fond\u00f2 una propria compagnia teatrale, e nel 1919 si avvicin\u00f2 alla scrittura drammaturgica, siglando una rivista assieme a Guido Trevisan.\nNel 1921 per caso incontr\u00f2 su un treno Francesco Cangiullo, polivalente futurista napoletano. I due strinsero amicizia, e De Angelis divenne anch'egli futurista. Fond\u00f2 la Compagnia Futurista De Angelis, con lui capocomico e spesso drammaturgo, e Cangiullo direttore artistico. La Compagnia debutt\u00f2 marted\u00ec 20 settembre al R. Teatro Mercadante di Napoli, e inizi\u00f2 a girare per i teatri d\u2019Italia, coinvolgendo il pubblico nelle rappresentazioni e spesso causando polemiche focose, lanci di ortaggi e oggetti nonch\u00e9 risse.\nIl 9 ottobre a Napoli collabor\u00f2 col padre del Futurismo Filippo Tommaso Marinetti e col suo direttore artistico Cangiullo alla stesura del Manifesto del Teatro della Sorpresa, siglato e divulgato a Milano da Marinetti e Cangiullo l\u201911 ottobre, un breve testo che illustra il teatro futurista, dimostrando entusiasmo per le tumultuose polemiche che causa.\nNel 1922 per\u00f2 la Compagnia Futurista De Angelis venne bloccata e chiusa da squadre fasciste a Firenze, ma lui cre\u00f2 gi\u00e0 una nuova compagnia: il Nuovo Teatro Futurista, che fra l'altro si avvalse, per le scenografie, della collaborazione di Fortunato Depero ed Enrico Prampolini, per la musica di Silvio Mix e Franco Casavola, per la voce di Diana Mac-Gill.\nCon Marinetti, Francesco Cangiullo ed altri poeti futuristi scrisse alcune \"sintesi\" che la sua compagnia port\u00f2 sulle scene di varie citt\u00e0 italiane destando sempre reazioni accese. Lasciate le scene nel 1924, continu\u00f2 a scrivere canzoni, sia come compositore che come autore dei testi, e nel 1929 fond\u00f2 la casa editrice DeA per pubblicare il suo stesso repertorio. Fra le sue canzoni, la pi\u00f9 nota \u00e8 senz'altro \"Ma... cos'\u00e8 questa crisi?\" del 1933.\nA Rodolfo De Angelis si deve l'iniziativa che ha portato alla costituzione della Discoteca di Stato. Fra il 1924 e il 1925 egli incise su disco le voci di generali della Prima guerra mondiale, di uomini di Stato, di scrittori e poeti, per costituire una raccolta discografica intitolata \"La parola dei Grandi\".\nNel 1927 cedette il materiale sonoro da lui raccolto all'Associazione Nazionale Mutilati ed Invalidi di Guerra, che si impegn\u00f2 a costituire la Discoteca di Stato, istituita l'anno seguente a Roma.\nCome drammaturgo, oltre alle sintesi futuriste degli anni venti, De Angelis scrisse varie commedie. Rodolfo De Angelis \u00e8 stato anche autore di due importanti opere sul teatro di variet\u00e0: \"Caff\u00e8-concerto. Memorie di un canzonettista\" (1940) e \"Storia del caf\u00e9-chantant\" (1946).\n\u00c8 stato autore anche di un brano - \"Addio canzoni americane\" - rilanciato negli anni 2000 dal gruppo musicale Orchestra Maniscalchi. Nel 2006 la band folk rock dei Folkabbestia incide la canzone di Rodolfo De Angelis \"Ma... cos'\u00e8 questa crisi?\", includendola nell'album 25-60-38. Breve saggio sulla canzone italiana.\nMor\u00ec a Milano e venne sepolto al locale Cimitero Maggiore; al termine di concessione della tomba, i suoi resti vennero posti al Riparto 205 del medesimo cimitero, e tumulati nella celletta 1674, dove tuttora riposano."}
{"id": "1349725", "revid": "1783371", "url": "https://it.wikipedia.org/wiki?curid=1349725", "title": "Gr\u0153nlendinga saga", "text": "Gr\u0153nlendinga saga o la Saga dei Groenlandesi \u00e8 una saga nordica islandese. Insieme alla \"Eir\u00edks saga rau\u00f0a\" o Saga di Erik il Rosso \u00e8 una delle due principali fonti letterarie che narrano la Colonizzazione vichinga dell'America. Narra la colonizzazione della Groenlandia che fu scoperta da Erik il Rosso e dai suoi seguaci. Descrive poi alcune spedizioni verso occidente condotte dai figli di Erik e da Thorfinn Karlsefni.\nLa saga \u00e8 conservata nel manoscritto Flateyjarb\u00f3k del tardo XIV secolo e si pensa che la sua stesura sia stata per la prima volta commissionata nel XIII secolo mentre gli eventi riportati risalirebbero ad un periodo tra il 970 e il 1030. \nNonostante alcune parti della saga narrino avvenimenti stravaganti si ritiene comunque che la saga contenga un minimo di verit\u00e0 storica.\nTrama.\nColonizzazione della Groenlandia.\nErik il Rosso (in vichingo: Eir\u00edkr rau\u00f0i) emigra dalla Norvegia in Islanda con Thorvald Asvaldsson, suo padre, a causa di alcuni omicidi. \nIn Islanda, Erik trova moglie, Thjodhild (ON: \u00dej\u00f3\u00f0hildr). \nQui si trova ancora coinvolto in una rissa e viene proclamato fuorilegge da un'assemblea locale. \nRiesce a scappare a Occidente e cerca una terra scoperta da un uomo chiamato Gunnbjorn (ON: Gunnbj\u00f6rn) che era andato alla deriva.\nErik salpa dalla vicina Sn\u00e6fellsj\u00f6kull e raggiunge la costa di una terra ghiacciata. Viaggia verso sud lungo la costa alla ricerca di una zona abitabile. Dopo due anni di esplorazione di questa terra, ritorna in Islanda e racconta delle sue scoperte. Chiama la terra che ha esplorato Groenlandia (ON: Gr\u0153nland), che significa Terra verde, in modo da invogliare la gente a insediarsi l\u00ec.\nDopo aver trascorso l'inverno in Islanda, Erik salpa di nuovo con l'intenzione di colonizzare la Groenlandia. Parte con 30 navi ma solo 14 raggiungono la Groenlandia. Erik fonda una colonia a Brattahlid (ON: Brattahl\u00ed\u00f0) nel sud ovest della Groenlandia. Diventa un leader rispettato.\nCon Thjodhild ha tre figli Leif (ON: Leifr), Thorvald (ON: \u00deorvaldr), Thorstein (ON: \u00deorsteinn) e una figlia Freydis (ON: Freyd\u00eds).\nIl viaggio di Bjarni.\nUn uomo chiamato Bjarni Herjolfsson (ON: Bjarni Herj\u00f3lfsson) ha l'abitudine di trascorrere l'inverno un anno in Norvegia e un anno in Islanda con suo padre. Quando arriva un'estate in Islanda scopre che suo padre \u00e8 emigrato in Groenlandia. Decide di raggiungerlo l\u00ec anche se sa che questo \u00e8 un viaggio pericoloso per lui e il suo equipaggio che non sono mai stati nel mare groenlandese.\nTre giorni dopo la partenza, Bjarni deve affrontare il cattivo tempo, i venti del nord e la nebbia e perde l'orientamento. Dopo alcuni giorni di tempo cattivo il sole torna a splendere e Bjarni raggiunge una terra piena di foreste. Capendo che non \u00e8 la Groenlandia decide di non scendere a terra e salpa di nuovo. Bjarni scopre altre due terre ma nessuna di esse somiglia alla Groenlandia cos\u00ec Bjarni non scende a terra nonostante la curiosit\u00e0 dei suoi marinai. Alla fine la nave raggiunge la Groenlandia e Bjarni si insedia l\u00ec.\nLa descrizione di un viaggio di Bjarni v'\u00e8 solo nella Saga dei Groenlandesi. Egli non \u00e8 per nulla menzionato nella \"Saga di Erik il Rosso\" lasciando cos\u00ec a Leif il merito delle scoperte.\nLa spedizione di Leif.\nLeif Eriksson si interessa delle scoperte di Bjarni e compra una nave da lui. Decide di salpare con un equipaggio di 35 persone e chiede a Erik di condurre una spedizione a occidente. Erik \u00e8 riluttante e dice che \u00e8 troppo vecchio ma alla fine accetta. Mentre cavalca verso la nave, il suo cavallo inciampa e Erik cade a terra e si fa male al piede. Considerando questo un segno di cattivo auspicio, dice:\n\"\u00c8 prestabilito che io non debba scoprire altre terre rispetto a quella ove ora viviamo\"\nLeif e il suo equipaggio partono cos\u00ec verso ovest senza Erik.\nSalpando da Brattahlid, Leif e la sua ciurma scoprono le stesse terre che aveva gi\u00e0 scoperto Bjarni anni prima ma nell'ordine inverso.\nPrima giungono in una terra ghiacciata. Sbarcano e la trovano di scarso interesse. Leif chiama la terra Helluland - \"Hellulandia\" (\"Terra delle Pietre Piatte\").\nSalpano di nuovo e giungono in una terra ricca di foreste e con bianchi lidi. Leif la chiama Markland - \"Marklandia\" (\"Terra dei Boschi\") e salpa di nuovo.\nOra Leif naviga per due giorni con un vento proveniente da nord-est e giunge in una nuova terra dall'aspetto invitante. Decidono di stare l\u00ec per l'inverno.\nQuando Leif e il suo equipaggio esplorano la terra, trovano dell'uva (ON: v\u00ednber) e Leif chiama la terra Vinland - \"Vinlandia\" (ON: V\u00ednland; \"Terra del Vino\" - da notare per\u00f2 che in antico norreno il termine \"vin\"\" significava anche \"pascolo/piana\", come nei toponimi Granvin e Bj\u00f8rgvin. Vedi Vinland#Il problema della localizzazione per ulteriori informazioni).\nIn primavera Leif e il suo equipaggio lasciano la Vinlandia e tornano in Groenlandia con una nave carica di legno e grappoli d'uva. Durante il viaggio salvano un gruppo di vichinghi naufraghi. In seguito a questo salvataggio Leif venne soprannominato Leif il Fortunato (ON: Leifr heppni).\nLa spedizione di Thorvald.\nSi parla molto del viaggio di Leif a Brattahlid e Thorvald, il fratello di Leif, ritiene che il Vinland non sia stato esplorato abbastanza. Leif gli offre la sua nave per un nuovo viaggio in quella terra e lui accetta. Dopo essere salpato con un equipaggio di 30 persone, Thorvald arriva nel Vinland dove Leif era giunto in precedenza. L\u00ec restano per l'inverno e si nutrono di pesci.\nIn primavera Thorvald (coi suoi uomini) va in esplorazione e veleggia verso Ovest. Non si trova per\u00f2 alcun segno di attivit\u00e0 umane tranne che per un magazzino di mais. Si fa ritorno al campo per l'inverno.\nL'estate successiva Thorvald esplora le zone a Est e a Nord del loro accampamento. A un certo punto gli esploratori sbarcano in una bella zona boschiva.\nQuindi tornano alla nave e da l\u00ec vedono sulle sabbie entro il promontorio tre protuberanze. \nS'avvicinano e distinguono tre imbarcazioni in pelle (canoe) e tre uomini sotto ognuna di esse. Allora si dividono e li catturano tutti eccetto uno, che riesce a fuggire sulla sua imbarcazione. \nUccidono gli altri otto e poi tornano verso il promontorio, si guardano attorno e vedono delle alture all'interno dell'estuario e suppongono che queste siano le loro dimore.\nI nativi, chiamati Skr\u00e6ling (ON: Skr\u00e6lingar) dai vichinghi, tornano con dei rinforzi e attaccano Thorvald e i suoi uomini. Gli Skraelings li bersagliano con dei proiettili per un po' e poi si ritirano.\nThorvald viene ferito mortalmente e muore. Viene sepolto a Vinland e il suo equipaggio ritorna in Groenlandia.\nThorstein.\nThorstein Eriksson decise di recarsi nel Vinland per il corpo di suo fratello. Viene preparata di nuovo la stessa nave e Thorstein naviga con venticinque uomini d'equipaggio e sua moglie Gudrid (ON: Gu\u00f0r\u00ed\u00f0r).\nLa spedizione non raggiunger\u00e0 mai il Vinland e dopo aver vagato per l'intera estate la nave far\u00e0 ritorno sulla costa della Groenlandia. \nDurante l'inverno Thorstein s'ammala e muore ma dalle sue spoglie annuncia la fortuna di sua moglie Gudrid, predicendole una vita lunga e felice.\nLa spedizione di Thorfinn.\nDalla Norvegia arriva in Groenlandia una nave comandata da Thorfinn Karlsefni (ON: \u00deorfinnr karlsefni), un uomo agiato.\nEgli s'innamora di Gudrid (la vedova di Thorstein) e si sposano.\nKarlsefni \u00e8 spronato da sua moglie ed alcuni altri a guidare una spedizione nel Vinland. Accetta e raduna un equipaggio di sessanta uomini e cinque donne.\nLa spedizione riesce a raggiungere il vecchio campo di Leif e Thorvald e l\u00ec sverna in buone condizioni.\nL'estate successiva v'\u00e8 la visita d'un gruppo di Skraelings recanti delle pelli da scambiare. Gli Skraelings vorrebbero in cambio armi ma Karlsefni vieta ai suoi uomini di barattarle. Per contro offre loro dei latticini (prodotti caseari, probabilmente \"Skyr\", un tipo di yogurt, burro e formaggio) e lo scambio va a buon fine.\nPoco prima dell'inizio del secondo inverno gli Skraelings tornano ancora per commerciare ma questa volta un uomo di Karlsefni ne uccide uno che allungava le mani sulle armi norvegesi. Gli Skraelings scappano.\nKarlsefni teme che i nativi ritorneranno, ostili e pi\u00f9 numerosi ed \u00ecdea un piano per l'imminente battaglia. \nGli Skraelings infatti tornano ma i norvegesi riescono a respingerli.\nKarlsefni rimane l\u00ec per il resto dell'inverno e fa ritorno in Groenlandia la primavera successiva.\nMentre si trovano nel Vinland nasce il figlio di Karlsefni e Gudrid: Snorri.\nLa spedizione di Freydis.\nFreydis, figlia di Erik, brama ora il prestigio e la ricchezza che le verrebbero da un viaggio nel Vinland. Entra in trattativa con due uomini islandesi, Helgi e Finnbogi, proponendogli di recarsi assieme nel Vinland e di dividersi i profitti a met\u00e0. Concordano quindi di portare con loro lo stesso numero di uomini ognuno ma Freydis ne porta di pi\u00f9 clandestinamente.\nUna volta nel Vinland, Freydis tradisce i suoi soci uccidendo loro e i loro uomini nel sonno. Deve anche assassinare personalmente le cinque donne del loro gruppo dal momento che altrimenti nessun altro lo farebbe.\nFreydis vuole nascondere il suo tradimento e minaccia di morte chiunque parler\u00e0 delle sue uccisioni. Dopo un anno torna in Groenlandia e racconta che Helgi e Finnbogi hanno deciso di rimanere nel Vinland.\nMa non tutti tengono la bocca chiusa e probabilmente la notizia delle uccisioni raggiunge l'orecchio di Leif, il quale tortura tre uomini della spedizione di Freydis finch\u00e9 non confessano tutto. Egli sta male al pensiero delle cose che ancora non vuole fare a Freydis, la sorella, che pur se le \u00e8 meritate.\nKarlsefni trasse un buon profitto dai suoi viaggi in Occidente. Si stabil\u00ec poi in Islanda con moglie e figlio e fra i suoi discendenti si annoverano alcuni dei primi vescovi islandesi. \nLa saga termina con quanto sembra essere un tentativo di dimostrare la sua credibilit\u00e0:"}
{"id": "1349730", "revid": "124512867", "url": "https://it.wikipedia.org/wiki?curid=1349730", "title": "Armando Costa", "text": "Alto 190 cm per 80 kg, gioca come guardia.\nCarriera.\nHa iniziato da professionista nel campionato portoghese, con la maglia del Kveluzo Atletico nel 2001. Dal 2002 al 2005 ha giocato nel Kveluzo Sintra PM e successivamente \u00e8 tornato in patria, al Primeiro de Agosto.\nFa parte anche della nazionale di pallacanestro dell'Angola, con cui ha preso parte ai Mondiali del 2006."}
{"id": "1349736", "revid": "767487", "url": "https://it.wikipedia.org/wiki?curid=1349736", "title": "I guappi non si toccano", "text": "I guappi non si toccano \u00e8 un film del 1979 diretto da Mario Bianchi.\nTrama.\nNella periferia di Napoli, nel corso di alcuni lavori in una cava di pozzolana viene alla luce un cadavere che poi si rivela essere quello dell'ingegnere Italo Montano. Sulla vicende indagano tre magistrati che, sicuri che l'omicidio sia collegabile ad un losco affare tra le bande dei boss Angelo Jacomino e del marsigliese Maurice, autorizzano il questore Ferrari ad avvalersi delle indagini di Tony Lobianco, un italoamericano, gi\u00e0 agente dell'FBI.\nTony, dopo essersi infiltrato nella banda di Maurice, suggerisce a questi di fare una rapina ad un furgone portavalori postale e nel contempo svela i particolari del colpo stesso a Jacomino. L'azione criminale diviene il pretesto per eliminare i membri della banda alla quale per\u00f2 riescono a scampare solo Lobianco e Maurice.\nTony, per\u00f2, accortosi che ad agire c'erano anche dei \"non invitati\", nasconde in una cappella di cimitero il ferito Maurice e, grazie all'aiuto di sua figlia Paulette, entra in possesso di documenti che denunciano le malefatte dei magistrati inquirenti. Tuttavia al momento di presentare al questore i documenti stessi, viene raggiunto dai colpi di ignoti, che lo uccidono insieme alla ragazza.\nDistribuzione.\nDistribuito nei cinema italiani il 12 maggio 1979, il film ha incassato un totale di 16,5 milioni di lire dell'epoca."}
{"id": "1349744", "revid": "287204", "url": "https://it.wikipedia.org/wiki?curid=1349744", "title": "Otidea", "text": "Otidea (Pers.) Bonord., \"Handb. Allgem. mykol.\" (Stuttgart): 205 (1851).\nOtidea \u00e8 un genere di funghi ascomiceti appartenente alla famiglia Pyronemataceae.\nDescrizione.\nLe specie di questo genere sono terricole o lignicole e spesso crescono sulla lettiera di Pino.\nIl gambo non \u00e8 molto sviluppato, il ricettacolo ha con una fenditura longitudinale che gli conferisce l'aspetto di un orecchio di animale.\nI carpofori crescono singoli o cespitosi, hanno un colore dal giallo al bruno-olivastro.\nSono considerati funghi commestibili anche se di scarso valore.\nSpecie di Otidea.\nLa specie tipo \u00e8 \"Otidea onotica\" (Pers.) Fuckel (1870), altre specie incluse sono:"}
{"id": "1349745", "revid": "124512890", "url": "https://it.wikipedia.org/wiki?curid=1349745", "title": "Joaquim Brand\u00e3o Gomes", "text": "Alto 203 cm per 102 kg, giocava come ala grande o centro.\nCarriera.\nCresciuto nella Valparaiso University, nel campionato NCAA, nel 2004 \u00e8 passato in Germania, al Kelno RheinEnergie. Dopo appena una stagione, \u00e8 stato ceduto all'Eiffel Towers Den Bosch, nei Paesi Bassi.\nGioca anche nella nazionale di pallacanestro dell'Angola, con cui ha preso parte alle Olimpiadi 2004 e ai Mondiali 2006.\nTornato in patria, ha vinto la Coppa dei Campioni d'Africa con il Primeiro de Agosto, venendo anche nominato MVP del torneo e inserito nel miglior quintetto."}
{"id": "1349746", "revid": "767487", "url": "https://it.wikipedia.org/wiki?curid=1349746", "title": "Bersaglio altezza uomo", "text": "Bersaglio altezza uomo \u00e8 un film del 1979 diretto da Guido Zurli.\nTrama.\nL'ispettore Keaton dell'Interpol, in missione a Istanbul, riesce con alcune mosse giuste a sconvolgere gli affari di un insospettabile boss della droga e dei suoi complici. Per liberarsi di lui questi costringono, dapprima uccidendogli la madre, e poi, sequestrando e violentando sua moglie, il campione di tiro al piattello Gengis a sparare all'ispettore.\nD'accordo con Keaton, Gengis finge di fare quello che i malviventi vogliono da lui. In questo modo il campione collabora alla definitiva sconfitta della banda che, nel corso di un'imboscata, viene arrestata.\nCuriosit\u00e0.\nAl film ha partecipato come attore anche il produttore del film Giuseppe Colombo per ricoprire il ruolo rimasto scoperto del cattivo, con il nome d'arte di Joe Pidgeon."}
{"id": "1349748", "revid": "287204", "url": "https://it.wikipedia.org/wiki?curid=1349748", "title": "Paul Eluard", "text": ""}
{"id": "1349749", "revid": "287204", "url": "https://it.wikipedia.org/wiki?curid=1349749", "title": "Legge di hauy", "text": ""}
{"id": "1349751", "revid": "300067", "url": "https://it.wikipedia.org/wiki?curid=1349751", "title": "Miguel Lutonda", "text": "Carriera.\nAlto 186 cm per 78 kg, ha giocato come guardia nel Primeiro de Agosto e nella nazionale di pallacanestro dell'Angola, con cui ha preso parte alle Olimpiadi 2000 e 2004 e ai Mondiali 2002 e 2006."}
{"id": "1349753", "revid": "119559864", "url": "https://it.wikipedia.org/wiki?curid=1349753", "title": "Colleverde", "text": "Colleverde \u00e8 una frazione del comune sparso di Guidonia Montecelio, della citt\u00e0 metropolitana di Roma Capitale, nel Lazio.\nStoria.\nL'abitato odierno si \u00e8 sviluppato a partire dagli anni cinquanta. Susseguente \u00e8 lo sviluppo di Colleverde 2, di Vena d'Oro e di Parco Azzurro, zone residenziali attigue sviluppatesi a partire dagli anni ottanta, composte da villette a schiera e singole, talvolta con grandi giardini e ad architettura simil chalet svizzero. Il nome della frazione deriva dal nome del cocuzzoletto ov'\u00e8 sito il centro abitato. In epoca romana i dintorni erano abitati, come attesta un ipogeo in localit\u00e0 Parco Azzurro (zona residenziale sita sempre su via Nomentana, 100 metri prima di Colleverde) forse riconducibile ad un sobborgo di Nomentum o Crustumerium. L'ipogeo \u00e8 costituito da 2 piani seminterrati, in cui, nel 1\u00b0 vi era una sottospecie di magazzino, nel 2\u00b0 vi si trovavano delle tombe.\nIl sito archeologico \u00e8 situato a non molta distanza da Via Nomentana (tra il Km. 15 ed il Km. 16). Per le visite bisogna chiedere al custode di Parco Azzurro. Sull'altro lato della Nomentana (facente parte del comune di Roma, poich\u00e9 tale via provinciale ivi fa da linea divisoria fra i due comuni) vi sono Le Case Nuove, occupato inizialmente da monaci, poi da varie famiglie nobili, ma ora abitato sotto forma di uso civile. L'aspetto esterno \u00e8 romanico rurale; uno dei portali d'ingresso ha un piccolo frontone triangolare, il portone a destra \u00e8 ad arco a sesto ribassato e fu dapprima possesso del Monastero di San Paolo fuori le Mura. Dal 1528 fu del Monastero delle 3 fontane, quindi dei Bolis, poi dei Moroni ed ora dei Bona."}
{"id": "1349758", "revid": "124512911", "url": "https://it.wikipedia.org/wiki?curid=1349758", "title": "Eduardo Mingas", "text": "Alto 201 cm per 100 kg, gioca come ala grande.\nCarriera.\nNella sua carriera ha giocato con Luandos Inter-Clube e Luandos Petro Atletico. Inoltre \u00e8 stato selezionato per la nazionale angolana, con cui ha preso parte alle Olimpiadi 2004 e ai Mondiali 2002 e 2006."}
{"id": "1349765", "revid": "767487", "url": "https://it.wikipedia.org/wiki?curid=1349765", "title": "Carnevale di Offida", "text": "Il carnevale di Offida (in dialetto offidano \"Lu bov fint\" e \"Li Vlurd\") \u00e8 lo storico carnevale che si svolge nell'omonima cittadina marchigiana in provincia di Ascoli Piceno.\nLa concezione del Carnevale \u00e8 profondamente radicata nella popolazione offidana, tanto che le feste carnevalesche tendono ad avere un carattere di ritualit\u00e0, che permea l'intera citt\u00e0.\nAnche se si respira un'immancabile aria di modernismo specie nella musica e nei balli, la memoria storica del Carnevale, in quelle sue tradizioni particolari, rimane e cerca di perpetuarsi nelle nuove generazioni.\nIl Carnevale offidano si svolge ogni anno secondo un rituale fissato dalla tradizione: inizia ufficialmente il 17 gennaio, giorno di Sant'Antonio Abate, e termina il giorno delle Ceneri.\nIl giorno della \"Domenica degli Amici\", che precede di due settimane il carnevale, la fanfara della \"Congrega del Ciorpento\" esce rumorosa dal portone del cinquecentesco palazzo Mercolini per annunciare che si \u00e8 entrati in pieno clima carnevalesco.\nLe Congreghe, che hanno lo scopo di aggregare, tra loro, in genere parenti e amici, desiderose di partecipare alla baldoria carnevalesca, iniziano il giro del paese a ritmo di musica sempre pi\u00f9 incalzante in prossimit\u00e0 del clou della festa.\nEsse hanno un ruolo fondamentale nello svolgimento dell'evento, la mattina del Gioved\u00ec Grasso ricevono in consegna, dal Sindaco, le chiavi della citt\u00e0 e, da quel momento, il paese \u00e8 simbolicamente nelle loro mani, cos\u00ec che tra allegria ed euforia le congreghe si impossessano della citt\u00e0. \nSeguono i \"veglionissimi\" del sabato, domenica e luned\u00ec presso Il Teatro Serpente Aureo, la mascherata dei bambini del gioved\u00ec grasso, la caccia a \"Lu Bov Fint\" (il bove finto) del venerd\u00ec, la festa in piazza che dura tutto il pomeriggio del marted\u00ec grasso che si conclude con la fantasmagorica sfilata dei \"Vlurd\".\nPersone dei paesi vicini e turisti, per l'occasione, giungono ad Offida, non per assistere da spettatori a sfilate di grandiosi carri allegorici, ma per essere coinvolti in un'autentica festa di popolo dove, quasi attori di rappresentazioni il cui valore simbolico cede pi\u00f9 a quello reale delle forze vitali e istintive.\nL'ultimo giorno (marted\u00ec grasso) di Carnevale tutti in Offida si mascherano, alcuni sbucando da ogni parte con indosso il tipico \"guazzar\u00f2\" (saio di tela bianca con fazzoletto rosso al collo), altri mascherati con costumi pi\u00f9 diffusi ma col viso tinto di vari colori, per inondare la piazza e scorrazzare per le strade tra urla, danze, scherzi di ogni sorta e lanci di coriandoli.\nCentinaia di uomini e donne mascherati, con lunghi fasci di canne accesi sulle spalle, in fila indiana, tra urla e danze selvagge, percorrono il Corso che sembra uno strisciante serpente fiammeggiante, quindi inondano la piazza principale al cui centro dispongono i \"bagordi\" ancora in fiamme; le maschere come impazzite corrono a cerchio intorno al fal\u00f2 mentre urla e canti si fondono tra vortici di fumo e miriadi di scintille di fuoco brillanti nell'aria. Quando il fuoco pagano che incendia la piazza con il rito bacchico dei \"Vlurd\" si spegne, torna sovrano il silenzio, foriero di pace quaresimale.\nIl bove finto.\nIl venerd\u00ec grasso, a partire dal primissimo pomeriggio, un rudimentale bove costituito da un'intelaiatura di legno e ferro, coperta da un panno bianco e portato a spalle da un paio di uomini, comincia a girovagare per le vie centrali del paese fino ad arrivare in piazza dove la folla, vestita con il \"guazzar\u00f2\", una semplicissima veste bianca e larga una volta usata per i lavori di campagna, istiga il bove con urla e schiamazzi dando origine a movimenti che ricordano molto una corrida. \nIl caos originato dai cambi di direzione improvvisi, rincorse e urla della folla generano anche momenti di tensione e di panico in genere risolti con ilarit\u00e0 anche grazie all'altro ingrediente fondamentale della festa che \u00e8 il vino rosso, copiosamente consumato da tutti i partecipanti. Con il buio la stanchezza e l'annebbiamento dettato dalle ripetute bevute, la festa ha termine con la simbolica uccisione del bove al quale vengono fatte toccare le corna su una colonna del palazzo municipale. L'atto finale \u00e8 una processione del bove morto per le vie del paese cantando l'inno del carnevale offidano.\nI vlurd.\nCol termine \"vlurd\" si indicano dei fasci di canne imbottiti di paglia, di lunghezza variabile, che vengono accesi e portati a spalla da centinaia di uomini e donne mascherati con i \"guazzar\u00f2\", lungo le vie del paese la sera del marted\u00ec grasso. Il crepuscolo e l'atmosfera ancora medievale del centro abitato, danno a questa processione di fasci incendiati portati da persone mascherate una suggestione particolarissima. La processione disordinata finisce nella piazza centrale dove viene appiccato un grande fal\u00f2. Fino allo spegnimento dello stesso si d\u00e0 inizio a balli sfrenati con i quali si determina la fine del carnevale. \"Vlurd\" ha un'etimologia comune al termine bagordo, col quale si indicava allo stesso tempo la giostra notturna (quindi legata alla festa, alla gozzoviglia, al bagordo) ed il fascio di canne che tipicamente serviva ad illuminarla."}
{"id": "1349766", "revid": "767487", "url": "https://it.wikipedia.org/wiki?curid=1349766", "title": "Valeria Mongardini", "text": "Biografia.\nDopo aver lavorato nel balletto di Don Lurio, di cui \u00e8 stata capogruppo, firma un contratto con l'RCA Talent e debutta come cantante nel 1969.\nHa partecipato al Festival di Sanremo 1970 con \"Ahi ahi ragazzo!\", scritta da Franco Migliacci, Umberto Napolitano e Mario Vicari, cantata in abbinamento con Rita Pavone non riuscendo ad andare in finale.\nNello stesso anno partecipa al Cantagiro 1970 con \"Addio citt\u00e0 vecchia\", cover di \"American Woman\" dei The Guess Who, con il testo in italiano di Claudio Baglioni.\nIn seguito si dedica al cinema, usando il suo vero nome."}
{"id": "1349770", "revid": "834", "url": "https://it.wikipedia.org/wiki?curid=1349770", "title": "Ruud Jolie", "text": ""}
{"id": "1349772", "revid": "767487", "url": "https://it.wikipedia.org/wiki?curid=1349772", "title": "Dino Drusiani", "text": "Biografia.\nFiglio di un riparatore di biciclette, si esibisce sin da giovanissimo nei locali da ballo dell'Emilia-Romagna. Nel 1969 vince il concorso \"Voci nuove\" del Festival di Castrocaro, insieme a Lucia Rizzi.\nAcquisisce cos\u00ec il diritto a partecipare al Festival di Sanremo 1970, dove presenta \"Ora vivo\" in abbinamento con Francesco Banti, non riuscendo ad andare in finale.\nDopo il festival torna ad esibirsi in ambito locale; \u00e8 attore della compagnia dialettale carpigiana \"Il Granis\u00e8l\" e guida alcune formazioni musicali come gli \"Amici di Carpi\"."}
{"id": "1349775", "revid": "1305772", "url": "https://it.wikipedia.org/wiki?curid=1349775", "title": "Restless", "text": ""}
{"id": "1349778", "revid": "305330", "url": "https://it.wikipedia.org/wiki?curid=1349778", "title": "Disciotis", "text": "Disciotis Boud., \"Bulletin de la Soci\u00e9t\u00e9 Mycologique de France\" 1: 100 (1885).\nDisciotis \u00e8 un genere di funghi ascomiceti appartenente alla famiglia Morchellaceae.\nDescrizione.\nQuesti funghi hanno il gambo piccolo e corto, carpoforo a forma di coppa con venature e rugosit\u00e0 all'interno.\nSpecie di Disciotis.\nLa specie tipo \u00e8 \"Disciotis venosa\" Pers., altre specie incluse sono:"}
{"id": "1349780", "revid": "809148", "url": "https://it.wikipedia.org/wiki?curid=1349780", "title": "Societ\u00e0 Ginnastica Amsicora", "text": "La Societ\u00e0 Ginnastica Amsicora \u00e8 una associazione polisportiva dilettantistica (A.S.D.) con sede a Cagliari.\nStoria.\nL'S.G. Amsicora nasce nel 1897, ed \u00e8 una delle pi\u00f9 antiche societ\u00e0 sportive della Sardegna.\n\u00c8 una societ\u00e0 polisportiva che comprende oltre alla ginnastica artistica, l'atletica leggera e l'hockey su prato."}
{"id": "1349781", "revid": "767487", "url": "https://it.wikipedia.org/wiki?curid=1349781", "title": "Jordan (cantante)", "text": "Biografia.\nViene scoperto come cantante da Vincenzo Micocci, ottenendo nel 1969 un contratto discografico con la IT.\nSotto quest'etichetta pubblica l'anno successivo il suo primo 45 giri, contenente \"Il colore dell'amore\", brano con cui partecipa al Cantagiro 1970.\nJordan passa poi alla Seven Records, l'etichetta del maestro Giuliano Facioni distribuita dalla RCA Italiana.\nL'anno successivo \u00e8 in gara al Festival di Sanremo 1971 con \"Lo schiaffo\" (cantata in abbinamento con i Gens), esibendosi accompagnato dai Middle of the Road, non riuscendo ad andare in finale.\nSempre nel 1971 ritorna al Cantagiro con \"La farfalla\".\nVince il girone B della stessa manifestazione l'anno successivo, in cui si presenta con il gruppo musicale FM2, formato da elementi di diversa nazionalit\u00e0 (Dave Sumner, chitarrista inglese dei Primitives; Douglas Meakin dei Motowns; Nicola Distaso, chitarrista dell'edizione italiana del Musical Hair, dei Libra e della Reale Accademia di Musica; Jean Claude Dubois, bassista francese del gruppo Les Lionceaux; David Walter, batterista dei Libra; Uccio Sanacore, tastierista), proponendo la canzone \"Ch\u00e9rie ch\u00e9rie\", scritta da Paolo Dossena e Lilli Greco. Il brano sul retro del 45 giri (uscito a giugno), \"It's Over\", \u00e8 scritto da Dossena con Paolo Amerigo Cassella e da Loic Marie Cocciante.\nDopodich\u00e9 abbandon\u00f2 le scene."}
{"id": "1349783", "revid": "599013", "url": "https://it.wikipedia.org/wiki?curid=1349783", "title": "Gerson Monteiro", "text": "Alto 190 cm per 90 kg, giocava come ala o guardia tiratrice.\nCarriera.\nNella sua carriera ha giocato dal 1993 al 2003 nel campionato portoghese, con Ovarense, Oliveirense e Barreirense. Successivamente ha tentato di entrare nell'NBA, ma dopo un provino estivo con i San Antonio Spurs \u00e8 dovuto rientrare in Angola. L\u00ec \u00e8 stato messo sotto contratto da Petr\u00f3leos Luanda prima e Primeiro de Agosto poi.\nInoltre \u00e8 stato selezionato per la nazionale angolana, con cui ha preso parte alle Olimpiadi 2004 e ai Mondiali 2002 e 2006. Ha vinto il torneo cestistico agli All-Africa Games nel 2007."}
{"id": "1349784", "revid": "1305772", "url": "https://it.wikipedia.org/wiki?curid=1349784", "title": "Scissionisti di Secondigliano", "text": "Gli scissionisti di Secondigliano detti anche clan Amato-Pagano sono un gruppo camorristico legato al territorio napoletano, fortemente dedito al traffico internazionale di droga.\nIl clan \u00e8 conosciuto anche come \"gli spagnoli\", grazie alla forte presenza dell'organizzazione in territorio spagnolo, principalmente nelle regioni di Costa del Sol e Barcellona.\nL'organizzazione, capeggiata da Raffaele Amato e separatasi nel 2004 dalla famiglia dei \"Di Lauro\" (da qui il nome \"Scissionisti\"), ha iniziato un'attivit\u00e0 camorristica parallela nell'ambito della camorra napoletana.\nStoria.\nAlla fine degli anni novanta, Paolo Di Lauro \u00e8 un boss di portata internazionale; gestisce un enorme traffico di stupefacenti (eroina, cocaina, marijuana, hashish e droghe sintetiche) che attraversa un'immensa area geografica e che ha come capitale proprio il malfamato quartiere di Secondigliano, affiancato nell'attivit\u00e0 dai vicini comuni di Melito, Casavatore e Mugnano. Gi\u00e0 nel 1999, dunque cinque anni prima che la faida esplodesse in tutta la sua drammaticit\u00e0, c'erano per\u00f2 stati forti contrasti all'interno dei sottogruppi criminali per il controllo del traffico di droga a Scampia e Secondigliano. A creare tensione era stato l'arresto di un corriere del rione Monterosa che il sottogruppo egemone riteneva frutto di una soffiata da parte di un sottogruppo rivale.\nNel 2002 \u00e8 il provvedimento restrittivo nei confronti del boss Paolo Di Lauro a creare altre tensioni nell'organizzazione, in quanto al vertice della piramide subentrano i figli Vincenzo (19 luglio 1975), Ciro (29 maggio 1978), Marco (Napoli, 16 giugno 1980) e soprattutto Cosimo Di Lauro (8 dicembre 1973), che cominciano a ringiovanire il parco dei capi-piazza con personale a loro fidato. La guerra nasce al ritorno a Napoli di Raffaele Amato, ex fedelissimo dei Di Lauro che si era allontanato dall'Italia (rifugiandosi in Spagna, da qui il soprannome degli scissionisti, definiti in modo sprezzante dai rivali \"gli spagnoli\") dopo essere stato accusato dai figli di Paolo Di Lauro di essersi impossessato di somme di denaro dell'organizzazione. Al suo rientro Amato si allea con alcuni componenti del clan che non erano soddisfatti delle iniziative prese dai figli di \"Ciruzzo 'o milionario\".\nQueste contrapposizioni sarebbero all'origine della lunga serie di omicidi che avvengono a cadenza quasi quotidiana da ottobre 2004 fino a febbraio 2005 ad ogni ora del giorno tra la folla. Tra le file degli scissionisti troviamo Cesare Pagano (Napoli, 22 ottobre 1969), i fratelli Vincenzo Notturno (Napoli, 25 agosto 1977) e Gennaro Notturno (Napoli, 6 febbraio 1971), Arcangelo Abete (Napoli, 6 ottobre 1969), arrestato il 23 novembre 2011, i fratelli Vincenzo Pariante (Napoli, 8 febbraio 1952) e Rosario Pariante (1956), Raffaele Amato (Napoli, 16 novembre 1965), detto \"'o Lello\", narcotrafficante internazionale arrestato poi in Spagna; Gennaro Marino (Napoli, 24 ottobre 1969), detto \"Genny McKay\", influente a Scampia ed ex-fedelissimo di Paolo Di Lauro (Napoli, 26 agosto 1953); Giacomo Migliaccio (Napoli, 29 giugno 1959), di Mugnano; Raffaele Abbinante (1949), di Marano di Napoli; Biagio Esposito (Napoli, 6 dicembre 1972), di Secondigliano..\nZone di influenza.\nSottogruppi legati agli Scissionisti si trovano anche nelle altre zone circostanti l'Area Nord della citt\u00e0 di Napoli, quali Arzano, Casalnuovo di Napoli, Casavatore, Casoria, Melito di Napoli, Mugnano di Napoli. Sono presenti anche in Spagna, a Barcellona (per questo motivo vengono chiamati gli \"spagnoli\")."}
{"id": "1349785", "revid": "1573940", "url": "https://it.wikipedia.org/wiki?curid=1349785", "title": "Spatula discors", "text": "La marzaiola americana, anatra aliazzurre americana o alzavola ali azzurre americana (Spatula discors ()) \u00e8 un uccello della famiglia degli Anatidi..\nDescrizione.\nIl maschio adulto ha la testa azzurro grigiastra con una mezzaluna facciale bianca, il corpo bruno chiaro con una macchia bianca vicino al deretano e la coda nera. La femmina adulta \u00e8 bruno screziata. Entrambi i sessi hanno una macchia alare azzurra. \nDimensioni e peso.\nLunghezza adulto: da 36\u00a0cm a 41\u00a0cm.\nApertura alare: da 56\u00a0cm a 62\u00a0cm.\nPeso adulto: da 280 g a 500\u00a0g.\nBiologia.\nVoce.\nIl richiamo del maschio \u00e8 un breve fischio; il richiamo della femmina \u00e8 un dolce quack.\nAlimentazione.\nQuesti uccelli si nutrono sguazzando in acque basse. Mangiano soprattutto piante acquatiche e semi; la loro dieta pu\u00f2 comprendere molluschi e insetti acquatici.\nRiproduzione.\nIl nido \u00e8 una bassa depressione sul suolo rivestita con erba e piumino, solitamente sormontata da vegetazione.\nIl nido \u00e8 costruito al riparo in zone erbose o canneti, la femmina vi depone da 6 a 14 uova che cova per poco pi\u00f9 di 21 giorni, gli anatroccoli impiegheranno circa 40 giorni per svilupparsi e poter volare.\nDistribuzione e habitat.\nIl loro habitat di nidificazione sono le paludi e gli stagni di tutto il Nordamerica settentrionale e centrale. \nMigrano in stormi verso il Centro e il Sudamerica. Durante la migrazione, alcuni uccelli possono volare per lunghe distanze sopra l'oceano aperto. Sono visitatori occasionali dell'Europa, dove le loro zampe gialle le distinguono da altre piccole anatre, come l'alzavola comune e la marzaiola. Le analisi del DNA di questa specie hanno rivelato che il suo corredo genetico \u00e8 quasi identico a quello dell'alzavola cannella.\nTassonomia.\nEsistono due sottospecie:"}
{"id": "1349787", "revid": "767487", "url": "https://it.wikipedia.org/wiki?curid=1349787", "title": "Franco Lionello", "text": "Biografia.\nInizia la carriera di cantante dopo aver firmato un contratto con la Saint Martin Record, e pubblica i dischi usando il solo cognome.\nDopo aver partecipato negli anni sessanta a Settevoci e a Partitissima e nel 1967 al Festival di Zurigo con \"Se ognuno di noi\" (scritta da Gipo Farassino), cambia etichetta passando alla Style e nel 1970 partecipa a Canzonissima con \"Primi giorni di settembre\", canzone inserita anche nella colonna sonora del film \"I due maghi del pallone\" di Mariano Laurenti, con Franco Franchi e Ciccio Ingrassia, film in cui Lionello recita nella parte dell'attaccante Tonino.\nNel 1971 partecipa a Un disco per l'estate con il brano \"Quinta stagione\"; l'anno successivo incide \"Aiace\", scritta per lui da Roberto Vecchioni.\nHa partecipato al Festival di Sanremo 1973 con \"Straniera straniera \" che si classific\u00f2 al quindicesimo posto.\nPassato alla Ariston Records, incise altri dischi con il nome completo. In seguito si allontana dalle scene.\nMuore a Milano il 5 marzo 1988 e viene sepolto al Cimitero di Chiaravalle."}
{"id": "1349789", "revid": "486946", "url": "https://it.wikipedia.org/wiki?curid=1349789", "title": "Marzaiola americana", "text": ""}
{"id": "1349791", "revid": "8596", "url": "https://it.wikipedia.org/wiki?curid=1349791", "title": "Lionello (cantante)", "text": ""}
{"id": "1349793", "revid": "254401", "url": "https://it.wikipedia.org/wiki?curid=1349793", "title": "Castellazzo (Reggio Emilia)", "text": "Castellazzo o Villa Castellazzo (\"Al Castl\u0101s\" in dialetto reggiano; \"Castellatii\" in latino) \u00e8 una frazione rurale (o villa) del comune di Reggio Emilia.\nGeografia fisica.\nSituata nella pianura Padana, a 9\u00a0km ad est della citt\u00e0, presso i confini con il comune di Rubiera. La villa \u00e8 posta su una strada comunale (via Tresinaro) che collega la chiesa di Masone alla frazione rubierese di San Faustino. Essa \u00e8 situata circa un chilometro a nord della Strada statale 9 via Emilia.\nStoria.\nCastellazzo prende probabilmente il nome da un \"castellazzo\" conteso gi\u00e0 dai signori di San Martino in Rio e Rubiera, anche se di esso non ne rimangono tracce. La chiesa parrocchiale, intitolata alla Madonna della Neve, ha ancora la forma di oratorio e fu innalzata attorno al 1600. L'oratorio fu elevato al rango di parrocchia con il titolo di priorato il 23 dicembre 1935. Prima di allora il territorio era parte integrante della parrocchia (e dunque della villa) di Marmirolo.\nUrbanizzazione.\nGli unici interventi edilizi che ha subito la frazione, costituita per lo pi\u00f9 di case sparse, riguardano ristrutturazioni di insediamenti rurali ed ex rurali esistenti. La mancanza di un vero e proprio sviluppo urbanistico l'ha portata ad essere la localit\u00e0 meno popolata del comune di Reggio. Il territorio cui fa capo \u00e8 infatti a destinazione totalmente agricola, con una spiccata presenza di frutteti, diversi vigneti e un vivaio.\nSport.\nCalcio.\nL'ASD Atletico Castellazzo \u00e8 la societ\u00e0 sportiva che rappresenta questa piccola frazione reggiana. Fondata nel 2014, dalla stagione 2016/17 ha una squadra di calcio a 11 che milita nel campionato CSI. I colori sociali sono il rosso e blu e nello stemma ufficiale \u00e8 raffigurata una Fenice con il nome della societ\u00e0 ed il motto: Post Fata Resurgo (Dopo la morte torno a rialzarmi) che prende chiaro spunto dalla Fenice stessa.\nDal 2019 la societ\u00e0 si \u00e8 allargata con l'apertura di un settore giovanile femminile di calcio che conta due formazioni allieve, questo settore giovanile \u00e8 gemellato con la Sassari Torres Femminile diventando ufficialmente Torres Academy. \nVolo.\nA Castellazzo \u00e8 presente un'aviosuperficie in erba per ultraleggeri e alianti dotata di un'apposita scuola di volo."}
{"id": "1349794", "revid": "124581034", "url": "https://it.wikipedia.org/wiki?curid=1349794", "title": "Bassano (cantante)", "text": "Biografia.\nNegli anni sessanta fece parte de \"i Farnesi\", gruppo beat piacentino. Si dedic\u00f2 poi alla carriera solista, incidendo alcuni 45 giri per la Saint Martin Record. Partecip\u00f2 al Festival di Sanremo 1973 con \"Cara amica \" che non entr\u00f2 in finale. Pass\u00f2 poi alla City Record, per cui incise altri dischi accostandosi alla Disco music, continuando l'attivit\u00e0 soprattutto dal vivo. Pochi anni dopo si ritir\u00f2.\nNel 1992 perde la vita per suicidio in un tragico episodio di cronaca."}
{"id": "1349796", "revid": "125396049", "url": "https://it.wikipedia.org/wiki?curid=1349796", "title": "Airbus A310 MRTT", "text": "L'Airbus A310 MRTT \u00e8 un bimotore turboventola multiruolo da trasporto e rifornimento in volo (come indicato dalla sigla MRTT: \"Multi Role Tanker Transport\") derivato dall'aereo di linea Airbus A310-300.\nStoria.\nSviluppo.\nL'A310 MRTT \u00e8 stato sviluppato da EADS per la Luftwaffe, per ottenere la versione MRTT dell'A310 sono stati effettuati numerosi interventi di modifica, i principali sono stati:\nImpiego operativo.\nL'A310 cos\u00ec modificato effettu\u00f2 il suo primo volo nel dicembre del 2003 e fu consegnato alla Luftwaffe nell'ottobre 2004 nello stesso mese venne consegnato anche il primo di 5 A310 MRTT alla Royal Canadian Air Force rinominato CC-150 Polaris.\nDescrizione tecnica.\nCaratterizzato da una fusoliera wide-body, ha ali basse, dotate di winglet, al di sotto delle quali sono montate due turbofan, due \"pod\" con le sonde flessibili per il rifornimento. Ha un ampio piano verticale di coda e dei piani orizzontali in posizione bassa. Sotto i piani di coda troviamo invece la sonda rigida per il rifornimento."}
{"id": "1349797", "revid": "767487", "url": "https://it.wikipedia.org/wiki?curid=1349797", "title": "Carmen Amato", "text": "Biografia.\nFiglia di un operaio, partecipa ad un concorso per voci nuove in cui viene scoperta da Detto Mariano; ha partecipato al Festival di Sanremo 1973 con \"Dove andrai\" che non entra in finale.\nContinua la carriera come corista, partecipando anche alla registrazione di numerose sigle di cartoni animati realizzate da Riccardo Zara."}
{"id": "1349798", "revid": "767487", "url": "https://it.wikipedia.org/wiki?curid=1349798", "title": "Emanuel Neto", "text": "Alto 206 cm per 105 kg, giocava come centro.\nCarriera.\nProveniente dal San Jacinto College, nel 2006 si \u00e8 trasferito alla Stony Brook University, con cui ha disputato il campionato NCAA.\nInoltre \u00e8 stato selezionato per la nazionale angolana, con cui ha preso parte ai Mondiali 2006."}
{"id": "1349800", "revid": "712828", "url": "https://it.wikipedia.org/wiki?curid=1349800", "title": "Kaname T\u014dsen", "text": ""}
{"id": "1349804", "revid": "767487", "url": "https://it.wikipedia.org/wiki?curid=1349804", "title": "\u00c2ngelo Victoriano", "text": "\u00c8 il fratello di Edmar e Justino Victoriano.\nCarriera.\nAlto 198 cm per 111 kg, \u00e8 stato il capitano della nazionale di pallacanestro dell'Angola, con cui ha preso parte ai Giochi olimpici 1992, 1996, 2000 e 2004.\nAnche il fratello Edmar ha giocato per la nazionale."}
{"id": "1349805", "revid": "670021", "url": "https://it.wikipedia.org/wiki?curid=1349805", "title": "CUS Bologna", "text": "Il CUS Bologna (acronimo CUSB) \u00e8 un'associazione sportiva dilettantistica che opera nel settore dello sport dal 1946. Aderisce al Centro Universitario Sportivo Italiano (\"C.U.S.I.\"); quest'ultimo, a sua volta, \u00e8 associato alla F.I.S.U. (\"Federation Internationale du Sport Universitaire\"), di cui \u00e8 membro fondatore, ed all'E.U.S.A. (\"European University Sport Association\")\nStoria.\nIl CUS Bologna \u00e8 stato uno dei primi centri universitari sportivi ad organizzarsi dopo la Seconda Guerra Mondiale; proprio a Bologna nel 1947 furono organizzati i primi campionati universitari nazionali, a dimostrazione della centralit\u00e0 dello sport universitario bolognese nel panorama nazionale e del valore dei manager dell'epoca.\nNel 2014 il CUSB decide di cedere la Piscina Sterlino al Comune di Bologna dopo due anni in cui i piani di gestione della struttura sono risultati fallimentari e hanno portato le casse del Centro Universitario bolognese ad accumulare un pesante debito. Successivamente al conseguente commissariamento e al licenziamento di diversi dipendenti non senza polemiche, viene eletto nuovo Presidente Piero Pagni, con il mandato di risanare il debito, anche a discapito dei risultati sportivi. Parallelamente si assiste al progressivo decadimento di alcune delle storiche sezioni sportive.\nSono molti i campioni che si sono allenati e hanno conquistato vittorie con la maglia del CUS Bologna. Ester Balassini, che ha partecipato a due edizioni dei Giochi Olimpici ed \u00e8 tuttora primatista di lancio del martello; Alessandra Bonfiglioli, che nel 1982 ha vinto il titolo nazionale nel salto in alto; Mauro Calibani, che nel 2001 ha conquistato il titolo mondiale nell\u2019arrampicata; Barbara Fiammengo ha vinto il titolo italiano nel salto in alto nel 1988 e nel 1990; Serenella Sbrissa detentrice del titolo italiano negli 800 e nei 1.500 nel 1994 e nel 1996.\nSezioni agonistiche.\nSul territorio bolognese il CUSB \u00e8 attualmente attivo con una propria squadra nei seguenti sport: atletica leggera, hockey indoor, nuoto master, nuoto pinnato, pallanuoto, orienteering, pallavolo, scherma, tennis, ultimate frisbee, vela.\nImpianti.\nAd oggi il CUS Bologna gestisce una serie di impianti sportivi di propriet\u00e0 dell\u2019Universit\u00e0 di Bologna:\nPalmar\u00e8s.\nCompetizioni internazionali.\n2019 1\u00ba Posto Pallacanestro Maschile\n2019 1\u00ba Posto Pallavolo Femminile\n2018 1\u00ba Posto Pallacanestro Maschile\n2017 1\u00ba Posto Pallacanestro Maschile\n2015 3\u00ba Posto Pallacanestro Maschile\nCompetizioni nazionali.\n2019\n2018\n2017\n2016\n2015\n2014\n2013\n2012\n2010\n2009\n2008"}
{"id": "1349813", "revid": "30297", "url": "https://it.wikipedia.org/wiki?curid=1349813", "title": "Cus Bologna", "text": ""}
{"id": "1349814", "revid": "30297", "url": "https://it.wikipedia.org/wiki?curid=1349814", "title": "C.U.S. Bologna", "text": ""}
{"id": "1349816", "revid": "11125810", "url": "https://it.wikipedia.org/wiki?curid=1349816", "title": "MS-13", "text": ""}
{"id": "1349829", "revid": "287204", "url": "https://it.wikipedia.org/wiki?curid=1349829", "title": "Clube Desportivo Primeiro de Agosto Basquetebol", "text": "La sezione pallacanestro del Clube Desportivo Primeiro de Agosto (conosciuto anche come 1\u00b0 de Agosto) \u00e8 una delle principali squadre di Luanda, in Angola.\nLa sezione maschile ha vinto quattordici titoli nazionali, due Coppe d'Angola, quattro Supercoppe e quattro Coppe dei Campioni africane. Molti dei giocatori del 1\u00b0 de Agosto, tra cui Carlos Almeida, Ol\u00edmpio Cipriano, Armando Costa, Miguel Lutonda e Gerson Monteiro, sono titolari della nazionale angolana. Tra gli allenatori pi\u00f9 famosi, si ricordano Victorino Cunha, Antonio Sofrimento, M\u00e1rio Palma e Jaime Covilha.\nLa sezione femminile ha vinto due Coppe d'Angola e una Coppa dei Campioni africana."}
{"id": "1349832", "revid": "767487", "url": "https://it.wikipedia.org/wiki?curid=1349832", "title": "Lock Up (gruppo musicale statunitense)", "text": "I Lock Up furono un gruppo heavy metal, noto per essere stato il primo progetto di Tom Morello, poi chitarrista dei Rage Against the Machine. Il gruppo venne fondato dal chitarrista originale Mike Livingston (precedentemente dei The Mau-Mau's) e dal bassista Kevin Woods. I due avevano gi\u00e0 suonato assieme a Brian Grillo, che poi diventer\u00e0 lead singer dei Lock Up, e Brendan Mullen nella band Ella and the Blacks.\nSi sono avvicendati pi\u00f9 batteristi, primo dei quali Michael Lee (prima dei The Cult e dopo con Jimmy Page e Robert Plant), andatosene presto e sostituito da D. H. Peligro, un tempo batterista dei Dead Kennedys e dopo dei Red Hot Chili Peppers. Il batterista definitivo fu Vince Ostertag.\nLa sostituzione di Livingston da parte di Tom Morello e l'arrivo al basso di Chris Beebe ultimano la formazione definitiva dei Lock Up che partorir\u00e0 un unico album, Something Bitchin' This Way Comes, pubblicato dalla Geffen Records nel 1989. Il titolo dell'album \u00e8 una \"storpiatura\" del titolo del romanzo di Ray Bradbury, \"Something Wicked This Way Comes \" (in italiano \"Il popolo dell'autunno\"), che a sua volta era stato tratto da una battuta dell'opera shakespeariana \"Macbeth\".\nLo stile che poi Morello adotter\u00e0 nei Rage Against the Machine non si trova o quasi nell'esperienza dei Lock Up, i cui assoli si basano su arpeggi, tapping, e soprattutto velocissimi fretworks. L'album \u00e8 la testimonianza che Tom Morello non \u00e8 affatto un chitarrista che si basa puramente sui propri effetti: le sue prime sperimentazioni si possono ascoltare unicamente in alcune canzoni (\"Can't Stop the Bleeding\", \"Nothing New\", \"Punch Drunk\")."}
{"id": "1349833", "revid": "834", "url": "https://it.wikipedia.org/wiki?curid=1349833", "title": "Primeiro de Agosto", "text": ""}
{"id": "1349834", "revid": "1310927", "url": "https://it.wikipedia.org/wiki?curid=1349834", "title": "Nikola Gulan", "text": "Caratteristiche tecniche.\nInizia la carriera come centrocampista centrale o di fascia sinistra, dalla stagione all'Empoli inizia a giocare come terzino sinistro.\nCarriera.\nScovato in Serbia nel Partizan Belgrado, dalla Fiorentina, viene mandato a giocare in prestito per poi ritagliarsi un piccolo spazio nella Fiorentina nella stagione 2010-2012, utilizzato come terzino sinistro.\nClub.\nCentrocampista difensivo mancino, Nikola Gulan cresce nelle giovanili del . L'esordio in prima squadra avviene il 14 dicembre 2006, nel corso della partita di Coppa UEFA disputata a Glasgow contro i Rangers, quando subentra a Nenad Mirosavljevi\u0107 a pochi minuti dalla fine.\nNella stagione 2006-07 Gulan entra dunque nel giro della prima squadra, e dopo aver esordito in campionato da titolare il 1\u00ba aprile 2007 in casa del Borac \u010ca\u010dak, gioca successivamente altre 8 partite.\nDurante questo stesso periodo viene scelto per partecipare alla Coppa Meridian con la selezione dell'Europa. Nel corso di questa manifestazione viene osservato da Pantaleo Corvino, direttore sportivo della Fiorentina, che comincia ad interessarsi al giocatore.\nIl 2 agosto arriva l'annuncio dell'acquisto del giocatore da parte della squadra toscana, che paga il cartellino del giocatore 2,8 milioni di euro facendogli firmare un contratto quinquennale. A causa delle norme del calciomercato italiano sugli extracomunitari, per\u00f2, la Fiorentina non pu\u00f2 aggregare immediatamente alla propria rosa il giocatore, cos\u00ec Gulan viene lasciato in prestito al Partizan fino a gennaio 2008, quando la acquista la met\u00e0 del suo cartellino dai viola pagandolo una cifra pari a 1,5 milioni di euro. A fine stagione poi, per la stessa cifra, il giocatore viene riscattato dalla Fiorentina.\nIl 2 febbraio 2009 passa in prestito al fino a giugno.. Dopo l'esperienza in Germania, il 18 agosto 2009 la Fiorentina lo gira all'Empoli, ancora una volta con la formula del prestito fino a fine stagione. Nella squadra toscana riesce a trovare continuit\u00e0, giocando 24 partite, senza mai riuscire per\u00f2 a fare gol.\nNella stagione 2010-11 Nikola torna alla Fiorentina e parte per il ritiro pre-campionato di Cortina d'Ampezzo sotto la guida del nuovo allenatore, il suo connazionale Sini\u0161a Mihajlovi\u0107 che lo impiega nel nuovo ruolo di terzino sinistro come vice-Pasqual. Debutta in Serie A il 26 settembre 2010 entrando nel corso di Fiorentina-.\nIl 17 ottobre 2010 Mihajlovic lo schiera titolare per la prima volta contro la Sampdoria, sua ex squadra.\nIl 31 gennaio 2012 viene ufficializzato il suo trasferimento in prestito, fino al termine del suo contratto con la Fiorentina, al ChievoVerona.. Esordisce con la maglia del ChievoVerona nella partita vinta 1-0 dai clivensi contro il Cesena. Il 30 giugno essendo finito il periodo di prestito col Chievo e scaduto il contratto con la Fiorentina, rimane svincolato. Il 6 agosto 2012 firma per il .\nNel gennaio 2022 firma un contratto con la squadra Maltese del fino al termine della stagione.\nNazionale.\nDopo aver disputato gli Europei Under-17 con la maglia della Nazionale serba nel 2006, la stagione successiva Gulan entra nel giro della Nazionale Under 19, partecipando anche agli Europei di categoria del 2007. In questo stesso periodo entra anche a far parte della selezione Under-21 del suo paese e nel 2008 viene incluso nella lista dei giocatori che partecipano al torneo calcistico delle Olimpiadi di Pechino.\nStatistiche.\nPresenze e reti nei club.\n\"Statistiche aggiornate al 28 giugno 2020.\""}
{"id": "1349849", "revid": "1067855", "url": "https://it.wikipedia.org/wiki?curid=1349849", "title": "Atl\u00e9tico Petr\u00f3leos de Luanda Basquetebol", "text": "La sezione pallacanestro dell'Atl\u00e9tico Petr\u00f3leos de Luanda (conosciuto anche come Petro Atl\u00e9tico) \u00e8 una delle principali squadre di Luanda, in Angola. Appartiene alla polisportiva omonima, che possiede anche una sezione calcio.\nHa vinto dieci titoli nazionali, quattro Coppe d'Angola, una Supercoppa e una Coppa dei Campioni africani. Molti dei giocatori del Petro Luanda, tra cui Milton Barros, Gerson Monteiro e Albano Fernando Jorge, sono titolari della nazionale angolana. Tra gli allenatori pi\u00f9 famosi, si ricordano Victorino Cunha, Waldemiro Romero, Paulo Jorge, M\u00e1rio Palma, Ra\u00fal Duarte, Nuno Texeira e Alberto Carvalho."}
{"id": "1349850", "revid": "6923", "url": "https://it.wikipedia.org/wiki?curid=1349850", "title": "Atl\u00e9tico Petr\u00f3leos de Luanda (calcio)", "text": "L'Atl\u00e9tico Petr\u00f3leos de Luanda \u00e8 una societ\u00e0 calcistica angolana con sede nella capitale Luanda. Appartiene alla polisportiva omonima, fondata nel 1980 e comprendente anche una sezione di pallacanestro, l'Atl\u00e9tico Petr\u00f3leos Luanda Basquetebol.\nNel suo palmar\u00e8s pu\u00f2 vantare la vittoria di 15 campionati angolani, 12 Coppe d'Angola e 6 Supercoppe d'Angola, titoli che la rendono la societ\u00e0 pi\u00f9 decorata del paese. \nI colori sociali sono il giallo e il blu. Gioca le partite casalinghe allo stadio nazionale 11 novembre, impianto che pu\u00f2 ospitare 35 000 spettatori.\nNelle file di questa squadra hanno militato Jamba, Lam\u00e1, Akw\u00e1, Lebo Lebo, Delgado, Jo\u00e3o Ricardo, Manucho e Z\u00e9 Kalanga."}
{"id": "1349851", "revid": "287204", "url": "https://it.wikipedia.org/wiki?curid=1349851", "title": "Katharina Szelinski-Singer", "text": "Dal 1945 fino alla morte visse a Berlino.\nL'artista scultrice \u00e8 stata allieva del maestro Richard Scheibe all'Universit\u00e4t der K\u00fcnste Berlin (Universit\u00e0 delle Belle Arti di Berlino). Verso la met\u00e0 degli anni '50, poco dopo aver concluso gli studi, ricevette l'incarico di creare un monumento per il Volkspark Hasenheide (Parco del Popolo di Hasenheide) di Berlino. Il monumento \u00e8 un riconoscimento alle Tr\u00fcmmerfrauen (donne che hanno lavorato alla rimozione delle macerie dopo la II guerra mondiale). Questa scultura \u00e8 la sua opera pi\u00f9 conosciuta al pubblico.\nDopo una serie di altri piccoli incarichi, dal 1956 al 1986 ha eseguito in prevalenza lavori di restauro per lo Schloss Charlottenburg (castello di Charlottenburg). Come \u201e\"outsider\"\u201c della produzione artistica accanto alla sua attivit\u00e0 professionale cre\u00f2 opere di scultura che fino al 1987 rimasero per la maggior parte in collezioni private.\nDopo aver partecipato con lavori singoli a varie esposizioni di gruppo, soltanto nel 1987/1988 \u00e8 di nuovo apparsa in proprio al grande pubblico, quando il Georg Kolbe-Museum (museo Georg Kolbe) ha organizzato la prima esposizione esclusivamente di sue opere, con una collezione di 45 pezzi.\nLe sue opere figurative includono circa cento sculture. Ha creato quasi esclusivamente corpi e teste di donne che spesso riportano linee autoritratte o che sono determinate da temi biografici. In particolare con la serie \"K\u00f6pfe\" (Teste) negli anni settanta si distacc\u00f2 dall'influenza del suo docente Richard Scheibe e raggiunse un'espressivit\u00e0 propria nelle sue opere di scultura.\nKatharina Szelinski-Singer ha sempre preferito lavorare su pietra naturale, ma nel periodo dello sviluppo proprio ha preso a modellare con crescente frequenza anche bronzo e gesso. Gli storici dell'arte inquadrano la sua opera nella tradizione della scuola di scultura di Berlino.\n\u00c8 deceduta a Berlino il 20 dicembre 2010 all'et\u00e0 di 92 anni. Riposa nel cimitero di Friedhof Heerstra\u00dfe."}
{"id": "1349855", "revid": "767487", "url": "https://it.wikipedia.org/wiki?curid=1349855", "title": "Una volpe a corte", "text": "Una volpe a corte (titolo originale francese: \"Le Roman de Renard\"; titolo inglese: \"The Tales of the Fox\"; titolo tedesco; \"Reinicke Fuchs\") \u00e8 un film d'animazione con marionette in bianco e nero, realizzato in ripresa a passo uno (pi\u00f9 precisamente in Puppet animation), del pioniere dell'animazione Ladislas Starevich, suo primo lungometraggio.\nStoria.\nLa lavorazione fu portata a termine nel 1930 a Parigi, e dur\u00f2 nel complesso 18 mesi, ma il film era ancora senza sonoro e non venne pubblicato. In seguito giunsero dei fondi dal regime nazista (il film \u00e8 tratto dal racconto di Johann Goethe: \"La volpe Reinhart\", ispirato al classico medievale \"Roman de Renart\"), e questa versione venne presentata a Berlino il 10 aprile del 1937. Venne distribuita in Francia il 10 aprile del 1941; l'edizione francese e restaurata del film, in DVD, ha la traccia audio originale.\nRilascio.\nSoltanto otto mesi precedono l'uscita di questo film d'animazione da quella del disneyano \"Biancaneve e i sette nani\", ed \u00e8 il sesto lungometraggio animato realizzato; fra quelli a base di marionette (\"puppet animation\") \u00e8 il secondo (preceduto soltanto da \"The New Gulliver\", realizzato in Unione Sovietica anche se \"The New Gulliver\" \u00e8 stato girato in tecnica mista e non interamente in puppet animation come \"Una volpe a corte\").\n\u00c8 inoltre il terzo film d'animazione ad avere il sonoro, dopo \"Pelud\u00f3polis\" (1931) di Quirino Cristiani e \"The New Gulliver\" (1935), e il primo lungometraggio in stop-motion della storia.\nBisogna precisare che il film fu anche proiettato senza il sonoro, in versione muta, gi\u00e0 nel 1930, ma \u00e8 considerata come pubblicazione quella della versione sonorizzata del 1937 in Germania e quella del 1941 in Francia; quest'ultima \u00e8 considerata la versione \"originale\" perch\u00e9 quella tedesca sonorizzata grazie alle sovvenzione dei nazisti \u00e8 stata de-ufficializzata. Ancora adesso il fatto che il film sonoro del 1937 fu finanziato dai nazisti blocca la distribuzione in forma ufficiale negli USA.\nTrama.\nNel regno degli animali Renard, la Volpe, sfrutta la sua abilit\u00e0 per ingannare gli altri animali. Il re Noble (il Leone) riceve sempre pi\u00f9 denunce su di lui. Ordina che Renard la volpe sia arrestato e condotto in prigione ma Renard cercher\u00e0 con l'astuzia di togliersi dai guai.\nLa trama si basa sul Roman de Renart e il Reineke Fuchs di Goethe.\nIn altri paesi.\nDi seguito sono elencati i nomi con cui \u00e8 conosciuto il film in alcuni paesi:"}
{"id": "1349856", "revid": "298229", "url": "https://it.wikipedia.org/wiki?curid=1349856", "title": "Nazionale di pallacanestro di Antigua e Barbuda", "text": "La nazionale di pallacanestro di Antigua e Barbuda \u00e8 la rappresentativa cestistica di Antigua e Barbuda ed \u00e8 posta sotto l'egida della Federazione cestistica di Antigua e Barbuda."}
{"id": "1349857", "revid": "753737", "url": "https://it.wikipedia.org/wiki?curid=1349857", "title": "Nissan Patrol", "text": "Il Nissan Patrol \u00e8 un fuoristrada giapponese prodotto dalla Nissan Motor in vari modelli e versioni dal 1951.\nPrima serie (4W60).\nIl \"Patrol\" \u00e8 il primo fuoristrada giapponese della storia, nasce del 1951 come veicolo militare con il nome progetto 4w60 e con l'intento di dare un veicolo solido, affidabile che potesse pattugliare le coste e l'aspro entroterra giapponese. Da qui il nome Patrol che in inglese significa pattuglia.\nIl motore inizialmente era un 6 cilindri benzina di 3700 cm\u00b3 da 85 CV, sostituito nel 1956 dal 4.000 cm sempre a benzina da 125 cv. La trazione \u00e8 posteriore, con anteriore inseribile.\nVerso la fine del 1959 dalla versione militare allestita in varie tipologie (vedetta, ambulanza, vigili del fuoco, officina mobile per le ferrovie) verr\u00e0 una versione per l'uso civile.\nSeconda serie (G60).\nNel 1959 esce la seconda serie, denominata G60, che rimarr\u00e0 in produzione dal 1959 al 1983.\nQuesta serie, a differenza della prima destinata al solo Giappone, viene esportata in tutto il mondo.\nLa seconda serie adotta un nuovo motore diesel e benzina a 6 cilindri in linea da 4.000\u00a0cm\u00b3 (4.0 LP i6).\nTerza serie (160/260).\nPatrol 160 (1980\u20131989).\nNel 1980 nasce la terza serie, un modello completamente nuovo con carrozzeria squadrata, sigla di progetto K-VR160.\nIl motore \u00e8 il diesel SD33 di 6 cilindri di 3.300\u00a0cm\u00b3 aspirato, inizialmente inserito nel G60 verso fine serie, successivamente questo motore, con l'aggiunta del turbo, diventer\u00e0 turbodiesel.\nQuesta serie verr\u00e0 prodotta anche in Spagna dal 1983 dalla Motor Ib\u00e9rica S.A. di Barcellona con il marchio \"Nissan\" per la Spagna e la Francia, mentre per altri mercati, come quello italiano, con il marchio \"Ebro\". I modelli base montano anche un motore diesel Perkins a 4 cilindri di 2.700\u00a0cm. La gamma alta si compone del motore giapponese da 3.300\u00a0cm\u00b3 in versione aspirata e turbo.\nNelle versioni a benzina venivano proposti un 2.8 sei cilindri e un 4.0 sei cilindri in linea. La produzione in Spagna termina nel 2001; in 18 anni sono stati assemblati 196.000 esemplari nello stabilimento di Barcellona.\nLa Nissan Patrol TR \"Fanta Limon\" ha segnato l'ingresso della casa nipponica nella Parigi-Dakar del 1987, che \u00e8 stata la prima edizione aperta ai motori diesel. Un successo per la debuttante Nissan che si \u00e8 piazzata sul gradino pi\u00f9 alto del podio tra le vetture a gasolio e nona assoluta.\nPatrol 260 (1986-2002).\n\"Patrol TR\" \u00e8 il nuovo nome dal 1986 al 1993, quando la terza serie viene sottoposta a un restyling, e con l'occasione viene aggiunta la sigla TR, sigla di progetto K-260.\nLa novit\u00e0 meccanica pi\u00f9 importante \u00e8 l'adozione del motore turbodiesel a 6 cilindri in linea da 2800\u00a0cm\u00b3 con testata in alluminio, al posto del pesante motore turbodiesel di 3.300\u00a0cm\u00b3 con testata in ghisa che trover\u00e0 la sua fine sul modello K 160.\nIl Motore 2.8 Td invece avr\u00e0 una vita lunghissima e verr\u00e0 installato nei modelli a seguire (Y60 e Y61) fino al 1999.\nQuarta serie (Y60).\nNel 1988 nasce il \"Patrol GR\" (acronimo di Gran Raid), sigla di progetto Y60.\nSi tratta di un fuoristrada completamente nuovo rispetto ai precedenti, realizzato su un nuovo telaio a longheroni con sospensioni a ponte rigido e molle elicoidali (a differenza dei precedenti che avevano le balestre) che garantisce le migliori prestazioni su strada e fuoristrada mantenendo un maggiore comfort a bordo, completando le innovazioni tecnologiche con il primo 4x4 della storia ad adottare la barra stabilizzatrice sganciabile o sway bar per una guida fuoristradistica pi\u00f9 efficace.\nI propulsori, cos\u00ec come tutti i Patrol, sono sei cilidri in linea, ma il motore pi\u00f9 diffuso in Europa \u00e8 il 2.8 turbodiesel 6 cilindri in linea con 116 cavalli, mentre in altri mercati venivano proposti anche un 4.2 turbo diesel e un 4.2 benzina sempre sei cilindri in linea. \nIl GR, come veicolo proponeva anche raffinatezze meccaniche come l'ABS, il bloccaggio manuale dei differenziali e degli allestimenti di lusso come la versione \"America\" con parafanghi allargati, cromature, tettuccio apribile, clima, specchi elettrici e impianto stereo 6 diffusori.\nQuinta serie (Y61).\nNel 1998 esce la nuova serie del \"Patrol GR\", sigla di progetto Y61.\nLa meccanica \u00e8 quasi identica, aumenta la carreggiata con qualche miglioria, mentre la carrozzeria e gli interni sono completamente nuovi. Viene abbandonato, per quel che riguarda gli interni, il concetto di fuoristrada spartano, rendendo l'abitacolo ricco di comodit\u00e0. Sono disponibili due tipi di carrozzeria, una a tre porte e cinque posti a sedere e una a cinque porte e sette posti a sedere, con gli ultimi due sedili comodamente ribaltabili lateralmente per ottenere pi\u00f9 volume di carico.\nRispetto alla vecchia serie ora sono presenti gli airbag anteriori, il climatizzatore automatico, mentre rimane invariato lo sblocco della barra stabilizzatrice e la possibilit\u00e0 di inserire il blocco manuale del differenziale posteriore. \nInoltre i sedili in pelle scamosciata di serie e lucida come optional, riscaldabili e regolabili elettricamente per le versioni 5 porte. Di serie alcune finiture dei pannelli e della plancia in radica, una bussola digitale integrata nella plafoniera assieme all'indicatore della temperatura esterna, l'inclinometro con altimetro fissato sulla plancia per la versione Anniversary e i tergilavafari.\nTra gli optional previsti vengono offerti i cerchi in lega da 16' a sei razze, fendinebbia, tettuccio apribile, bullbar anteriore e posteriore, mozzi anteriori a bloccaggio automatico e una verniciatura dei paraurti in tinta con il resto della carrozzeria, abbinata a un copriruota rigido con bordo cromato anzich\u00e9 la classica verniciatura bicolore e copriruota in pelle.\nIl GR Y61 viene offerto con cambio manuale a 5 rapporti di serie oppure con un automatico a 4 rapporti pi\u00f9 overdrive su richiesta, entrambi con riduttore. Nelle versioni con cambio automatico \u00e8 prevista la possibilit\u00e0 di bloccare il cambio nel primo rapporto o nel secondo, per ottenere freno motore nelle discese anche molto ripide e brillantezza di accelerazione nelle salite. \nNel 2000 viene sostituito il turbodiesel di 2.800\u00a0cm\u00b3, con un nuovissimo motore turbodiesel con intercooler a iniezione diretta di 3.000\u00a0cm\u00b3, 4 cilindri, 16 valvole e 158\u00a0CV denominato ZD30ddi. \nVengono aggiunti gli airbag laterali.\nQualche anno dopo, a partire dal 2003 il Patrol GR Y61 subisce un rinnovamento dell'anteriore, con un nuovo paraurti ridisegnato per ospitare i grandi fendinebbia semicircolari, nuovi fari non pi\u00f9 in vetro ma in plastica completamente trasparente e una mascherina leggermente ritoccata. I tergifari vengono sostituiti dai soli spruzzini lavafari fissati al paraurti. Rinnovati anche i fanali posteriori. Internamente questa breve serie perde le finiture in radica della plancia centrale, della cornice del cambio e dei pulsanti alzavetro, ora in plastica verniciata in grigio opaco.\nIn altri mercati veniva proposto anche con motorizzazioni 4.2 Turbodiesel (Td42), un 4.5 benzina (Tb45de) e un 4.8 benzina (Tb48de) tutti a sei cilindri con una versione pick-up venduta con ampio successo in Australia e negli Emirati Arabi.\nLe dimensioni del Patrol GR Y61 sono di 4.300\u00a0mm di lunghezza per la versione a passo corto, 5.100\u00a0mm per la versione a passo lungo, 1.980\u00a0mm di larghezza e 1.900\u00a0mm di altezza senza barre portatutto per entrambe le versioni.\nNel fine 2004 debutta un altro restyling come \u201cModel Year 2005\u201d, con l'occasione il modello perde la sigla GR, da questo momento si chiamer\u00e0 semplicemente Patrol.\nLe novit\u00e0 sono per lo pi\u00f9 estetiche: frontale e passaruota pi\u00f9 squadrati, abbandono definitivo dei tergilavafari per i semplici rostri lavafari e un nuovo cruscotto pi\u00f9 lussuoso, con finiture in radica anche sulla corona del volante. Il posteriore ospita fanali di forma pi\u00f9 allungata ed il copriruota \u00e8 rigido di serie con stampata la scritta \"PATROL\". Il motore di 3.000\u00a0cm\u00b3, nel 2007, passa da 158 a 163 CV con l'inserimento del sistema \"common-rail\". I cerchi con gli pneumatici passano da 16\" a 17\" e 18,5\".\nVerso la fine del 2009 il Patrol Y61 non viene pi\u00f9 venduto in Italia, ma rimane nei listini di alcuni paesi africani, arabi, e quello australiano.\nSesta serie (Y62).\nNel 2010 al modello Y61 viene affiancato il nuovo modello Y62 completamente differente dai suoi predecessori sia come motorizzazioni che come meccanica. Mantiene il telaio a longheroni mentre le novit\u00e0 pi\u00f9 evidenti sono lo schema di sospensioni indipendenti controllate elettricamente, soluzione inedita nel modello Patrol che per 50 anni ha sempre mantenuto lo schema a doppio asse rigido, mantenendo la trasmissione con riduttore senza possibilit\u00e0 di bloccaggio manuale che viene demandato ad un sistema di gestione simile all\u2019i-mode Nissan.\nLa nuova scocca \u00e8 pi\u00f9 bombata e gli interni vengono concepiti per garantire un maggior comfort e offrono allestimenti pi\u00f9 eleganti e lussuosi. Dal Patrol Y62 \u00e8 stata ricavata anche la Infiniti QX80, modello gemello con le uniche differenze concentrate bel frontale che adotta la classica calandra a clessidra tipica delle Infiniti e i fanali dal disegno pi\u00f9 sportivo. \nLe motorizzazioni proposte sono due entrambe a benzina con un 4.0 V6 e un nuovo 5.6 V8 (codice motore VK56VD) a iniezione diretta erogante 400 cavalli entrambi abbinati alla trasmissione automatica a sette rapporti. Nel 2015 NISMO ha presentato la versione sportiva equipaggiata con il motore 5.6 erogante 428 cv portando un record di ordinativi al momento del debutto negli Emirati Arabi dove \u00e8 il veicolo alta gamma pi\u00f9 venduto.\nNegli Stati Uniti il Patrol Y62 viene commercializzato come Nissan Armada dal 2016.\nRestyling 2019.\nNel settembre 2019 viene presentato un secondo restyling che vede l\u2019introduzione di un nuovo frontale con la calandra V-Motion pi\u00f9 squadrata e nuovi fanali rettangolari full LED, nuovi paraurti anteriori e posteriori e nuove minigonne laterali. Internamente la plancia viene ridisegnata con l'introduzione di un doppio shermo touchscreen (uno per l\u2019impianto di infotainment e un secondo per i comandi del climatizzatore), viene introdotta la compatibilit\u00e0 con Android Auto e Apple CarPlay e debuttano i sistemi di sicurezza ADAS con radar anticollisione, rilevamento pedoni e ciclisti, frenata d\u2019emergenza e mantenimento corsia attivo. Dal 1951 al settembre 2019 Nissan ha venduto circa 1,9 milioni di Patrol nel mondo."}
{"id": "1349864", "revid": "1305772", "url": "https://it.wikipedia.org/wiki?curid=1349864", "title": "X-Men vs. Street Fighter", "text": "X-Men vs. Street Fighter \u00e8 un videogioco di tipo picchiaduro ad incontri uscito per sala giochi nel 1996 e poi convertito su PlayStation e Saturn. Questo gioco, creato dalla Capcom in collaborazione con la Marvel Comics (casa editrice degli X-Men), permette di scegliere tra vari personaggi delle due saghe presenti, ossia X-Men e \"Street Fighter\".\nModalit\u00e0 di gioco.\nIl gioco si suddivide in varie modalit\u00e0:\nSquadre.\n\u00c8 necessario scegliere due personaggi per i combattimenti. Su PlayStation il primo \u00e8 quello che si utilizza per tutto gioco, mentre il secondo \u00e8 solo un aiuto che appare qualche volta su richiesta del giocatore, per proteggere dalle \"combo\" avversarie o per sferrare un attacco combinato.\nNella versione per sala giochi (coin-op) e quella Saturn, invece, entrambi i personaggi scelti sono totalmente utilizzabili e comandati dal giocatore (uno alla volta, in un tag team), e possono venire scambiati \"al volo\" con un'apposita combinazione di tasti (oltre al poter comunque eseguire Super attacchi combinati).\nNella versione per la console Sony \u00e8 possibile, tramite una cheat, attivare la \"modalit\u00e0 originale\" (per la versione PAL e quella americana premendo \"Triangolo, Triangolo, Destra, Cerchio, L1 dal Menu Principale\"; dal menu che appare \u00e8 inoltre possibile impostare il riempimento automatico della barra di energia per i super attacchi), per permettere di utilizzare entrambi i personaggi, ma con una forte limitazione: funziona soltanto nella modalit\u00e0 Versus ed il secondo giocatore deve selezionare gli stessi personaggi del primo, ma invertiti. Ad esempio, se il giocatore uno seleziona Ryu e Ciclope, il giocatore due deve selezionare Ciclope e Ryu.\nQuesto \u00e8 dovuto alle limitazioni hardware della PlayStation: oltre alla rimozione dell'innovazione principale del titolo (il tag team), sono stati rimossi alcuni fotogrammi da alcune animazioni e possono verificarsi dei rallentamenti durante l'esecuzione delle Super mosse combinate, ma il gioco rimane comunque valido. La versione per Saturn \u00e8 una trasposizione pi\u00f9 fedele all'originale, grazie all'utilizzo di una cartuccia con 4 Megabyte di memoria RAM aggiuntiva, venduta assieme al gioco.\nNella modalit\u00e0 di gioco principale, una volta scelti i due personaggi (indifferentemente scelti fra le due saghe), si affronta una serie di incontri contro altre squadre di due personaggi (un personaggio di Street Fighter in coppia con uno degli X-Men e viceversa). Per vincere un round \u00e8 necessario sconfiggere entrambi i personaggi dell'avversario.\nDopo tali incontri, il giocatore deve affrontare Apocalisse, un enorme mostro metallico che entra soltanto parzialmente nello schermo, fra i pi\u00f9 grandi boss visti in un picchiaduro. Quest'ultimo \u00e8 molto potente e resistente, ed attacca secondo degli schemi predefiniti, alternando varie armi: pugno (pi\u00f9 grande del giocatore e che poi viene trasformato in una enorme trivella), proiettili autoguidati e raggi laser che rimbalzano contro dei satelliti (che possono venire distrutti dal giocatore). Apocalisse pu\u00f2 venire colpito soltanto sul pugno ed alla testa.\nI personaggi sono in grado di eseguire \"scatti\" avanti ed indietro e saltare a due diverse altezze: una \"normale\" (per un videogioco) a \"circa\" un paio di metri, ed un'altra ad \"almeno\" sei metri. I colpi possono venire parati anche durante i salti ed in genere la difesa non fa perdere energia. L'energia vitale (la salute) \u00e8 riportata su una barra verde nella parte superiore dello schermo, mentre una barra nella parte inferiore indica il livello di energia utilizzabile per le Super combo (o per richiedere un istantaneo intervento da parte del personaggio di supporto). Questa barra pu\u00f2 raggiungere uno o pi\u00f9 livelli: consumandone due \u00e8 possibile utilizzare una devastante super-combo contemporanea con entrambi propri personaggi.\nIn questo gioco le mosse speciali dei personaggi di Street Fighter sono state potenziate e spettacolarizzate rispetto alla norma, in modo da poter competere con i superpoteri degli X-Men, che facilmente riempiono buona parte dello schermo durante il loro utilizzo.\nAl termine di un round, prima che l'avversario si rialzi, \u00e8 possibile premere il tasto Start per riprendere il controllo del proprio personaggio e cos\u00ec poter colpire ancora l'avversario a terra, bench\u00e9 questo non abbia effetti sullo svolgimento della partita.\nPersonaggi.\nOtto personaggi \"standard\" provengono dalla serie degli X-Men, ed altri otto dalla serie di Street Fighter. In pi\u00f9 sono presenti il personaggio \"segreto\" Akuma (Street Fighter) ed il personaggio non selezionabile Apocalisse."}
{"id": "1349865", "revid": "11126407", "url": "https://it.wikipedia.org/wiki?curid=1349865", "title": "Nissan Patrol GR", "text": ""}
{"id": "1349866", "revid": "11126427", "url": "https://it.wikipedia.org/wiki?curid=1349866", "title": "Nissan Patrol TR", "text": ""}
{"id": "1349868", "revid": "1573940", "url": "https://it.wikipedia.org/wiki?curid=1349868", "title": "Psephotus haematonotus", "text": "Il parrocchetto dal groppone rosso (Psephotus haematonotus ) \u00e8 un uccello appartenente alla famiglia degli Psittaculidi, endemico dell'Australia. \u00c8 l'unica specie del genere Psephotus.\nDescrizione.\nL'uccello \u00e8 particolarmente snello ed elegante, lungo circa 28\u00a0cm. Il maschio ha un vivace colore verde smeraldo, col ventre giallo chiaro, la groppa rosso mattone, da cui il nome, e le ali di colore grigio verde con le punte blu-viola. Le timoniere sono invece di colore verde scuro con la punta blu-nera. I colori della femmina sono meno accesi, col ventre verde oliva pallido, le ali di un verde pi\u00f9 scuro con i bordi blu oscuro o neri. A volte \u00e8 grigia con ventre bianco ed occhi grigi. La caratteristica della groppa rossa \u00e8 presente solo nel maschio. Le zampe e il becco sono grigi. Gli occhi dell'esemplare maschio sono marroni.\nCome nelle altre specie degli psittacidi, esistono numerose mutazioni anche in questa specie:\ndiluita (con colori meno accesi), pastello (con colori molto pi\u00f9 tenui) ma sempre mantenendo la caratteristica groppa rossa nei soggetti maschili nella maggior parte dei casi: nelle colorazioni prive della pigmentazione rossa, come la blu, l'albina e la grigia, il groppone rosso \u00e8 assente.\nDistribuzione e habitat.\nLa specie \u00e8 diffusa in Australia, in particolare nella zona sud orientale, nel bacino di Murray-Darling.\nBiologia.\nI parrocchetti vivono in coppie o gruppi, in zone aperte che abbiano disponibilit\u00e0 di acqua. Evitano le coste e le zone boschive, pi\u00f9 umide. Il progressivo estendersi di zone secche e aride, dovute alla diminuzione di foreste, ha probabilmente ingrandito il suo areale. \u00c8 ora facile trovare questi uccelli nei parchi o in grandi giardini. A dispetto della lunga coda questo parrocchetto passa molto tempo a terra, dove \u00e8 capace di muoversi con grande velocit\u00e0.\nVoce.\nIl canto somiglia a un forte fischio, che alterna a dei richiami ripetuti, emessi con un movimento della testa dal basso verso l'alto. \u00c8 sicuramente uno dei pi\u00f9 gradevoli tra i parrocchetti.\nRiproduzione.\nLa femmina depone tra quattro e sei uova bianche, senza macchia alcuna, che schiudono dopo 19-21 giorni. Si hanno normalmente due o tre deposizioni all'anno. I giovani raggiungono la maturit\u00e0 sessuale tra i 12 e i 15 mesi e possono essere sessati gi\u00e0 nel nido.\nDurante il periodo degli amori, \u00e8 bene non lasciare che una sola coppia per gabbia, possibilmente da cova (cio\u00e8 con la possibilit\u00e0 di dividerla in due mediante un apposito separ\u00e9) in modo da non avere altre coppie o singoli che possano disturbare. In questo periodo la femmina \u00e8 particolarmente aggressiva e pu\u00f2 arrivare a \"spiumare\" o addirittura uccidere le rivali.\nDurante la cova \u00e8 bene non aprire il nido perch\u00e9, a differenza degli agapornis e delle cocorite, il groppone \u00e8 molto sospettoso e pu\u00f2 abbandonare la cova se viene disturbato.\nSistematica.\nEsistono due sottospecie:\nAltre specie in passato attribuite a questo genere sono state aggregate al genere \"Psephotellus\".\nConservazione.\n\u00c8 un animale molto diffuso in natura e negli allevamenti.In base ai criteri della \"IUCN Red List\" la specie \u00e8 considerata a basso rischio di estinzione (\"Least Concern\").\nPosizione CITES: Attuale \"Allegato B\" (ex appendice II) richiede denuncia di nascita presso il Servizio CITES DEL cfs territorialmente competente"}
{"id": "1349873", "revid": "126257", "url": "https://it.wikipedia.org/wiki?curid=1349873", "title": "Giochi mondiali indoor 1985", "text": "I Giochi mondiali indoor 1985 (\"1985 World Indoor Games\"), furono organizzati dalla IAAF nel 1985 e si svolsero a Parigi, in Francia, al Palais omnisports de Paris-Bercy. Le competizioni sono iniziate il 18 gennaio e sono terminate il 19 gennaio.\nNel 1987 la competizione fu rinominata Campionati del mondo indoor (\"World Indoor Championships\")."}
{"id": "1349878", "revid": "12109", "url": "https://it.wikipedia.org/wiki?curid=1349878", "title": "FAL BM 59", "text": ""}
{"id": "1349879", "revid": "1005847", "url": "https://it.wikipedia.org/wiki?curid=1349879", "title": "\u0160ar'ja", "text": "\u0160ar'ja (anche traslitterato come \"\u0160arja\", \"Sharja\" o \"Sharya\") \u00e8 una cittadina della Russia europea centrale, situata nell'Oblast' di Kostroma, 328 chilometri a nordest del capoluogo Kostroma, sulla riva sinistra del fiume Vetluga; \u00e8 capoluogo del distretto di \u0160ar'inskij.\nFondata nel 1906, ottenne lo \"status\" di citt\u00e0 nel 1938.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1349881", "revid": "80339", "url": "https://it.wikipedia.org/wiki?curid=1349881", "title": "\u0160arja", "text": ""}
{"id": "1349882", "revid": "287204", "url": "https://it.wikipedia.org/wiki?curid=1349882", "title": "Sar'ja", "text": ""}
{"id": "1349883", "revid": "80339", "url": "https://it.wikipedia.org/wiki?curid=1349883", "title": "Sarja", "text": ""}
{"id": "1349884", "revid": "80339", "url": "https://it.wikipedia.org/wiki?curid=1349884", "title": "Sharya", "text": ""}
{"id": "1349886", "revid": "80339", "url": "https://it.wikipedia.org/wiki?curid=1349886", "title": "Shar'ja", "text": ""}
{"id": "1349889", "revid": "1573940", "url": "https://it.wikipedia.org/wiki?curid=1349889", "title": "Anas eatoni", "text": "Il codone di Eaton (Anas eatoni ()) \u00e8 un uccello della famiglia degli Anatidi.\nDescrizione.\n\u00c8 un'anatra di medie dimensioni, lunga circa 40-45 centimetri. Assomiglia alla femmina di codone comune (\"Anas acuta\") ma il piumaggio bruno-rossastro \u00e8 pi\u00f9 scuro. Il maschio ha penne centrali della coda prolungate e lo \"specchio\" delle penne remiganti posto sulle ali \u00e8 verde orlato di bianco. La femmina ha invece lo \"specchio\" di color marrone orlato bianco.\nDistribuzione e habitat.\nLa specie \u00e8 diffusa in alcune remote isole dell'Oceano Indiano meridionale.\nVive presso i piccoli laghi d'acqua dolce, cos\u00ec come gli stagni, paludi, corsi d'acqua, d'inverno \u00e8 pi\u00f9 frequente sul litorale dove frequenta lagune litoranee, particolarmente in baie riparate.\nTassonomia.\n\"Anas eatoni\" si distingue in due sottospecie:\nBiologia.\nAlimentazione.\nSi alimenta di vegetazione, di insetti e di crostacei.\nRiproduzione.\nAl di fuori della stagione riproduttiva, forma piccoli stormi, occasionalmente in concentrazioni fino a 200 uccelli. La stagione riproduttiva comincia a novembre per concludersi generalmente a gennaio o a febbraio, la femmina depone un minimo di 5 uova.\nLe principali minacce individuate dagli studiosi ricercatori sono costituite dai predatori introdotti dall'uomo in queste sperdute isole: i gatti selvaggi e i ratti possono essere una seria minaccia nell'immediato futuro. Gli uccelli che erano stati reintrodotti sull'Isola Amsterdam probabilmente si sono estinti a causa della predazione dei gatti e dei ratti.\nLe stime effettuate nel periodo tra il 1982 e il 1985 indicavano una popolazione che andava dalle 46.800 alle 62.100 coppie nelle Isole Kerguelen, mentre solo 1.800-2.100 individui nelle Isole Crozet, queste stime potrebbero tuttavia essere riviste al giorno d'oggi per difetto e un rapido declino potrebbe gi\u00e0 essere in stato avanzato."}
{"id": "1349890", "revid": "92719", "url": "https://it.wikipedia.org/wiki?curid=1349890", "title": "Codone d'Eaton", "text": ""}
{"id": "1349894", "revid": "136978", "url": "https://it.wikipedia.org/wiki?curid=1349894", "title": "Suxbad", "text": ""}
{"id": "1349896", "revid": "195113", "url": "https://it.wikipedia.org/wiki?curid=1349896", "title": "Telaio a pettine liccio", "text": "Il telaio a pettine liccio \u00e8 un tipo di telaio per la tessitura artigianale. Il suo nome deriva dal tipo di pettine che utilizza, il pettine liccio. \u00c8 un telaio semplice, con la caratteristica di poter produrre principalmente l'intreccio a tela. Deriva da un antico strumento per la tessitura dei nastri, rilevato nell'antichit\u00e0 romana e in tutto il medioevo: in esso il caratteristico pettine era usato unicamente per creare il passo per il passaggio della trama e non come battente. Le trame infatti venivano serratate da uno strumento piatto e non da un colpo del pettine. Questi pettini potevano avere una maniglia posta in alto o essere montati in un elemento fisso in telai chiamati 'telai a scatola' per la loro forma.\nL'uso del pettine-liccio come elemento battente \u00e8 di concezione relativamente recente. \nLeggero e maneggevole generalmente \u00e8 un telaio da tavolo, si lavora appoggiandolo su un piano, ma si pu\u00f2 aggiungere una struttura con gambe che lo rendono un telaio autonomo.\nLe sue dimensioni, condizionate dalla larghezza del pettine liccio, sono limitate, da molto piccolo nel caso sia un giocattolo alla larghezza massima di 80\u00a0cm. Pu\u00f2 essere costruito smontabile.\nStruttura.\nCostruito generalmente in legno con particolari che possono essere in metallo o plastica comprende:\nFunzionamento.\nI fili dell'ordito, precedentemente arrotolati sul subbio posteriore, vengono fatti passare nel pettine liccio che contiene alternati fessure e fori. Un filo viene infilato nel foro (serie pari) e quello seguente nella fessura (serie dispari). I fili nelle fessure sono di fatto liberi e rimangono sempre orizzontali, tesi tra la traversa posteriore e quella anteriore mentre i fili nei fori sono obbligati a seguire i movimenti del pettine. Quando si solleva il pettine, che viene appoggiato sulla tacca superiore del portapettine, tutti i fili infilati nei fori sono obbligati a salire, mentre i fili nelle fessure rimangono orizzontali. Si crea cos\u00ec un varco, detto passo, in cui si infila la navetta con il filo trama. \nPosta la trama la si \"batte\", togliendo il pettine dalla tacca del portapettine e usandolo per comprimere il filo. Poi si abbassa il pettine e lo si posiziona sulla tacca inferiore del portapettine. I fili che sono nei fori (pari), che prima erano in alto, vengono abbassati, questo movimento che porta alternativamente una serie in alto e poi in basso crea un incrocio con i fili dell'altra serie (dispari) che blocca il filo di trama e costituisce cos\u00ec il tessuto. Quando si \u00e8 costruito una parte di tessuto e non vi \u00e8 pi\u00f9 lo spazio per inserire altre trame si sgancia il blocco del subbio posteriore e si avvolge il tessuto fatto su quello anteriore, mettendo una nuova parte di ordito a disposizione per la tessitura.\nLa riduzione del pettine liccio, cio\u00e8 il numero dei fili al centimetro, viene scelta in relazione al titolo del filato e alle caratteristiche della tessitura. I pettini liccio in commercio hanno riduzione 2,3,4,5 e 6. Con riduzione si intende qui il numero di fili presenti in un centimetro."}
{"id": "1349899", "revid": "287204", "url": "https://it.wikipedia.org/wiki?curid=1349899", "title": "Ashfield (distretto)", "text": "Ashfield \u00e8 un distretto del Nottinghamshire, Inghilterra, Regno Unito, con sede a Kirkby-in-Ashfield.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Hucknall, Kirkby-in-Ashfield e Sutton-in-Ashfield con parte del distretto rurale di Basford.\nLocalit\u00e0 e parrocchie.\nLe localit\u00e0 del distretto includono:\nLe parrocchie del distretto sono:"}
{"id": "1349910", "revid": "99064", "url": "https://it.wikipedia.org/wiki?curid=1349910", "title": "Al Cavallino Bianco", "text": ""}
{"id": "1349913", "revid": "287204", "url": "https://it.wikipedia.org/wiki?curid=1349913", "title": "Nabereznye Celny", "text": ""}
{"id": "1349914", "revid": "228587", "url": "https://it.wikipedia.org/wiki?curid=1349914", "title": "Bassetlaw", "text": "Bassetlaw \u00e8 il pi\u00f9 settentrionale distretto del Nottinghamshire, Inghilterra, Regno Unito, con una popolazione stimata di 114.143 secondo la stima del 2014 dell'istituto britannico di statistica.\nIl borough \u00e8 prevalentemente rurale, con due citt\u00e0: Worksop, sede degli uffici governativi e Retford.\nIl distretto fu creato con il Local Government Act 1972, il 1\u00ba aprile 1974 dalla fusione dei borough di Worksop e Retford con parte del distretto rurale di Worksop e del distretto rurale di Retford. Esso prende il nome dalla storica regione di Bassetlaw una centena di Nottinghamshire.\nIl consiglio di distretto \u00e8 ora membro socio non costituente del Sheffield City Region Combined Authority.\nLocalit\u00e0 e parrocchie.\nLe localit\u00e0 del distretto includono:\nParrocchie civili.\nLe parrocchie del distretto sono 68:"}
{"id": "1349917", "revid": "767487", "url": "https://it.wikipedia.org/wiki?curid=1349917", "title": "Live in Germany 1976", "text": "Live in Germany 1976 \u00e8 un album live dei Rainbow, pubblicato nel 1994 per l'etichetta discografica Polydor Records. La formazione \u00e8 la stessa che ha registrato \"On Stage\".\nL'album inoltre \u00e8 stato ripubblicato col titolo Live in Europe qualche anno pi\u00f9 tardi."}
{"id": "1349921", "revid": "287204", "url": "https://it.wikipedia.org/wiki?curid=1349921", "title": "Broxtowe", "text": "Broxtowe \u00e8 un distretto con status di borough del Nottinghamshire, Inghilterra, Regno Unito, con sede a Beeston.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Beeston and Stapleford e Eastwood con parte del distretto rurale di Basford.\nLocalit\u00e0 e parrocchie.\nLe localit\u00e0 del distretto includono:\nLe parrocchie del distretto sono:"}
{"id": "1349924", "revid": "136978", "url": "https://it.wikipedia.org/wiki?curid=1349924", "title": "Video game", "text": ""}
{"id": "1349925", "revid": "767487", "url": "https://it.wikipedia.org/wiki?curid=1349925", "title": "Gives You Strength", "text": "Gives You Strength \u00e8 il primo EP della punk rock band statunitense $wingin' Utter$ pubblicato nel 1992."}
{"id": "1349928", "revid": "1305772", "url": "https://it.wikipedia.org/wiki?curid=1349928", "title": "Young Lay", "text": "\u00c8 un rapper della Bay Area di San Francisco. Ha lavorato con molti artisti come Tupac Shakur e Mac Dre, ed \u00e8 diventato di recente padre di Le-Zhan Williams, un ragazzo cresciuto dai suoi sequestratori dopo che uccisero sua madre e incendiarono la loro casa.\nCarriera.\nLathan Williams inizia la sua carriera a Vallejo, California e crebbe prendendo parte nella scena rap della Bay Area attorno alla radio KMEL e incontrando, tra gli altri, molti artisti come Tupac Shakur, Mac Dre, E-40.\nIl suo primo cd risale al 1996, intitolato \"Black 'N Dangerous\". Una delle canzoni in esso, \"All About my Fetti\" divenne una hit internazionale.\nA causa di una serie di tragedie personali Young Lay registr\u00f2 un solo album dopo il primo, ovvero \"Unsolved Mysteries\", dedicato al suo figlio scomparso Le-Zhan Williams e alla deceduta madre del figlio.\nTragedia, violenza e guai legali.\nParecchi mesi prima la pubblicazione del primo cd Williams fu colpito alla testa mentre era in auto da un proiettile. Rest\u00f2 in coma in ospedale per alcuni giorni, ma miracolosamente sopravvisse. Molti additarono la causa della sparatoria in gelosie tra rivali, ma il killer non fu mai trovato.\nPoi, solo un po' di settimane dopo la pubblicazione dell'album, la ragazza di Williams, Daphne Boyden, fu uccisa nella sua casa, poi incendiata, e il figlio avuto con Lathan, Le-Zhan, fu sequestrato. Alcuni testimoni giurarono che due giovani donne avevano lasciato la casa con un piccolo fagotto in mano. Il bimbo aveva solo 25 giorni di vita. La polizia non riusc\u00ec a trovare i colpevoli o il bimbo.\nNon molto dopo la morte della Boyden, Williams fu pugnalato da un assalitore. Anche stavolta rimase illeso.\nIl rapper pubblic\u00f2 il suo secondo album, \"Unsolved Mysteries\", come tributo per la moglie e per spargere la voce del sequestro del figlioletto.\nStraordinariamente, sei anni dopo, Le-Zhan Williams fu trovato il 6 dicembre 2002, ancora in vita, a sole due miglia da dove era stato rapito. Egli fu cresciuto dalla sequestratrice, Latasha Brown, come suo figlio naturale. La madre di Latasha, Dolores, l'aiut\u00f2 a nascondere il bimbo; la cugina di Latasha, Ocianetta Williams (non imparentata con Lathan) l'aveva aiutata nel sequestro. Brown sta ora scontando una condanna di 37 anni per il sequestro, Ocianetta Williams sconta 13 anni di carcere e Dolores Brown ne scont\u00f2 uno soltanto.\nLatasha avrebbe apparentemente ucciso la Boyden per la gelosia che lei avesse avuto un figlio con Lathan Williams, che era stato in rapporti con lei prima della Boyden.\nLathan Williams non venne a conoscenza del ritrovamento del figlio: nel 1999 fu processato e condannato per rapina a mano armata e gli furono comminati 12 anni di prigione da scontare nel carcere di Susanville. Nel 2010 \u00e8 terminato il suo periodo di detenzione."}
{"id": "1349934", "revid": "729019", "url": "https://it.wikipedia.org/wiki?curid=1349934", "title": "Gedling", "text": "Gedling \u00e8 un distretto con status di borough del Nottinghamshire, Inghilterra, Regno Unito, con sede ad Arnold.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Arnold e Carlton con parte del distretto rurale di Basford.\nParrocchie civili.\nLe parrocchie del distretto, che non coprono l'area del capoluogo e Carlton sono:"}
{"id": "1349935", "revid": "254059", "url": "https://it.wikipedia.org/wiki?curid=1349935", "title": "Medole", "text": "Medole (\"M\u00e9dule\" in dialetto alto mantovano) \u00e8 un comune italiano di abitanti della provincia di Mantova in Lombardia.\n\u00c8 situato nell'Alto Mantovano e fa parte della Comunit\u00e0 del Garda (associazioni di enti del bacino del lago di Garda).\nNel 2016 \u00e8 stata costituita l'unione dei comuni di Medole, Ponti sul Mincio e Solferino denominata \"Unione dei comuni Castelli Morenici\".\nGeografia fisica.\nIl territorio di Medole appartiene alla zona subcollinare posta ai piedi delle alture che delimitano il lago di Garda verso la Pianura Padana e confina a nord-ovest con Castiglione delle Stiviere, a nord-est con Solferino e Cavriana, a est con Guidizzolo, a sud con Ceresara e a sud-ovest con Castel Goffredo.\nIl paese dista circa 30\u00a0km da Mantova, 35\u00a0km da Brescia, 55\u00a0km da Cremona e 45\u00a0km da Verona.\nOrigini del nome.\nIl nome di Medole deriva dal latino \"meta\", mucchio di sassi.\nStoria.\nPeriodo romano.\nI reperti e le iscrizioni rinvenute suggeriscono l'esistenza di un abitato organizzato in istituzioni, di cultura e lingua latina, gi\u00e0 a partire dal I secolo. Il primo nucleo del paese prese vita nell'attuale zona nord-est dell'abitato, ove sorge l'attuale Pieve romanica, costruita intorno al X secolo, forse sulle fondamenta di un tempio romano.\nIn una zona adiacente alla Pieve romanica, negli anni ottanta, furono rinvenute le vestigia di una grande villa romana che, dopo l'immediato vincolo deciso dal Ministero per i beni culturali e ambientali, attende d'essere riportata alla luce.\nMedioevo.\nIl pi\u00f9 antico documento ove viene citato Medole \u00e8 un atto del 31 maggio 841 con cui il vescovo di Brescia Ramperto donava ai Monaci benedettini, da lui fatti venire dalla Francia, alcune propriet\u00e0 del contado, tra cui la Casa di San Vito.\nDal XV al XVII secolo.\nI Gonzaga.\nAgli albori del XV secolo, precisamente nel 1404, la duchessa di Milano Caterina Visconti, in pagamento di un debito precedentemente contratto dal marito Gian Galeazzo Visconti, cedette le terre di Lonato, insieme a quelle di Medole, Castel Goffredo, Castiglione delle Stiviere e Solferino al condottiero mercenario Francesco Gonzaga, dando cos\u00ec inizio al lungo dominio gonzaghesco di Medole.\nI profughi.\nIntorno alla seconda met\u00e0 del XV secolo il Comune, per ragioni non note, probabilmente a causa di una forte carestia nelle valli bresciane, fu soggetto a una imprevista e imponente immigrazione che, in poco tempo, determin\u00f2 un significativo aumento della popolazione medolese. Le gi\u00e0 scarse provviste alimentari e le diffidenze verso i forestieri causarono una netta separazione tra le due popolazioni che, nel 1481, venne regolata da sentenza della Magistratura. Gli abitanti di Medole furono divisi tra i nativi, detti \"uomini di comune\" e gli immigrati bresciani, detti \"uomini di macina\". Questi ultimi costituivano la parte pi\u00f9 povera e venivano trattati come forestieri, fino a quando la loro discendenza non avesse raggiunti i 150 anni dall'insediamento a Medole del capostipite. Nel 1570 le 110 famiglie degli \"uomini di macina\" che lamentavano la durezza delle condizioni di vita, inviarono una supplica al Duca di Mantova che, per\u00f2, venne respinta, confermando i privilegi degli \"uomini di comune\". Della fine ufficiale di questo strano \"apartheid\" non si ha notizia: probabilmente si estinse nel XVII secolo, con il compimento dei 150 anni di residenza.\nUna seconda consistente immigrazione avvenne alla fine del XVII secolo, quando varie famiglie bergamasche raggiunsero Medole in cerca di lavoro agricolo nell'incolto Campo di Medole, una vasta distesa posta nella zona nord che veniva ceduta dal Comune in lotti di grandezza commisurata alla forza lavoro della famiglia richiedente.\nLa grande pestilenza.\nDurante la Guerra di successione di Mantova e del Monferrato, nel 1629, il territorio di Medole e dei comuni limitrofi subirono scorrerie da parte dei mercenari tedeschi e polacchi di Albrecht von Wallenstein, guidati dal conte di Collalto, che perpetrarono furti e uccisioni e portarono una grave epidemia di peste.\nDal XVIII al XIX secolo.\nLe battaglie.\nMedole fu luogo di vari episodi bellici. L'8 settembre 1706, nella vasta porzione di pianura nota come Campo di Medole, si svolse una parte ingente della battaglia di Castiglione, in alcuni testi nota anche come battaglia di Medole o battaglia di Ghidizzole, nell'ambito della Guerra di successione spagnola, e condotta per parte tedesca dal Langravio Federico d'Assia-Kassel e per parte francese dal conte di M\u00e9davy.\nIl 5 agosto 1796, nell'ambito della prima campagna napoleonica d'Italia, Medole fu teatro di episodi facenti parte della pi\u00f9 grande battaglia di Castiglione, tra le forze del giovane generale Napoleone Bonaparte e del feldmaresciallo dell'Impero d'Austria Dagobert von Wurmser, essendo il fianco sinistro dell'armata austriaca assestato sul Monte Medolano.\nNel corso della battaglia di Solferino e San Martino, nell'abitato e nella zona est del territorio medolese, si combatt\u00e9 la battaglia di Medole, scontro fra il IV Corpo d'Armata francese del generale Adolphe Niel e la I\u00aa Armata austriaca del feldmaresciallo Franz von Wimpffen, che diede inizio ai combattimenti del 24 giugno 1859, mentre nella zona nord del territorio si misuravano il II corpo d'armata francese del maresciallo Patrice de Mac-Mahon con la II\u00aa Armata austriaca del generale Franz von Schlick.\nL'ultima battaglia di Medole ebbe luogo il 2 luglio 1866. In effetti si tratt\u00f2 di uno scontro circoscritto tra reparti di cavalleria italiana e austriaca, cui venne dato particolare risalto, probabilmente per compensare parzialmente le sconfitte subite dall'esercito italiano. \u00c8 in seguito al favorevole esito di quello scontro che la piazza centrale prese l'attuale denominazione di Piazza della Vittoria.\nIl XX secolo.\nIl XX secolo inizi\u00f2 sotto buoni auspici per i miglioramenti economici dovuti all'attivit\u00e0 della Cooperativa agricola italiana che, nel 1901, fond\u00f2 a Medole un'importante azienda cooperativa rurale, sdoganando in parte la manodopera agraria dal controllo dei latifondisti ed incoraggiando le classi pi\u00f9 umili della popolazione allo studio.\nIl 28 febbraio 1918 arriva la 113\u00aa Squadriglia che resta fino al 17 luglio, dal 22 marzo la 23\u00aa Squadriglia fino al 25 maggio ed all'inizio di luglio la 120\u00aa Squadriglia fino al 25 agosto.\nMonumenti e luoghi d'interesse.\nTra i principali monumenti del paese sono annoverati il castello risalente al X secolo, la chiesa parrocchiale con pala di Tiziano Vecellio, l'ex Convento dell'Annunciata e la Pieve di Santa Maria, piccola chiesa ad una sola navata con abside e campanile, originari dell'XI secolo. A Medole \u00e8 inoltre presente la pi\u00f9 grande sala delle assemblee dei Testimoni di Geova in Italia, inaugurata nel 2007. \nSociet\u00e0.\nEtnie e minoranze straniere.\nAl 31 dicembre 2010, gli stranieri residenti nel Comune risultavano essere 594, ovvero il 14,8% della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nServita dalla viabilit\u00e0 locale mediante le strade provinciali 8, 9 e 10, Medole fu sede di una stazione tranviaria di diramazione fra due relazioni extraurbane, la tranvia Brescia-Mantova-Ostiglia e la diramazione Casaloldo-Medole della tranvia Mantova-Asola, che rendeva possibile il collegamento fra la citt\u00e0 virgiliana e Desenzano del Garda.\nAmministrazione.\nElenco dei Sindaci, Potest\u00e0 e Commissari Prefettizi di Medole dall'Unit\u00e0 d'Italia. "}
{"id": "1349937", "revid": "158234", "url": "https://it.wikipedia.org/wiki?curid=1349937", "title": "Inducks", "text": ""}
{"id": "1349942", "revid": "767487", "url": "https://it.wikipedia.org/wiki?curid=1349942", "title": "Mansfield (distretto)", "text": "Mansfield \u00e8 un distretto del Nottinghamshire, Inghilterra, Regno Unito, con sede a Mansfield.\nIl distretto fu creato con il Local Government Act 1972, il 1\u00ba aprile 1974 dalla fusione del borough di Mansfield con i distretti urbani di Mansfield Woodhouse e Warsop.\nLocalit\u00e0 e parrocchie.\nLe localit\u00e0 del distretto includono:"}
{"id": "1349947", "revid": "767487", "url": "https://it.wikipedia.org/wiki?curid=1349947", "title": "Newark and Sherwood", "text": "Newark and Sherwood \u00e8 un distretto del Nottinghamshire, Inghilterra, Regno Unito, con sede a Newark-on-Trent.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Newark con il distretto rurale di Newark e il distretto rurale di Southwell.\nLocalit\u00e0 e parrocchie.\nLe localit\u00e0 del distretto includono:\nLe parrocchie del distretto sono:"}
{"id": "1349950", "revid": "190427", "url": "https://it.wikipedia.org/wiki?curid=1349950", "title": "Parrocchie di San Marino", "text": "Le parrocchie di San Marino fanno tutte parte della Diocesi di San Marino-Montefeltro, ma fino al 22 febbraio 1977 erano divise in due diocesi diverse, poi unite nella Diocesi di San Marino-Montefeltro mentre erano cos\u00ec suddivise:\nPapa Paolo VI il 22 febbraio 1977 form\u00f2 la Diocesi di San Marino-Montefeltro, suffraganea di Ravenna (Regione ecclesiastica dell'Emilia-Romagna)."}
{"id": "1349953", "revid": "80339", "url": "https://it.wikipedia.org/wiki?curid=1349953", "title": "Stepnoj", "text": ""}
{"id": "1349954", "revid": "80339", "url": "https://it.wikipedia.org/wiki?curid=1349954", "title": "Stepnoy", "text": ""}
{"id": "1349958", "revid": "729019", "url": "https://it.wikipedia.org/wiki?curid=1349958", "title": "Rushcliffe", "text": "Rushcliffe \u00e8 un distretto con status di borough del Nottinghamshire, Inghilterra, Regno Unito, con sede a West Bridgford.\nIl distretto fu creato con il Local Government Act 1972, il 1\u00ba aprile 1974 dalla fusione del distretto urbano di West Bridgford con il distretto rurale di Bingham e parte del distretto rurale di Basford.\nParrocchie civili.\nLe parrocchie del distretto, che non coprono l'area del capoluogo, sono:"}
{"id": "1349962", "revid": "767487", "url": "https://it.wikipedia.org/wiki?curid=1349962", "title": "No Eager Men", "text": "No Eager Men \u00e8 il primo singolo della punk rock band statunitense $wingin' Utter$ pubblicato nel 1993."}
{"id": "1349965", "revid": "62244", "url": "https://it.wikipedia.org/wiki?curid=1349965", "title": "Paranoia (disambigua)", "text": ""}
{"id": "1349967", "revid": "125084644", "url": "https://it.wikipedia.org/wiki?curid=1349967", "title": "Bound for Glory (Impact Wrestling)", "text": "Bound for Glory \u00e8 un evento in pay-per-view di wrestling organizzato annualmente da Impact Wrestling dal 2005.\n\u00c8 riconosciuto come l'evento principale della federazione, alla stregua di WrestleMania per la World Wrestling Entertainment (WWE).\nStoria.\nI primi progetti per la realizzazione di Bound for Glory risalgono al 2003 quando venne scritta una storyline in cui Jeff Jarrett colpisse con la sua chitarra l'allora free agent Hulk Hogan. Nelle settimane successive la TNA fece intendere la propria volont\u00e0 di organizzare un match tra Jarrett ed Hogan destinato ad essere il main event del PPV in fase di realizzazione ma i piani andarono all'aria quando Hogan decise di sottoporsi ad un intervento al bacino. &lt;br&gt;\nBound for Glory rappresenta il punto cardine di un intero weekend che la TNA dedica ai propri fan. &lt;br&gt;\nNel 2005 gli appassionati hanno potuto acquistare i biglietti in prevendita per 60 dollari (oppure 70 al botteghino) per l'evento Total Nonstop InterAction dove, oltre ad avere la possibilit\u00e0 di vedere i wrestler della federazione impegnati in diverse sessioni di autografi, si poteva avere l'accesso privilegiato ai posti a sedere del Bound for Glory.\nNel 2008 la TNA decise di iniziare a numerare le edizioni del suo PPV pi\u00f9 importante proprio come usa fare la WWE per WrestleMania. L'evento che si \u00e8 svolto il 12 ottobre 2008 al Sears Centre di Hoffman Estates nell'Illinois ha assunto infatti il nome di \"Bound For Glory IV\"."}
{"id": "1349978", "revid": "38120", "url": "https://it.wikipedia.org/wiki?curid=1349978", "title": "Speedball (personaggio)", "text": ""}
{"id": "1349980", "revid": "1347902", "url": "https://it.wikipedia.org/wiki?curid=1349980", "title": "Gor'kovskij avtomobil'nyj zavod", "text": "La Gor'kovskij avtomobil'nyj zavod (, in italiano: Fabbrica automobilistica di Gor'kij), spesso abbreviata con l'acronimo GAZ, \u00e8 un'azienda automobilistica fondata in Unione Sovietica nel 1929 a Ni\u017enij Novgorod, citt\u00e0 che dal 1932 al 1991 ha avuto il nome di Gor'kij, da cui il nome dell'azienda.\nLa GAZ \u00e8 stata fondata con l'aiuto e la collaborazione della americana Ford Motor Company, perch\u00e9 per il primo piano quinquennale dell'URSS si fece ampia leva sull'aiuto tecnologico occidentale per sviluppare l'industria pesante sovietica.\nIl primo modello d'auto venne prodotto soltanto nel 1932 col nome di GAZ-A, identica all'omologa americana Ford Model A nell'estetica e nella meccanica. Analogamente la Ford Model AA venne ricopiata col nome di GAZ-AA.\nIn seguito i modelli prodotti hanno acquisito originalit\u00e0. Tra pi\u00f9 noti sono stati la Volga e la \u010cajka, limousine principalmente riservata ai funzionari del PCUS e di altri enti statali.\nLa GAZ \u00e8 nota anche per la produzione dei primi fuoristrada russi, ispirati e derivati dalle jeep costruite negli Stati Uniti durante la Seconda guerra mondiale.\nDopo aver acquisito nel 2006 dalla Chrysler un impianto di produzione dismesso dove veniva assemblata la Dodge Stratus, nel 2008 ha messo in produzione un nuovo modello, derivato in parte dalla Chrysler Sebring e denominato Volga Siber.\nAttualmente la ditta \u00e8 denominata \"Gaz Group\" del quale fa parte il ramo delle autovetture (appunto GAZ), autobus (Liaz e Paz), furgoni e veicoli di lavoro.\nStoria.\nGli inizi.\nNel 1933 part\u00ec la produzione di autobus con il GAZ-03-30 da 17 posti. Lo stesso anno venne prodotto il GAZ-4 pickup con la capacit\u00e0 di trasportare fino a 500\u00a0kg di carico. Nel 1934 part\u00ec la produzione di autocarro con il GAZ-AAA a 3 assi da 2 tonnellate seguito dal GAZ-410 da 1.2 tonnellate. Nel 1938 primo ammodernamento della produzione di autocarro con il GAZ-MM da 1 tonnellata. Lo stesso anno furono prodotti l'autocarro semicingolato GAZ-60 e l'ambulanza GAZ-55.\nNel 1935 la produzione di GAZ arriv\u00f2 a toccare le 100.000 unit\u00e0 diventando la fabbrica di veicoli pi\u00f9 venduti in Russia. Nel 1936 venne prodotta la GAZ-M1 \"Emka\": auto da 3 volumi, 4 porte e 5 posti: divenne la vettura di massa prima della guerra. Sulla base di questo veicolo vennero prodotte:\nPoco prima che iniziasse il Secondo Conflitto Mondiale venne prodotto anche il veicolo GAZ-64: jeep a 4 ruote motrici dotato di arma basato sul modello americano Willis-MA.\nI mezzi militari.\nDurante la guerra la produzione si spost\u00f2 in ambito militare con la produzione di carri armati T-60. La jeep GAZ-64 ricevette un ammodernamento unendo il progetto della jeep prodotta in ambito civile GAZ-67 e il carro armato T-80. Tale vettura fu chiamata BA-64B. Nel 1943 la fabbrica venne bombardata ben 7 volte dagli aerei tedeschi dal 4 al 22 giugno. La linea di produzione venne interrotta e la fabbrica venne ricostruita in 100 giorni con un ritmo lavorativo di 18-19 ore al giorno. Nonostante ci\u00f2 non fu possibile ripristinare la costruzione dei camion GAZ-AAA a seguito di danneggiamenti tecnologici. Una volta ripresa l'attivit\u00e0, la fabbrica venne premiata con l\"Ordine di Lenin\", l\"Ordine della Bandiera Rossa\" e la \"medaglia della Guerra Patriottica di I Classe\".\nIl dopoguerra.\nTerminato il Secondo Conflitto Mondiale i veicoli vennero rinnovati. Nel 1946 venne prodotta la GAZ-M20 \"Pobeda\" (dal russo: vittoria) e il GAZ-51: autocarro da 2,5 tonnellate, il GAZ-47 caterpillar.\nNel 1948 fu la volta del GAZ-63 autocarro a trazione integrale. Nel 1950 venne prodotta la GAZ-12 \"Zim\" (dal russo: inverno): una vettura a 3 volumi elegante.\nNello stesso anno venne prodotto il veicolo militare GAZ-40. Nel 1955 fu la volta della jeep GAZ-69 la cui produzione venne poi spostata nella fabbrica di automobili UAZ. Nel 1956 venne prodotto il primo fuoristrada GAZ-M72 sulla base della GAZ-69. Nel 1956 la GAZ M-20 Pobeda lasci\u00f2 il posto alla \"Volga\" GAZ-21: auto prodotta in massa di grande successo che segn\u00f2 l'avvio di una nuova serie di automobili.\nRispetto alla precedente M-20 era dotata di molte modernizzazioni e venne affiancata 3 anni dopo alla produzione della GAZ-13 \"\u010cajka\" (dal russo: gabbiano) che fu il successore della GAZ-12 \"Zim\" la cui produzione dur\u00f2 ben 20 anni.\nNella seconda met\u00e0 degli anni 50 vennero prodotti i autocarro di terza generazione: GAZ-56 da 1.5 tonnellate di capacit\u00e0 di carico, GAZ-52 da 2.5 tonnellate e GAZ-53 da 3.5 tonnellate di\ncarico. Nel 1958, come veicolo militare venne prodotto il autocarro GAZ-62 dalla capacit\u00e0 di 1.2 tonnellate. Negli anni 60, a parte il GAZ-66 che fu un autocarro a trazione integrale, l'attenzione si spost\u00f2 prevalentemente nel settore automobilistico: la \"Volga\" GAZ-21 venne modernizzata con la successiva GAZ-24 che, nonostante fosse gi\u00e0 pronta per il 1968, venne venduta soltanto nel 1970. Questa vettura vinse la medaglia d'oro al premio internazionale tenutosi in Bulgaria a Plovdiv nel 1969 e quello di Lipsia in Germania nel 1970. La GAZ-21 usc\u00ec di produzione nel luglio del 1970 e 5 anni dopo fu la volta del GAZ-51. Sempre agli inizi degli anni 70 venne riorganizzata l'azienda la quale fu soggetta ad ampliamento arrivando cos\u00ec a totalizzare 11 industrie. L'azienda ricevette anche il premio Lenin per la produzione di vetture e camion nel 1971. Nel 1977 ci fu la modernizzazione della GAZ-13 \"\u010cajka\" che, mantenendo lo stesso nome, ottenne la sigla di GAZ-14. Da qui inizi\u00f2 la terza generazione delle auto di lusso e divenne famosa per la tecnologia applicata ed il comfort. Nel 1981 si arriv\u00f2 a produrre 10 milioni di autovetture. Negli anni ottanta, sotto l'imposizione del governo, venne prodotto il GAZ-3307B: quarta generazione di autocarro dotati di motore diesel e nel 1981 apparve la nuova Volga GAZ-3102 che si differenzi\u00f2 dal modello precedente per una modifica effettuata al motore e all'utilizzo dei freni a disco senza portare quindi grosse novit\u00e0 alla precedente GAZ-24. Quest'ultima prese il nome di GAZ-24-10 e ricevette modifiche estetiche importanti. Venne venduta anche in versione taxi. Una nuova vettura a 3 volumi ideale per la famiglia fu progettata in edizione limitata col nome GAZ-3105 mentre la 3103 fu prodotta in larga scala. Nel 1984 fu la volta del GAZ-4301 con motore diesel e raffreddamento ad aria completamente indipendenti. Nel 1989 venne prodotta la quarta generazione di autocarro: il GAZ-3307.\nL'era post-sovietica.\nDopo la dissoluzione dell'Unione Sovietica la GAZ entr\u00f2 in un periodo di crisi economica. Venne tentato un adattamento al nuovo sistema di mercato privatizzato diventando una societ\u00e0 per azioni. In quegli anni inizi\u00f2 la collaborazione per la costruzione di componentistica come freni, parti elettriche ed elettroniche nonch\u00e9 gli stessi interni dei veicoli. Gli autocarri sostituirono il motore a carburatore con motori diesel raffreddati ad aria. I modelli risultanti furono: GAZ-4301, GAZ-3306, GAZ-3309. Il mancato appoggio dello Stato non permise di sviluppare le capacit\u00e0 di carico di lavoro perdendo cos\u00ec il mercato di massa e non riuscendo a soddisfare le numerose richieste. Soltanto le \"Volga\" riuscirono a vedere un incremento di produzione passando dalle circa 70\u00a0000 unit\u00e0 annuali alle 125\u00a0000 e, nel 1992 vide una modernizzazione soprattutto estetica alla carrozzeria: la nuova Volga 31029 fu comunque basata sul precedente modello 24-10. Nello stesso periodo la 3105, dedicata ad un mercato business, vide un calo di richieste in quanto, il prezzo troppo alto, non giustificava l'acquisto di una vettura poco competitiva, dal momento in cui le vetture straniere dalle stesse caratteristiche avevano un costo pi\u00f9 accessibile. Nel 1996 venne prodotto per la prima volta quello che \u00e8 uno dei simboli della Russia: la \"mar\u0161rutka\" ovvero un servizio di autobus privato / taxi collettivo color giallo svolto da mini bus la cui capienza normalmente \u00e8 da 14 posti che servono delle linee numerate in tutte le citt\u00e0. Il GAZ 32213 \"Gazel\" (in lingua russa: gazzella) divenne la base del trasporto pubblico della nazione. Nello stesso anno venne prodotto il primo motore russo (ZMZ 406) a 4 valvole per cilindro dalla capacit\u00e0 di 2.3 o 4 litri che per\u00f2 non rimpiazz\u00f2 completamente il vecchio ZMZ 402 a carburatore che era stato lanciato nel 1958. Nello stesso anno, sotto licenza della Steyr, venne progettato e prodotto un motore diesel compatto ideale per veicoli, autobus e autocarro. Nel 1997 ci fu una nuova modernizzazione della \"Volga\": la GAZ 3110. Lo stesso anno un accordo commerciale con la Fiat serv\u00ec a fondare la \"joint venture\" dal nome \"Nizhegorod-motors\" per la produzione di veicoli Fiat. Nel 1998 venne prodotta la seconda versione di autocarro e minibus \"Sobol\" (stabile). L'anno successivo fu la volta del GAZ-3308 che sostitu\u00ec il autocarro fuoristrada GAZ-66 mantenendone per\u00f2 le caratteristiche e che venne utilizzato dall'esercito. Nella seconda met\u00e0 degli anni 90 vennero prodotti il GAZ-2308 \"Ataman\", GAZ-23081 \"Ataman Ermak\" e GAZ-3106: veicoli pickup e fuoristrada.\nLa GAZ oggi.\nNel 2001 societ\u00e0 per azioni GAZ entr\u00f2 a far parte del gruppo \"RusPromAuto\": ci\u00f2 rese possibile la ristrutturazione dell'azienda diventando cos\u00ec il settimo produttore mondiale di veicoli commerciali. Attualmente la societ\u00e0 \u00e8 leader in Russia nella produzione di veicoli commerciali e autocarro, vantando il primato di vendite con i modelli GAZ-3310 \"Valdai\", GAZ-3307/-3309 e GAZ-3308 \"Sadko\". Nel 2005 l'azienda cerc\u00f2 di allinearsi con il resto dei produttori mondiali utilizzando le stesse strategie e tecnologie per lo sviluppo di nuovi veicoli e venne ampliata la produzione per conquistare il mercato globale arrivando a toccare la produzione di 144200 di autocarro nell'anno 2006 con un incremento del 14.2% rispetto all'anno precedente mentre le vetture furono 241000 (+9% rispetto al 2005). Nel 2006 inizi\u00f2 la produzione di ambulanze con il progetto \"Zdorove\" (salute): 6800 veicoli riuscirono a raggiungere ben l'80% delle vetture mediche prodotte per l'intera nazione e la percentuale \u00e8 ancora in crescita. Gli autobus di grandi dimensioni sono affidati al ramo aziendale chiamato PAZ che produce vetture di 10, 12 e 18 metri. Per quanto riguarda i minibus la percentuale di mezzi in circolazione in Russia \u00e8 del 50% (spesso affiancata dai Mercedes Sprinter) per il servizio denominato \"mar\u0161rutka\" (taxi collettivo), mentre le autovetture ricoprono solo il 4.47% delle vendite totali. Nel 2007 \u00e8 stato stretto un accordo con l'americana Chrysler per la produzione dei veicoli Chrysler Sebring e Dodge Stratus. Grazie a questo accordo nel 2008 \u00e8 stato realizzato il GAZ Volga Siber vettura del segmento E di cui si auspica il raggiungimento di 65000 vendite.\nAd oggi (2014) la produzione automobilistica risulta completamente interrotta mentre prosegue la produzione di mezzi commerciali leggeri, industriali, componenti per l'industria automobilistica ed autobus.\nIl mercato e gli standard.\nL'azienda esporta i veicoli in 30 nazioni differenti. In particolare: Est Europa, Sud America, Sud Est Asiatico, Africa e nei paesi CSI. I veicoli prodotti rispettano le normative di standardizzazione ISO 9001:2000 assegnate dal comitato \u00abT\u00dcV Management Service GmbH\u00bb (Germania)."}
{"id": "1349984", "revid": "74801", "url": "https://it.wikipedia.org/wiki?curid=1349984", "title": "Amber Valley", "text": "Amber Valley \u00e8 un distretto con status di borough del Derbyshire, Inghilterra, Regno Unito, con sede a Ripley.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Alfreton, Belper, Heanor e Ripley con il distretto rurale di Belper.\nParrocchie civili.\nLe parrocchie del distretto sono:"}
{"id": "1349987", "revid": "729019", "url": "https://it.wikipedia.org/wiki?curid=1349987", "title": "Porta San Francesco (San Marino)", "text": "Porta San Francesco o Porta del Paese (chiamata anticamente \"Porta del Loco\". \"Porta del Lucho\") \u00e8 un antico posto di guardia a Citt\u00e0 di San Marino nella Repubblica di San Marino. \u00c8 stato costruito nel 1361 e trasformata radicalmente nel 1451 e rimaneggiata nel 1581, quando fu dotata anche di un'antiporta e l'arco originario fu sopraelevato con la costruzione di una torre merlata con piombatoio. Sul retro ci sono gli stemmi murati di San Marino e della Famiglia Feltresca. Sotto la porta \u00e8 possibile vedere delle lapidi con gli statuti seicenteschi che diffidavano i forestieri dall'entrare a Citt\u00e0 di San Marino con le armi.\nDal 2017 Porta San Francesco \u00e8 raffigurata sulle monete euro sammarinesi da due centesimi."}
{"id": "1349996", "revid": "729019", "url": "https://it.wikipedia.org/wiki?curid=1349996", "title": "Bolsover (distretto)", "text": "Bolsover \u00e8 un distretto del Derbyshire, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del distretto urbano di Bolsover con il distretto rurale di Blackwell e il distretto rurale di Clowne.\nParrocchie civili.\nLe parrocchie del distretto sono:\nTra le altre localit\u00e0 ci sono: Broadmeadows, Hilcote, Langwith, Old Blackwell, Newton, Palterton, Shirebrook, South Normanton and Westhouses."}
{"id": "1350001", "revid": "984922", "url": "https://it.wikipedia.org/wiki?curid=1350001", "title": "Piazza Guerrazzi", "text": "Piazza Guerrazzi \u00e8 una piazza di Livorno ubicata lungo la via Grande, all'interno della citt\u00e0 pentagonale progettata da Bernardo Buontalenti. Qui si trova il monumento al medesimo \"Francesco Domenico Guerrazzi\", realizzato da Lorenzo Gori. La piazza si chiam\u00f2 in origine piazzetta di Porta a Pisa, poi piazza di Santa Barbara, piazza dello Spedale (in riferimento al vicino ospedale di Santa Barbara) e piazza del Picchetto dal 1866 fino al 1873 quando ebbe il nome attuale. Nei pressi si trovava l'antica chiesa di Santa Barbara.\nStoria.\nIn epoca medioevale, ancor prima della fondazione della citt\u00e0 medicea, l'area dell'attuale piazza Guerrazzi era il punto d'incontro tra due importanti strade che collegavano il piccolo borgo labronico a Pisa e alla campagna di Salviano; inoltre qui, secondo la tradizione, sorgeva un'antica pieve dedicata a Santa Giulia, successivamente integrata nella chiesa di Santa Barbara. \nNel 1577 furono avviati i lavori per la citt\u00e0 fortificata voluta dai Medici: su progetto del Buontalenti l'abitato fu chiuso all'interno di un sistema di fossi e, nei pressi della citata pieve, fu innalzata la Porta a Pisa, con la creazione di una piccola corte interna al varco.\nNel XVIII secolo, sul lato settentrionale della piazza sorse il Palazzo del Picchetto, attribuito a Giovan Battista Foggini, mentre, nel secolo successivo, l'area adiacente alle fortificazioni fu occupata dal Cisternino di citt\u00e0, il monumentale serbatoio progettato da Pasquale Poccianti per il rifornimento idrico del centro cittadino.\nProprio la demolizione della Porta a Pisa, avvenuta intorno agli anni quaranta dell'Ottocento con la costruzione della nuova cinta daziaria, port\u00f2 Poccianti a rivedere il disegno del Cisternino, dotando l'edificio di un nuovo prospetto lungo la via Grande.\nLa suddetta strada fu prolungata quindi sino alla vasta piazza dei Granduchi (oggi della Repubblica); pertanto la piccola piazza, chiusa tra l'abside del Cisternino e il Palazzo del Picchetto, cess\u00f2 la sua funzione di raccordo tra la citt\u00e0 buontalentiana ed i sobborghi esterni in favore della grande volta sul Fosso Reale progettata da Luigi Bettarini.\nNel 1851, sul lato opposto alla chiesa di Santa Barbara, fu edificiato il \"Caff\u00e8 della Posta\", frequentato da personaggi di spicco come Giovanni Marradi, Giosu\u00e8 Carducci e lo stesso Guerrazzi. Nel dicembre del 1923, nel lotto di terreno occupato dal giardino del Caff\u00e8, fu inaugurato il piccolo Cinema - Teatro Lazzeri, celebre per i suoi spettacoli cinematografici e di variet\u00e0.\nTuttavia, l'assetto della piazza sub\u00ec importanti cambiamenti nel secondo dopoguerra, quando, a seguito delle devastazioni belliche subite dall'intero centro cittadino, fu demolita la maggior parte degli edifici storici. Il lato settentrionale, delimitato dal Picchetto e dal Cisternino, rimase sostanzialmente intatto, mentre gli altri immobili, ad esclusione del Cinema - Teatro Lazzeri, furono totalmente ricostruiti; l'antica chiesa di Santa Barbara, sopravvissuta ai bombardamenti, fu abbattuta per consentire la realizzazione dei porticati lungo la via Grande.\nAl centro di piazza Guerrazzi fu quindi collocata un'antica colonna proveniente dai demoliti loggiati progettati da Alessandro Pieroni in piazza Grande.\nSul finire del Novecento la colonna \u00e8 stata rimossa per consentire la realizzazione di un parcheggio sotterraneo nella medesima area: i lavori, completati tra molte difficolt\u00e0, hanno portato alla creazione di uno spazio incapace di dialogare col contesto urbanistico circostante, come amaramente sottolineato dallo storico Dario Matteoni. \nNella seconda met\u00e0 del XIX secolo vi venne collocato il \"monumento a Francesco Domenico Guerrazzi\", di Lorenzo Gori."}
{"id": "1350008", "revid": "767487", "url": "https://it.wikipedia.org/wiki?curid=1350008", "title": "Caetit\u00e9", "text": "Caetit\u00e9 \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Guanambi.\n\u00c8 la citt\u00e0 natale del grande educatore brasiliano An\u00edsio Teixeira."}
{"id": "1350009", "revid": "729019", "url": "https://it.wikipedia.org/wiki?curid=1350009", "title": "Derbyshire Dales", "text": "Derbyshire Dales \u00e8 un distretto del Derbyshire, Inghilterra, Regno Unito, con sede a Matlock.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Ashbourne, Bakewell, Matlock e Wirksworth con il distretto rurale di Blackwell e il distretto rurale di Ashbourne.\nLocalit\u00e0 e parrocchie.\nLe localit\u00e0 del distretto includono:\nLe parrocchie del distretto sono:"}
{"id": "1350022", "revid": "729019", "url": "https://it.wikipedia.org/wiki?curid=1350022", "title": "Erewash", "text": "Erewash \u00e8 un distretto con status di borough del Derbyshire, Inghilterra, Regno Unito, con sede a Ilkeston.\nIl distretto fu creato con il Local Government Act 1972, il 1\u00ba aprile 1974 dalla fusione del borough di Ilkeston con il distretto urbano di Long Eaton e con il distretto rurale del South East Derbyshire.\nParrocchie civili.\nLe parrocchie del distretto, che non coprono Ilkeston, Sandiacre e Long Eaton, sono:"}
{"id": "1350023", "revid": "767487", "url": "https://it.wikipedia.org/wiki?curid=1350023", "title": "Interlinea", "text": "In tipografia \u00e8 chiamato interlinea il bianco che intercorre tra una linea di composizione di testo e quella successiva.\nCaratteristiche.\nSoprattutto in casi di giustezze lunghe, la mancanza d'interlinea pu\u00f2 creare difficolt\u00e0 di lettura nel passaggio alla linea successiva.\nNel sistema tipografico essa viene calcolata in base all'occhio del carattere prescelto ed \u00e8 espressa in punti tipografici.\nGli psicologi invece consigliano di utilizzare come misura la x minuscola del carattere utilizzato.\nQuesta misura va aumentata nei libri per bambini e ragazzi e modificata quando si hanno dei caratteri con tratti ascendenti e discendenti molto pronunciati.\nSembrerebbe dunque che una maggiore interlinea possa facilitare la lettura, ma non \u00e8 cos\u00ec perch\u00e9 ci\u00f2 costringerebbe l'occhio ad aumentare il numero di sbalzi e delle fissazioni da una linea alla successiva. Un'interlinea maggiore \u00e8 consigliata solo nel caso in cui si vogliano creare effetti speciali come ad esempio una lettura pi\u00f9 lenta.\n\u00c8 possibile comunque comporre un testo senza interlinea, detto \"a spalla\", ma ci\u00f2 \u00e8 sconsigliato nel caso di caratteri con lunghi tratti ascendenti e discendenti che senza un'adeguata interlineatura risulterebbero sovrapposti.\nInformatica.\nNei CSS \u00e8 possibile modificare l'interlinea del testo usando la propriet\u00e0 codice_1."}
{"id": "1350025", "revid": "1924342", "url": "https://it.wikipedia.org/wiki?curid=1350025", "title": "The Inspiration", "text": "\"The Inspiration\" (conosciuto anche come The Inspiration: Thug Motivation 102) \u00e8 il secondo album del rapper Young Jeezy. L'album \u00e8 stato pubblicato il 12 dicembre 2006, in contemporanea con il singolo \"I Luv It\". Il secondo singolo estratto \u00e8 stato \"Bury Me a G\", insieme al mixtape \"I Am the Street Dream\". \"J.E.E.Z.Y.\" \u00e8 il terzo singolo estratto, ed alcune scene del video di questo singolo, appaiono nel video del singolo precedente. Il quarto singolo estratto \u00e8 \"Go Getta\", featuring R. Kelly. Per quest'album Young Jeezy ha scritto 150 canzoni, selezionando poi le migliori 16."}
{"id": "1350029", "revid": "74801", "url": "https://it.wikipedia.org/wiki?curid=1350029", "title": "Aiud", "text": "Aiud (in ungherese \"Nagyenyed\", in tedesco \"Stra\u00dfburg am Mieresch\"), \u00e8 un municipio della Romania di abitanti, ubicata nel distretto di Alba, nella regione storica della Transilvania.\nIl nome rumeno ed ungherese deriva da Sant'Egidio.\nStoria.\nNel territorio comunale sorgeva la citt\u00e0 romana di \"Brucia\". Il comune \u00e8 menzionato per la prima volta in un documento ufficiale nel 1293 ed era abitato prevalentemente da Sassoni.\nNei documenti medioevali veniva chiamato \"Enietten\" o \"Engeten\".\nDurante la riforma protestante gli abitanti si convertirono al calvinismo che ha avuto come conseguenza una magiarizzazione della popolazione. \nSociet\u00e0.\nEvoluzione demografica.\nNel censimento del 1930, la maggioranza della popolazione era ungherese (), seguiti dai rumeni () e dagli ebrei (464). Dal punto di vista confessionale, la maggioranza della popolazione era calvinista.\nDal punto di vista etnico, al censimento del 2002 la popolazione era cos\u00ec suddivisa:"}
{"id": "1350031", "revid": "729019", "url": "https://it.wikipedia.org/wiki?curid=1350031", "title": "Isola Formica", "text": "Formica \u00e8 un'isola dell'Italia appartenente all'arcipelago delle isole Egadi, in Sicilia.\n\u00c8 un piccolo lembo di terra, quasi un grosso scoglio, che si trova tra l'isola di Levanzo e la costa di Trapani. \u00c8 stata abitata nel corso dei secoli da Fenici, Cartaginesi, Greci, Italici, Romani, Arabi, Normanni.\nDi propriet\u00e0 privata, appartiene dagli anni '80 a \"Mondo X\", una comunit\u00e0 terapeutica per tossicodipendenti fondata da Padre Eligio. Amministrativamente fa parte del comune di Favignana.\nSull'isolotto di Formica esiste ancora una vecchia tonnara un tempo di propriet\u00e0 dei Florio, con i resti di due antichi edifici. Inoltre vi si trovano una costruzione fortificata con una torre, su cui \u00e8 costruito un faro, e un mulino. Vi \u00e8 situata anche una chiesetta molto antica, detta la chiesa del \"rais\". Tutti edifici recuperati. Inoltre \u00e8 presente un piccolo museo che custodisce varie anfore e un'antica barca perfettamente conservata, utilizzata una volta per la mattanza.\nL'isola possiede un piccolo porto, adatto solo a diporti o piccole barche, ma l'attracco deve essere preventivamente autorizzato dai proprietari. \nLo specchio di mare che circonda l'isola \u00e8 ricompreso nella zona \"B\" della Riserva naturale marina Isole Egadi\nLe localit\u00e0 pi\u00f9 vicine all'Isola di Formica sono l'Isola di Levanzo (a 4,4\u00a0km), la costa trapanese (a 7,4\u00a0km) e l'Isola di Favignana (a 7,6\u00a0km). A circa 600\u00a0m ad ovest dall'isola si trova lo scoglio di Maraone."}
{"id": "1350035", "revid": "106908", "url": "https://it.wikipedia.org/wiki?curid=1350035", "title": "High Peak", "text": "High Peak \u00e8 un distretto con status di borough del Derbyshire, Inghilterra, Regno Unito, con sede a Chapel-en-le-Frith.\nIl distretto fu creato con il Local Government Act 1972, il 1\u00ba aprile 1974 dalla fusione dei municipal borough di Buxton e Glossop con i distretti urbani di New Mills e Whaley Bridge, con il distretto rurale di Chapel-en-le-Frith e il distretto rurale di Tintwistle.\nLocalit\u00e0 e parrocchie.\nTra le localit\u00e0 del distretto vi sono:\nLe parrocchie del distretto, che non coprono Buxton e Glossop, sono:"}
{"id": "1350041", "revid": "212348", "url": "https://it.wikipedia.org/wiki?curid=1350041", "title": "Denobula", "text": ""}
{"id": "1350050", "revid": "729019", "url": "https://it.wikipedia.org/wiki?curid=1350050", "title": "North East Derbyshire", "text": "Il North East Derbyshire \u00e8 un distretto del Derbyshire, Inghilterra, Regno Unito, con sede a Chesterfield.\nIl distretto fu creato con il Local Government Act 1972, il 1\u00ba aprile 1974 dalla fusione dei distretti urbani di Clay Cross e Dronfield con il distretto rurale di Blackwell e parte del distretto rurale di Chesterfield.\nLocalit\u00e0 e parrocchie.\nLe localit\u00e0 del distretto includono:\nLe parrocchie del distretto sono:"}
{"id": "1350052", "revid": "599013", "url": "https://it.wikipedia.org/wiki?curid=1350052", "title": "Gianni Ocleppo", "text": "Raggiunse come miglior classifica la 30\u00aa posizione nel ranking ATP in singolare il 3 dicembre 1979 e la 53\u00aa in doppio nel 1987.\nVanta 1 titolo ATP su 4 finali disputate in singolare e 2 titoli su 7 finali in doppio.\nI suoi anni migliori furono tra il 1979 e 1981, in cui si conferm\u00f2 il miglior tennista italiano dell'era post \"quattro moschettieri\" (Panatta, Barazzutti, Bertolucci e Zugarelli).\nDal 2003 \u00e8 amministratore delegato della societ\u00e0 Promozioni Gestionali, che opera nel settore del confezionamento di prodotti alimentari.\nFu sposato con Dee Erburg (dalla quale divorzi\u00f2 nel 2003), che in seguito diverr\u00e0 moglie di Tommy Hilfiger. Da Dee ebbe due figli: Alex e Julian, anch'egli tennista professionista.\nOggi \u00e8 commentatore televisivo per SuperTennis dopo aver collaborato per 11 anni con Eurosport. Dal 20 maggio 2021 \u00e8 presidente del comitato d'onore delle ATP Finals di Torino.\nCarriera.\nIl 25 novembre del 1979, sul sintetico indoor di Bologna, raggiunse la sua prima finale ATP in carriera, dove fu sconfitto da Butch Walts in due set.\nIl 23 marzo del 1980, nel torneo di Metz giunse per la seconda volta in finale nel circuito maggiore, dove fu sconfitto in due set da Gene Mayer. Il 22 settembre del 1980 fu la data della sua terza finale in carriera, a Bordeaux, la prima su terra rossa. A negargli la gioia del trofeo fu stavolta il boliviano Mario Mart\u00ednez che prevalse col punteggio di 6-0, 7-5, 7-5.\nIl 5 aprile del 1981, sul cemento di Linz, vinse il suo unico titolo ATP in carriera. Nell'atto conclusivo del torneo, sconfisse in finale per 7-5, 6-1 Mark Edmonson, diventando il secondo italiano nell'era Open a essersi aggiudicato un torneo del circuito maggiore senza perdere un set (primo italiano ad aver realizzato l'impresa sul cemento indoor).\nIl 12 settembre 1983, grazie alla posizione numero 45 nel ranking ATP, divent\u00f2 il nuovo numero uno italiano scavalcando Corrado Barazzutti.\nNella Coppa Davis del 1984, fu artefice della vittoria contro l'Inghilterra nel primo turno. Gioc\u00f2 inoltre per l'Italia nella finale di Coppa Davis del 1980, perdendo il suo incontro con Ivan Lendl.\nAl Wembley Championship del 1979 raggiunse le semifinali prima di inchinarsi a John McEnroe, dopo aver battuto tennisti del calibro di Peter Fleming, Tom\u00e1\u0161 \u0160m\u00edd e Ferdi Taygan.\nSi ritir\u00f2 dall'attivit\u00e0 professionistica nel 1987."}
{"id": "1350055", "revid": "110157", "url": "https://it.wikipedia.org/wiki?curid=1350055", "title": "Ercole Marelli (azienda)", "text": "Il Gruppo Ercole Marelli, la cui ragione sociale era Ercole Marelli &amp; C. S.p.A., \u00e8 stata un'azienda italiana con sede a Milano e stabilimenti a Sesto San Giovanni, operante attraverso le sue controllate nei settori elettrotecnico, elettromeccanico ed aeraulico. Fondata nel 1891 da Ercole Marelli come piccola officina, fu una delle maggiori realt\u00e0 industriali italiane, che raggiunse la sua massima espansione nella prima met\u00e0 degli anni sessanta del XX secolo. In seguito, attravers\u00f2 un lungo periodo di declino che la condusse alla sua liquidazione nel 1981.\nStoria.\nLe origini dell'impresa (1891-1894).\nLe origini dell'azienda risalgono al 1891, allorch\u00e9 Ercole Marelli (1867-1922), operaio , ex dipendente del Tecnomasio Italiano di Milano, fond\u00f2 la ditta individuale \"Ercole Marelli &amp; C.\", le cui attivit\u00e0 si svolgevano in un laboratorio artigianale di 50 m\u00b2 in via Ausonio 6, nel centro della citt\u00e0 meneghina, quartiere Porta Genova. Dotato di un tornio di precisione, di un trapano e coadiuvato da un solo operaio, Marelli inizi\u00f2 a fabbricare apparecchi di fisica e di geodesia, macchinette elettriche per gabinetti scolastici, pile, accumulatori e apparecchi elettromedicali.\nDopo appena un anno di attivit\u00e0, nel 1892, la ditta del Marelli ottenne il suo primo riconoscimento venendo premiata con una medaglia di bronzo all'Esposizione medico-igienica tenutasi a Milano, per gli apparecchi applicati alla medicina e alla chirurgia. \nUn certo successo nelle vendite gli consent\u00ec nel 1893 di costituire, con il ragioniere Luigi Gorla, una societ\u00e0 in nome collettivo dal capitale di 8.000 lire sotto la ragione sociale \"Marelli &amp; Gorla\", e fu trasferita in una pi\u00f9 ampia officina in via Quadronno 11. Partecip\u00f2 nello stesso anno, all'Esposizione medica internazionale di Roma e allarg\u00f2 la produzione a parafulmini, lampade ad arco e accumulatori elettrici portatili: costru\u00ec, tra l'altro, le batterie utilizzate per l'illuminazione dei lavori per il Traforo del Sempione. L'anno seguente, nel gennaio 1894, fece ingresso nella ditta un nuovo socio, l'ingegner Folli, e fu modificata la sua ragione sociale in \"Luigi Gorla &amp; C.\", che tuttavia, dieci mesi pi\u00f9 tardi, dovette sciogliersi.\nLa ricostituzione della societ\u00e0 e l'espansione nel periodo interbellico (1895-1945).\nDopo lo scioglimento della societ\u00e0 con il Gorla ed il Folli, il Marelli decise di riprendere l'attivit\u00e0 da solo e trov\u00f2 nuovi sostegni finanziari: riusc\u00ec, infatti, a ottenere da Vincenzo e Vittorio Piatti, proprietari di un'area coperta di 150 m\u00b2, sita in via Campo Lodigiano 15 e attrezzata con un motore a gas, un contratto d'affitto molto particolare.\nIn virt\u00f9 della scrittura siglata il 10 marzo 1895, i locatari si impegnavano a versargli una somma di circa 500 lire equivalente al prezzo pattuito per la locazione e si facevano carico nel contempo di versare 1.200 lire alla Societ\u00e0 del gas di Milano, a residuo pagamento del motore in dotazione all'officina. Il Marelli avrebbe saldato il suo debito mediante un rateo mensile di 54 lire, garantendo un interesse del 5% sui denari a lui lasciati a disposizione sia dai Piatti sia da un certo Busti, citato nell'atto di locazione quale proprietario di tutto il macchinario esistente nello stabilimento. Un paio di mesi pi\u00f9 tardi, il Marelli ottenne dalla Cassa di Risparmio delle Provincie Lombarde un mutuo di 100.000 lire: la ditta, dal valore stimato di 50.000 lire, si stava preparando a una successiva, robusta fase espansiva.\nLa nuova ditta individuale \"Ercole Marelli\" avvi\u00f2 fin da subito le sue attivit\u00e0, e si presentava ingrandita rispetto a quella precedente, dato che il numero di operai impiegati era di 40 unit\u00e0, superiori perci\u00f2 rispetto ai 10 di prima. Nel 1896, importati dagli Stati Uniti, fecero la loro comparsa in Italia i primi \u00abagitatori d\u2019aria\u00bb (ventilatori) azionati elettricamente. Il Marelli intu\u00ec le potenzialit\u00e0 del mercato e si impegn\u00f2 nella ricerca di un prodotto esteticamente pi\u00f9 attraente dell'originale, meno pesante e meno ingombrante, facilmente adattabile a diverse esigenze e circostanze, ma pur sempre a prezzo contenuto. Nel 1897 brevett\u00f2, insieme con la societ\u00e0 Brioschi e Finzi, un motore elettrico leggero a corrente continua, e tre anni pi\u00f9 tardi, conclusa ormai la cosiddetta \u00abguerra dei sistemi\u00bb (l'opzione fra l'alimentazione a corrente continua oppure alternata), fu la volta di un apparecchio automatico di avviamento per motori a corrente alternata. Nel 1898, fu avviata la produzione di ventilatori a uso domestico e l'officina fu trasferita in via Farini 21, su un\u2019area di 750 m\u00b2. \nIl 28 febbraio 1900, la ditta fu trasformata in societ\u00e0 in accomandita semplice con capitale di 125.000 lire ed assunse la ragione sociale \"Ercole Marelli &amp; C.\". Le attivit\u00e0 furono spostate in un altro capannone di 3.500 m\u00b2, sito anch'esso in via Farini ma al civico 36, e la gamma produttiva dell'impresa si era estesa ai ventilatori industriali, per il ricambio d'aria, per l'azionamento di \"forge\" e \"cubilots\", per la ventilazione delle navi. Il numero degli operai arriv\u00f2 a un centinaio e il fatturato, gi\u00e0 superiore ai 5 milioni di lire nel quinquennio 1891-96, si andava decisamente configurando come risultato di attivit\u00e0 di esportazione. Al 1912 il fatturato raggiunse i 43 milioni, met\u00e0 dei quali realizzati all'estero. In quello stesso anno, fu avviato il nuovo stabilimento costruito a Sesto San Giovanni di oltre 100.000 m\u00b2, e il numero complessivo di dipendenti della Marelli superava il migliaio di unit\u00e0. Notevole fu anche la creazione di una struttura commerciale che comprendeva agenzie di rappresentanza e filiali di vendita, sia in Italia che all'estero. I prodotti della Marelli penetrarono sui mercati stranieri, in America Latina e nell'Europa orientale, ma anche in Francia, Austria, Germania e Inghilterra, e ci\u00f2 fu sostenuto da una costante opera di \"marketing\" e da accurate campagne pubblicitarie.\nNel periodo in cui l'Italia partecip\u00f2 alla Prima guerra mondiale, la Marelli,come il resto dell\u2019industria nazionale, dovette convertire la sua produzione per scopo bellico. Al termine del conflitto, l'azienda milanese usc\u00ec rafforzata, tant'\u00e8 che il suo fatturato crebbe dai 10 milioni di lire del 1915 ai 42 milioni del 1920. Si specializz\u00f2 nella produzione di magneti di accensione per automobili e per l'aviazione, per i quali vi fu un aumento della domanda, perci\u00f2 nello stabilimento sestese fu attrezzato un reparto specifico per questa attivit\u00e0, e nel 1919 avvenne lo scorporo della medesima attraverso la costituzione della Fabbrica Italiana Magneti Marelli (FIMM), in compartecipazione con la casa automobilistica FIAT di Torino. Il patto sociale stabiliva paritetiche quote di capitale riservando, tuttavia, presidenza e direzione tecnica e commerciale alla Marelli. La sua gestione amministrativa fu affidata a Bruno Antonio Quintavalle, genero del Marelli. \nIl 29 settembre 1920, con rogito del notaio Federico Guasti di Milano, avvenne la trasformazione in societ\u00e0 anonima della Ercole Marelli &amp; C., con sede in corso Venezia 22, dotata inizialmente di un capitale di 15 milioni di lire, successivamente aumentato a 30 milioni il 7 aprile 1921 per delibera fatta dall'assemblea dei soci tenutasi quel giorno. Il Marelli assunse il 72% delle azioni e il rimanente 28% fu sottoscritto da Antonio Stefano Benni che egli chiamava il suo \u00abfigliolo di lavoro\u00bb: entrato in azienda come dipendente nel 1894, ne divenne socio con una quota di 15.000 lire nel 1906 e proprietario di quasi un terzo del capitale sociale al momento della costituzione in societ\u00e0 anonima. Nel 1921 sorse a Sesto San Giovanni il II stabilimento, \"Grandi costruzioni\", dove operai e tecnici di notevole professionalit\u00e0 costruivano trasformatori, generatori, elettromotrici, turboalternatori e grandi pompe destinati alle centrali idro e termoelettriche di tutto il mondo.\nNel 1922, mor\u00ec il fondatore della societ\u00e0, che si era conquistato la fama di imprenditore illuminato grazie anche alle iniziative prese a favore dei lavoratori a partire dagli anni dieci, con la costruzione, ad esempio, di case per operai e impiegati. La presidenza della Marelli venne assunta dall'ingegner Benni che manterr\u00e0 l'incarico fino al 1945, allorch\u00e9 verr\u00e0 sostituito dal figlio di Ercole, Fermo Marelli. Il 16 maggio dell'anno medesimo fu costituita la Societ\u00e0 Anonima Aeromeccanica Marelli, per le applicazioni dei ventilatori nell'industria, con capitale sociale di 500.000 lire. La direzione di Benni segn\u00f2 una grande svolta nella politica finanziaria e produttiva dell'azienda: egli abbandon\u00f2 la tradizione \"paternalistica\" del fondatore per abbracciare, all'avvento del Fascismo, le ultime teorie dell'\u00abuomo macchina\u00bb.Venne incrementata fortemente la produzione di grossi macchinari, come alternatori e trasformatori di sempre maggiore potenza per le pi\u00f9 importanti aziende italiane del settore energetico e per molte societ\u00e0 straniere. \nNel 1928, la Ercole Marelli &amp; C. fece ingresso alla Borsa di Milano.\nNel periodo successivo alla Grande depressione del 1929, l'azienda milanese risent\u00ec della situazione di crisi economica internazionale di quel tempo, e per la prima volta nella sua storia aveva registrato significativi cali di produzione, del fatturato e dell'utile, con quest'ultimo che nel 1934 era in perdita per 5,5 milioni di lire. A partire dall'anno successivo, ci fu un'inversione di tendenza con gli utili che registrarono valori positivi, e nel 1939, l'azienda contava 3.500 dipendenti. Nel corso degli anni trenta si diede anche grande impulso alla sperimentazione e alla produzione di innovativi sistemi di comando per laminatoi forniti alle maggiori acciaierie italiane, dalla Falck, alla Terni e all'Italsider. Vennero potenziati, inoltre, gli altri comparti produttivi come quello del grande macchinario di propulsione per navi e quello degli equipaggiamenti elettrici per trasporti ferroviari e stradali.\nLa Marelli, per effetto dell'ingresso italiano nella seconda guerra mondiale avvenuto nel 1940, dovette nuovamente convertire la sua produzione per scopi bellici. La fabbrica di Sesto fu gravemente danneggiata dai violenti bombardamenti effettuati dall'aviazione alleata del 1944-45 nell'area milanese. Nel periodo della Repubblica Sociale Italiana, alcuni operai della fabbrica di Sesto legati al Partito Comunista Italiano che operava in clandestinit\u00e0, formarono la 109\u00aa Brigata Garibaldi \"Giulio Casiraghi\", facente parte delle SAP, che contava 430 aderenti.\nIl dopoguerra e la gestione di Fermo Marelli (1946-1974).\nDopo la conclusione della guerra avvenuta nel 1945, fu avviata la ricostruzione degli stabilimenti di Sesto danneggiati dalla guerra, e poco dopo ripart\u00ec la produzione. Nel 1946, l'ingegner Fermo Marelli, figlio del fondatore Ercole, assunse le redini dell'azienda di cui assunse la presidenza, che continu\u00f2 sulle linee tracciate dalla precedente gestione.\nIl secondo dopoguerra fu il periodo in cui l'azienda milanese ebbe il massimo sviluppo: negli anni sessanta esportava locomotive di grande potenza per le Ferrovie del Cile e diesel-elettriche per le ferrovie dell'Argentina. Nel 1960, il Gruppo realizzava un fatturato di 22 miliardi di lire, e l'organico contava 5.580 unit\u00e0. Cinque anni pi\u00f9 tardi, nel 1965, la Marelli increment\u00f2 ulteriormente i valori del fatturato, passato a 40,1 miliardi di lire, che la rese la dodicesima impresa italiana per dimensioni, cos\u00ec come il numero complessivo degli addetti che contava 7.305 unit\u00e0. \nA partire dal 1968, per far fronte all'abbassamento dei prezzi nel settore elettromeccanico, l'azienda inizi\u00f2 una fase di radicale ristrutturazione e venne riorganizzata in quattro divisioni: Energia, Impianti e Sistemi industriali di trazione e per marina, Prodotti di serie, Aerotecnica. Altro fattore che port\u00f2 alla ristrutturazione del Gruppo fu l'aumento del costo del lavoro verificatosi nel quadriennio 1959-1962 di oltre il 52%, a causa della contrattazione sindacale e dei maggiori oneri fiscali e contributivi imposti dallo Stato. In quello stesso anno, la quota del 50% posseduta in Magneti Marelli fu ceduta alla FIAT.\nL'era Nocivelli e la fine del Gruppo (1975-1981).\nLa Ercole Marelli &amp; C. entr\u00f2 in una fase di declino, al punto che nel 1975 le famiglie Marelli, Benni e Quintavalle furono costrette a cedere le proprie quote sociali. Nell'azienda fece il suo ingresso la holding El.Fi. S.p.A. dei fratelli Luigi e Gianfranco Nocivelli che rilev\u00f2 il suo 34% e ne assunse il controllo, mentre dei vecchi soci rimasero solo la FIAT, con una quota pari al 13%, e la statunitense Westinghouse Electric. Nel 1976, dalla Westinghouse acquis\u00ec la brianzola Delchi, produttrice di apparecchi per la climatizzazione. Nel 1978, cedette la quota posseduta in SAE a Tecnomasio e Falck.\nLuigi Nocivelli, divenne presidente della societ\u00e0, ma il nuovo assetto dirigenziale, tuttavia, non riusc\u00ec ad invertire la tendenza negativa e si arriv\u00f2 in questo modo al marzo del 1981, quando l'imprenditore bresciano si dimise dalla carica, a cui succedette Vittorio Ponti. Nei mesi di aprile-maggio, la CONSOB sospese il titolo in borsa dell'azienda, e la medesima venne assoggettata alla procedura di amministrazione straordinaria in base alla Legge Prodi, affidata alla guida del commissario ingegner Renato De Leonardis, nominato dal Ministero dell'Industria.\nLa crisi del Gruppo culmin\u00f2 con la sua messa in liquidazione e la cessione delle aziende che lo costituivano a partire dal 1983.\nInformazioni e dati.\nErcole Marelli &amp; C. S.p.A. \u00e8 stato un gruppo d'imprese con sede a Milano e stabilimenti di produzione a Sesto San Giovanni, nell'omonima provincia, operante nel settore elettromeccanico, con la produzione di dispositivi e impianti elettrici, componenti elettronici e apparecchi industriali.\nIl Gruppo controllava le seguenti societ\u00e0:\nNel 1978, registr\u00f2 un fatturato di 134,1 miliardi di lire ed una perdita d'esercizio di 1,5 miliardi, ed impiegava complessivamente 3.099 dipendenti.\nArchivio.\nL'archivio storico \u00e8 conservato presso la Fondazione ISEC di Sesto San Giovanni, nel fondo \"Ercole Marelli\" (estremi cronologici:1896-1986)."}
{"id": "1350068", "revid": "729019", "url": "https://it.wikipedia.org/wiki?curid=1350068", "title": "South Derbyshire", "text": "Il South Derbyshire \u00e8 un distretto del Derbyshire, Inghilterra, Regno Unito, con sede a Swadlincote.\nIl distretto fu creato con il Local Government Act 1972, il 1\u00ba aprile 1974 dalla fusione del distretto urbano di Swadlincote con il distretto rurale di Repton e parte del distretto rurale del South East Derbyshire.\nParrocchie civili.\nLe parrocchie del distretto, che non coprono l'area del capoluogo, sono:"}
{"id": "1350071", "revid": "767487", "url": "https://it.wikipedia.org/wiki?curid=1350071", "title": "La vita, a volte, \u00e8 molto dura, vero Provvidenza?", "text": "La vita, a volte, \u00e8 molto dura, vero Provvidenza? \u00e8 un film del 1972 diretto da Giulio Petroni.\nIl film ebbe un sequel dal titolo \"Ci risiamo, vero Provvidenza?\" diretto da Alberto De Martino.\nTrama.\nProvvidenza \u00e8 un cacciatore di taglie che dopo aver catturato il grosso e ingenuo Hurricane Kid inventa un modo ingegnoso per fare denaro: consegna la sua preda allo sceriffo del paese pi\u00f9 vicino e poi la aiuta a fuggire in modo da poterla prendere nuovamente prigioniera e consegnarla alle autorit\u00e0 di un altro Stato incassando una nuova taglia. Un giorno il gioco si inverte perch\u00e9 Hurricane Kid cattura il suo cacciatore cercando di spacciarlo per s\u00e9 e di incassare la relativa taglia.\nNella confusione generata dallo scambio finiscono entrambi nel carcere di Owensboro dove la loro identit\u00e0 viene accertata grazie all'intervento del colonnello-criminologo Mike Goodmorning. Ristabilita la verit\u00e0 Provvidenza incassa la taglia e se ne va mentre Hurricane Kid viene rinchiuso in carcere ma riesce a fuggire riunendosi al suo carceriere. I due, dopo aver affrontato una maldestra ladra e la banda del colonnello sudista Arthur James si accorgono che lo sceriffo di Owensboro ha pagato la taglia con dollari falsi.\nProvvidenza recupera nuovi fondi battendo a biliardo un baro e Hurricane Kid nasconde i soldi della vincita nel campanile di una chiesa di comunit\u00e0 religiosa. Essa per\u00f2 \u00e8 stata costruita abusivamente sul terreno di un privato intenzionato a demolirla. La demolizione disperde il denaro nascosto sulla comunit\u00e0 che grida al miracolo. Provvidenza riconosciuto nel proprietario del terreno il cugino di Calamity Jane ricercato in vari stati, lo cattura e se lo porta via legandolo insieme a un paio di componenti della banda di Arthur James e a un rassegnato Hurricane Kid.\nProduzione.\nGli esterni del film furono girati nella piana di Camposecco, presso Camerata Nuova, e nelle campagne lungo la via Tiburtina, alla periferia di Roma, dove si trovava anche il villaggio western usato nelle scenografie.\nDistribuzione.\nIl film venne distribuito con i titoli alternativi: \"F\u00f6r hur m\u00e5nga dollar som helst\" (Svezia); \"Life Is Tough, Eh Providence?\" (Stati Uniti d'America); \"Providenza - Mausefalle f\u00fcr zwei schr\u00e4ge V\u00f6gel\" (Germania Ovest); \"On m'appelle Providence\" (Francia); \"Providensa - petturi vai pyhimys\" (Finlandia)."}
{"id": "1350072", "revid": "827882", "url": "https://it.wikipedia.org/wiki?curid=1350072", "title": "Tempesta (famiglia)", "text": "I Tempesta furono una nobile famiglia veneta, protagonista nel medioevo delle vicende storiche della Marca Trevigiana.\nLe origini.\nPer molto tempo si \u00e8 ritenuto che i Tempesta discendessero dai Camposampiero, ma studi pi\u00f9 recenti hanno ipotizzato che l'origine sia da ricercare in un ramo dei Carbonara. In effetti, \"Bertaldo Malsperone Carbonara\" lasciava, nel 1119, all'erede \"Guido\" Tempesta i suoi possedimenti presso \"Anoale\" (l'attuale Noale) e la carica di \"avogaro\" del vescovo e del capitolo di Treviso. \u00c8 ovvio che Bertaldo doveva essere un parente stretto del Tempesta, se non addirittura il padre.\nNoale con la sua rocca rester\u00e0 sino al Trecento il fulcro dei possedimenti della famiglia.\nIl primo periodo.\nIn quanto avogari, i Tempesta avevano il compito di amministrare dei beni ecclesiastici. Naturalmente era un ufficio che dava vantaggi non solo al vescovo, ma anche all'avogaro stesso che vedeva cos\u00ec ampliati i suoi poteri ed ingrandito il suo prestigio. Con l'affermazione del comune di Treviso e la conseguente diminuzione dei poteri vescovili, la carica fin\u00ec per essere pressoch\u00e9 simbolica.\nLa famiglia era riuscita ad essere benvoluta sia al comune di Treviso, sia a quello di Padova. Ad esempio nel 1178 Guglielmino si era fatto eleggere podest\u00e0 di Padova.\nDifficile ricostruire l'ampiezza dei possedimenti dei Tempesta e non \u00e8 chiaro nemmeno il motivo per cui essi furono in gran parte venduti nel corso del XIII secolo Da ricordare, per\u00f2, che durante le signorie dei Da Romano prima e dei Da Camino poi, la famiglia perdette il suo ruolo di primo piano nelle vicende politiche di Treviso.\nUn altro duro colpo subirono all'inizio del XIV secolo quando la famiglia, cercando di riacquisire la sua importanza nella vita pubblica, rivendic\u00f2 la facolt\u00e0 di imporre dazi. Un processo, il famoso \"Processo Avogari\",avallato dalla Serenissima, sanc\u00ec che questo diritto, detto muda, apparteneva al comune di Treviso, che per\u00f2 risarc\u00ed i Tempesta con seimila lire di piccoli.\nL'apogeo e la decadenza.\nL'avvento degli Scaligeri (Cangrande I della Scala) sulla scena veneta, divise Treviso tra i contrari all'alleanza con Verona e i favorevoli. Sappiamo che \"Guecello\" Tempesta era il maggior esponente del secondo gruppo. Nel 1327, dopo due anni di esilio, sfugg\u00ec ad un attentato durante una festa di matrimonio a Treviso. Rifugiatosi nella rocca di Noale, sede del suo potere, assold\u00f2 un gruppo di mercenari e pose Treviso sotto il suo controllo, arrestando e giustiziando gli oppositori, in particolare Altenerio degli Azzoni ucciso da Guglielmo da Camposampiero, alleato di Guecello. Nel 1328 si dovr\u00e0 per\u00f2 arrendere a Cangrande cedendogli Treviso senza spargimento di sangue. Annett\u00e9 dunque Treviso a Verona e ottenne in cambio una signoria, combatt\u00e9 in varie battaglie a fianco degli Scaligeri e fu podest\u00e0 di Verona nel 1329-1330. Notando per\u00f2 che la situazione degenerava a sfavore degli Scaligeri, si alle\u00f2 a Venezia (1337) e ottenne il comando delle truppe della Serenissima dal Piave al Brenta e vide riconfermati i suoi poteri feudali.\nNel 1339 sconfitti gli Scaligeri e morto da un anno Guecello, Venezia provvide a smantellare la signoria. Il figlio primogenito di Guecello, \"Meladugio\", perse gran parte dei diritti commerciali e feudali. Ma alla morte di questi, nel 1342 i padovani combinarono il matrimonio tra la vedova Sara da Camposampiero e un tale De Rossi che acquis\u00ec l'eredit\u00e0 dei Tempesta. Venezia non tard\u00f2 a riconquistarla, e infine alla famiglia (i giovani avogari Nicol\u00f3 e Vampo con lo zio Ziliolo) fu concessa la sovranit\u00e0 esclusivamente sul castello di Noale. Nel 1364 gli ultimi esponenti si ritirarono nel castello di Crespignaga dove nel 1380 mor\u00ec Marco, ultimo erede legittimo, figlio di Vampo.\nAi Tempesta subentrarono nell'avogaria gli Azzoni, che ad oggi sono Azzoni Avogadro."}
{"id": "1350074", "revid": "17654", "url": "https://it.wikipedia.org/wiki?curid=1350074", "title": "Scrivimi Fermo Posta", "text": ""}
{"id": "1350076", "revid": "1983214", "url": "https://it.wikipedia.org/wiki?curid=1350076", "title": "Blaj", "text": "Blaj (in ungherese \"Bal\u00e1zsfalva\", in tedesco \"Blasendorf\"), \u00e8 un municipio della Romania di abitanti, ubicata nel distretto di Alba, nella regione storica della Transilvania.\nCultura e educazione.\nIl vescovo Petru Pavel Aron ha aperto, il 21 ottobre 1754 il ginnasio di Blaj, nucleo del futuro Liceo San Basilio Magno."}
{"id": "1350081", "revid": "17654", "url": "https://it.wikipedia.org/wiki?curid=1350081", "title": "The Shop Around the Corner", "text": ""}
{"id": "1350089", "revid": "767487", "url": "https://it.wikipedia.org/wiki?curid=1350089", "title": "Roma, l'altra faccia della violenza", "text": "Roma, l'altra faccia della violenza \u00e8 un film del 1976, diretto da Marino Girolami.\nTrama.\nQuattro banditi rapinano una villa: la cameriera chiama la polizia e il commissario Ferreri avverte subito il commissario Carli, che ordina alle pattuglie di inseguire i quattro, che riescono per\u00f2 a fuggire.\nNel frattempo l'ingegnere Alessi \u00e8 in macchina con la figlia Carol. Alessi, vedovo, ha anche un altro figlio, Giorgio, che odia il padre in quanto si sente oppresso da quest'ultimo. Lo stesso giorno Carol va ad una festa nella villa della famiglia Lodovici. Alla festa si presentano anche quattro banditi, che uccidono la ragazza. Sulla scena del delitto si presenta Carli, che viene presto raggiunto da Alessi, sconvolto, ed inutili sono i tentativi del commissario di consolarlo.\nQualche giorno dopo, Nardi, un fioraio di strada, si presenta in questura dicendo di essere in grado di riconoscere i banditi. Carli e Ferreri collegano la tragica rapina con quella di via del Casaletto. Durante la notte arrestano alcuni pregiudicati e li portano in questura. Nardi viene convocato per il riconoscimento, ma una volta arrivato dice di non essere pi\u00f9 sicuro di riconoscere i banditi. Carli continua inutilmente ad arrestare pregiudicati, e ci\u00f2 provoca scompiglio nella malavita romana.\nCarli si incontra con il confidente Gigi, che gli d\u00e0 i nomi dei quattro banditi: Donati \"il Biondo\", Bert\u00e8, Marcello Monti e Stefano. Quest'ultimo \u00e8 uno sfortunato ragazzo cresciuto tra orfanotrofi e correzionali. Alessi intanto va nello studio dell'avvocato Tarantini, il firmatario del fasullo contratto di Nardi. L'ingegnere chiede all'avvocato i nomi di chi gli ha fatto firmare il contratto: l'ingegner Laurenti.\nCarli e Ferreri si recano all'abitazione di Marcello, dove si \u00e8 rifugiato anche Bert\u00e8. Il primo si fa arrestare subito, il secondo tenta invece di fuggire, ma si arrende dopo uno scontro a fuoco. Arrestato anche Stefano, vanno a casa del Biondo, che cerca di fuggire ma muore schiacciato da un autobus.\nAlessi intanto segue Giulio Laurenti e Andrea, due ragazzi della Roma bene, il primo \u00e8 il figlio dell'ingegner Laurenti. Giulio \u00e8 identico all'identikit di Nardi. Giulio, Andrea e l'amico Fabrizio invitano tre ragazze a fare un giro in moto con loro. Solo due accettano. Le portano in una serra, dove le stuprano.\nCarli e Ferreri, con la presenza di Alessi, convocano Tarantini. Questi presenta il contratto, che \u00e8 stato per\u00f2 rifatto e non presenta imperfezioni. Carli convoca Giulio alla questura, che si presenta con il padre e due avvocati. Il commissario mostra alla squadriglia l'identikit, quindi li lascia andare.\nAlessi, mentre torna a casa, viene inseguito dai tre pariolini che lo pestano selvaggiamente. L'ingegnere comincia a preparare la sua vendetta, e comincia con l'uccidere Fabrizio, sparandogli mentre tornava a casa in motocicletta. Alessi intanto si rifugia in una pensioncina, rendendosi irreperibile. Giulio e Andrea si incontrano con il quarto bandito, che altri non \u00e8 che Giorgio, figlio di Alessi e fratello di Carol. Egli si fa pestare apposta dagli altri due e si fa ricoverare, facendo passare il gesto per una vendetta contro Alessi, e in modo da far saltare il padre allo scoperto. L'ingegnere legge la notizia sul giornale, e va subito a trovare il figlio in ospedale. Giorgio lo invita a rifugiarsi nella sua abitazione a Casal Simone, e gli consegna le chiavi. Alessi dice che vi si sarebbe recato l'indomani.\nL'ingegnere il giorno dopo spia Andrea, e lo insegue fino ad un vecchio magazzino abbandonato, dove lo uccide. Va quindi a Casal Simone, dove lo aspettano Giorgio e Giulio, che hanno intenzione di ucciderlo.\nLa polizia aveva per\u00f2 nel frattempo rintracciato Alessi, di conseguenza sono anche loro a Casal Simone. Alessi, arrivato, scende dalla macchina, ma sta per essere tramortito da Giulio, che viene fermato in tempo da Carli. Giulio apre il fuoco, ma viene ucciso da Carli. Giorgio nel frattempo si mette a scappare. Viene visto da lontano dal padre e comincia ad inseguirlo. Viene a sua volta inseguito dalla polizia.\nAlessi raggiunge Giorgio in un casolare e gli punta la pistola addosso. L'ingegnere si accorge quindi di aver davanti suo figlio. Giorgio prende il padre per il polso per cercare di togliergli la pistola, ma per sbaglio fa partire un colpo, uccidendolo. Carli arriva e lo arresta.\nDistribuzione.\nIl film \u00e8 uscito nelle sale italiane il 27 luglio 1976, mentre in Francia il 6 luglio 1977 col titolo \"L'autre cote de la violence\"."}
{"id": "1350091", "revid": "599013", "url": "https://it.wikipedia.org/wiki?curid=1350091", "title": "Montblanc (azienda)", "text": "Montblanc International GmbH \u00e8 un marchio noto in particolare per la produzione di strumenti per scrittura, orologi, gioielli e pelletteria, identificabili dal simbolo della stella bianca.\nStoria.\nFondata ad Amburgo nel 1907, dall'imprenditore Claus-Johannes Voss, dal banchiere Alfred Nehemias e dall'ingegnere August Eberstein, la societ\u00e0 fu originariamente denominata \"SIMPLO Filler PEN Co Max Koch\", produttore di strumenti da scrittura. Nel 1909 viene lanciato il primo strumento da scrittura della neonata societ\u00e0 che viene chiamato \"Rouge et noir\": il corpo della penna \u00e8 nero, addolcito da un tocco di colore rosso sulla punta del cappuccio, il sistema di caricamento \u00e8 sostanzialmente quello usato dalla azienda statunitense Moore per cui Eberstein aveva lavorato. Per tali caratteristiche estetiche la penna si guadagna il nomignolo di \"cappuccetto rosso\".\nNel 1910 venne introdotta una seconda versione della \"Rouge et noir\" dotata di cappuccio bianco anzich\u00e9 rosso, a cui vene dato, su suggerimento di Carl Shalk, amico dei proprietari, il nome Montblanc, per analogia con il Monte Bianco. Nel 1913, l'analogia fu perfezionata, e l'estremit\u00e0 bianca del cappuccio si trasform\u00f2 in una stella bianca a sei punte arrotondate, presa come icona della cima del monte. Il risultato \u00e8 un logo che da allora \u00e8 diventato un tratto distintivo mai abbandonato che ha indubbiamente contribuito all'affermazione del marchio.\nNel 1924, in seguito ad una ristilizzazione della propria produzione che venne suddivisa in diverse fasce di qualit\u00e0, la Montblanc inizi\u00f2 ad usare il marchio \"Meisterst\u00fcck\" (capolavoro) per indicare le sue penne della fascia pi\u00f9 alta, adottando anche la marchiatura della cifra 4810 con riferimento dell'altezza del Monte Bianco. La stessa qualifica di \"capolavoro\" venne adottata anche sul mercato estero, e si trovano pertanto penne marchiate con il nome \"Masterpiece\" in Inghilterra e negli Stati Uniti e con \"Cheuf d'Ouvre\" in Francia.\nSi deve per\u00f2 tenere ben presente che il nome \"Meisterst\u00fcck\" non identifica affatto un preciso modello od una linea, come invece la stessa azienda cerca di far sembrare nella storiografia pubblicata sul sito ufficiale. In questa infatti, in maniera poco corretta, viene riportata alla data del 1924 come esempio di \"Meisterst\u00fcck\" una 149 che origina invece al 1952.\nIn realt\u00e0 i modelli del 1924 non hanno nulla a che fare con la 149 ed il nome \"Meisterst\u00fcck\" non identifica affatto uno specifico modello o una linea di modelli, ma semplicemente la denominazione che da allora \u00e8 sempre stata usata dalla Montblanc per indicare di volta in volta quelli che l'azienda considerava essere i suoi modelli di punta. Questi si sono susseguiti negli anni con linee molto diverse fra loro, a partire dagli originali degli anni venti, per passare alle linee 100, 120 e 130, alla successiva linea 140 e alle linee 640 e 740.\nGli anni ottanta sono stati decisivi per l'evoluzione del patrimonio di marca: grazie ad un ottimo management, con alla guida Norbert Platt, attuale CEO del Gruppo Richemont, Montblanc ha rinforzato il suo posizionamento nel segmento strumenti da scrittura di lusso ed ha contestualmente avviato un progressivo e costante processo di diversificazione nelle seguenti categorie di prodotto: pelletteria, orologeria, gioielleria.\nImmagine di marca.\nUno dei tratti distintivi dell'immagine di marca Montblanc, \u00e8 l'impegno attivo a favore dell'arte e della cultura. Le basi di questa filosofia di marketing vengono poste negli anni 90, con il lancio delle due linee di strumenti da scrittura \"Writers Edition\" e \"Patron of art Edition\". La prima linea \u00e8 dedicata agli scrittori, mentre la seconda \u00e8 dedicata ai patroni delle arti. Le caratteristiche comuni a queste due linee di prodotto sono il numero limitato di esemplari introdotti sul mercato, e la ricerca formale di uno strumento da scrittura celebrativo della personalit\u00e0 a cui viene dedicato. La writers edition, inoltre, viene incisa con la riproduzione della firma originale dello scrittore. Contestualmente all'uscita sul mercato della linea \"Patron of Art Edition\", Montblanc bandisce, in quei mercati nei quali opera, il \"Montblanc de la Culture, arts patronage award\", un premio a sostegno dei moderni mecenati delle arti.\nLo spirito del mecenatismo, inoltre, \u00e8 il filo conduttore di numerose altre iniziative culturali e filantropiche nelle quali Montblanc si \u00e8 impegnata nel corso degli anni, l'ultima delle quali \u00e8 la campagna del 2007 \"The Power to write\" a favore del diritto all'alfabetismo. \u00c8 inoltre significativo citare la sponsorizzazione della \"Philharmonia of the Nations\", un'orchestra sinfonica che raccoglie giovani talenti da ogni parte del mondo; lo \"young directors project\", un premio a favore dei giovani autori di teatro.\nInoltre, dal 2009 Montblanc ha presentato una linea di prodotti, dalle penne ai gioielli, dedicati all'UNICEF. Una parte del prezzo di ogni prodotto verr\u00e0 devoluta all'UNICEF per le sue opere di alfabetizzazione. Il progetto prende il nome di \"Signature for good\" ovvero \"Una firma per il bene\".\nNell'anno 2006, in occasione del presunto centenario della fondazione (l'azienda in realt\u00e0 \u00e8 stata fondata nel 1908), Montblanc ha presentato una linea di prodotto impreziosita dal diamante a \"taglio Montblanc\": un diamante a forma di stella che riproduce il logo simbolo della cima pi\u00f9 alta d'Europa. \nMontblanc \u00e8 uno dei pochi gioiellieri al mondo ad avere realizzato un nuovo taglio per diamanti brevettato ed esclusivo; costato otto anni di ricerca, il diamante a taglio Montblanc, ha ufficialmente inaugurato l'ingresso dell'azienda nell'alta gioielleria.\nCon 625 milioni di euro nell'anno 2008, Montblanc ha il maggior fatturato, dopo Cartier, all'interno del gruppo Richemont, gruppo del lusso numero due al mondo."}
{"id": "1350094", "revid": "767487", "url": "https://it.wikipedia.org/wiki?curid=1350094", "title": "Ronald\u00e3o", "text": "Carriera.\nClub.\nInizia la carriera nella piccola societ\u00e0 del Rio Preto dello Stato di San Paolo, nel 1985. Nel 1986 arriva ai giganti del San Paolo, rimanendoci fino al 1994, trasferendosi prima del mondiale statunitense in Giappone, allo Shimizu S-Pulse, restandoci fino al 1995, tornando l'anno successivo in Brasile, nel Flamengo. Nella stagione 1997-'98 torna nel suo Stato d'origine, quello di San Paolo al Santos. Nel 1998 passa brevemente al Coritiba prima di chiudere la carriera al Ponte Preta, nel 2002.\nNazionale.\nHa fatto parte della rosa della sua nazionale, vincendo i Mondiali del 1994 negli Stati Uniti. In totale ha giocato 14 partite andando a segno 3 volte."}
{"id": "1350097", "revid": "486946", "url": "https://it.wikipedia.org/wiki?curid=1350097", "title": "Aeroporto Internazionale Cointrin di Ginevra", "text": ""}
{"id": "1350101", "revid": "628767", "url": "https://it.wikipedia.org/wiki?curid=1350101", "title": "Sebe\u0219", "text": "Sebe\u0219 (in ungherese \"Sz\u00e1szsebes\", in tedesco \"M\u00fchlbach\"), \u00e8 un municipio della Romania di abitanti, ubicata nel distretto di Alba, nella regione storica della Transilvania.\nSociet\u00e0.\nEvoluzione demografica.\nIn base al censimento del 2002 la popolazione \u00e8 cos\u00ec divisa dal punto di vista etnico:"}
{"id": "1350102", "revid": "486946", "url": "https://it.wikipedia.org/wiki?curid=1350102", "title": "Aeroporto Internazionale Cointrin", "text": ""}
{"id": "1350103", "revid": "767487", "url": "https://it.wikipedia.org/wiki?curid=1350103", "title": "Juruena (fiume)", "text": "Lo Juruena \u00e8 un fiume del Brasile.\nIl suo corso percorre circa 1.240 km. Nasce nel Mato Grosso dalla Chapada dos parecis, segna il confine con l'Amazzonia e confluendo con il Teles Pires forma il Tapaj\u00f3s."}
{"id": "1350105", "revid": "767487", "url": "https://it.wikipedia.org/wiki?curid=1350105", "title": "Quelli della calibro 38", "text": "Quelli della calibro 38 \u00e8 un film poliziottesco del 1976, diretto da Massimo Dallamano.\nFu l'ultimo film diretto dal regista, che mor\u00ec il 4 novembre dello stesso anno in un incidente stradale.\nTrama.\nDurante una retata notturna nei pressi della citt\u00e0 di Torino, il commissario Vanni uccide un mafioso, che si rivela essere il fratello di un altro mafioso, conosciuto come \"il marsigliese\". Questi per vendicarsi, eliminer\u00e0 la moglie del commissario, davanti agli occhi del figlio. Il funzionario allora ottiene dal questore di formare e di essere messo a capo di una squadra composta da altri quattro poliziotti, armati di pistole calibro 38, per combattere il crimine, progetto da tempo coltivato dallo stesso Vanni. Durante le loro azioni si trovano ad indagare sul furto di un grosso quantitativo di dinamite, dietro il quale c'\u00e8 \"il marsigliese\" il cui piano \u00e8 di condurre un ricatto, minacciando di organizzare attentati dinamitardi in citt\u00e0.\nProduzione.\nNella parte finale del film c'\u00e8 un inseguimento con una Fiat 127 di colore aragosta che corre su una strada sterrata prima e su un treno bisarca per trasporto auto poi. Queste riprese facevano parte di uno spot pubblicitario della vettura, realizzato dallo stuntman R\u00e9my Julienne e girato nel 1971, facilmente riconoscibile in quanto la vettura utilizzata non ha la targa a differenza di quella del film (che ha lo stesso colore di carrozzeria). Lo stesso spot era gi\u00e0 stato utilizzato in un film del 1973, \"Un tipo con una faccia strana ti cerca per ucciderti\", e lo sar\u00e0 ancora nel 1979, ne \"I contrabbandieri di Santa Lucia\".\nA differenza di molti altri famosi poliziotteschi girati tra Roma, Milano e Napoli questo fu girato prevalentemente a Torino e in localit\u00e0 piemontesi tra cui la palazzina di Stupinigi.\nIl doppiaggio \u00e8 stato diretto da Nando Gazzolo.\nDistribuzione.\nDistribuito nei cinema italiani il 24 luglio 1976, \"Quelli della calibro 38\" ha incassato complessivamente 1.285.707.500 lire dell'epoca.\nCuriosit\u00e0.\nNel 1977 venne realizzato un poliziottesco intitolato \"Ritornano quelli della calibro 38\", diretto da Giuseppe Vari, che per\u00f2, nonostante il titolo, non ha nessun legame di trama con la pellicola di Dallamano."}
{"id": "1350106", "revid": "287204", "url": "https://it.wikipedia.org/wiki?curid=1350106", "title": "Sebes", "text": ""}
{"id": "1350107", "revid": "984922", "url": "https://it.wikipedia.org/wiki?curid=1350107", "title": "Ubaldo Ragona", "text": "Interessato al cinema fin dagli albori della carriera, Ragona divenne direttore della rivista di carattere cinematografico \"Passo ridotto\".\nInizialmente si focalizz\u00f2 sui documentari, per orientarsi sui lungometraggi dopo un periodo di pausa.\nUbaldo Ragona era fratello di Claudio Ragona, direttore della fotografia di diversi film (tra cui \"Il processo di Verona\", \"Signore e signori, buonanotte\", \"Passione d'amore\")."}
{"id": "1350119", "revid": "767487", "url": "https://it.wikipedia.org/wiki?curid=1350119", "title": "Vai gorilla", "text": "Vai gorilla \u00e8 un film poliziesco del 1975 diretto da Tonino Valerii.\nLa trama si rif\u00e0 ai frequenti episodi di sequestro di persona che caratterizzavano la cronaca nera del periodo.\nTrama.\nL'ex \"stuntman\" Marco Sartori, in cerca di un lavoro, per farsi assumere come guardia del corpo dell'ingegnere Gaetano Sampioni, ricco costruttore edile, inscena con l'aiuto dell'amico Ciro un finto sequestro di persona ai danni dell'ingegnere, che poi sventa egli stesso. Il piano funziona: ma i due mal si sopportano a causa del carattere intransigente dell'ingegnere e dell'orgoglio di Marco, costretto a un lavoro che non ama per mantenere una sorella e un fratello, Piero, spesso nei guai per le cattive compagnie che frequenta. Sampioni incarica Marco di sorvegliare la figlia Vera, di ritorno dall'estero. L'ingegnere riceve lettere e telefonate anonime con minacce e richieste di denaro sempre pi\u00f9 alte, accompagnate da sabotaggi ai suoi cantieri.\nDopo essere stato sequestrato e malmenato, Marco decide d'indagare per conto proprio assieme a Piero: l'unico indizio \u00e8 che uno dei delinquenti \u00e8 un motociclista che usa un fucile di precisione e calza stivali da \"cowboy\" e si fa chiamare Berto. Per evitare che Sampioni ceda alle richieste del \"racket\", Marco lo rapisce e lo nasconde in un luogo sicuro e tende una trappola ai ricattatori, nel luogo previsto per la consegna dei soldi, ma l'intervento della polizia ne rovina il piano. Scopre poi che Ciro \u00e8 colluso con la banda e gli chiede di fargli avere un appuntamento con Berto.\nArrivato in un palazzo abbandonato, si ritrova in trappola, bloccato in un ascensore malfunzionante e senza fondo. Scampa alla morte per un pelo, ma non pu\u00f2 salvare Ciro, che viene barbaramente ucciso dai suoi complici. Il \"racket\" tenta di rapire Vera, salvata all'ultimo momento da Marco, che decide di liberare Sampioni e raccontare tutto alla polizia. Piero, volendo fare di testa propria, finisce nelle mani di Berto e dei suoi complici: Marco e la polizia arrivano a salvarlo e decimano la banda.\nBerto fugge a bordo di un treno, seminando il panico: ma Marco, dopo essere salito sul treno in corsa l'affronta e l'uccide.\nProduzione.\nIl film fu prodotto da Mario Cecchi Gori. Il copione di Valerii e Massimo De Rita riprende alcune situazioni dal primo film del regista, \"Per il gusto di uccidere\", tra cui il duello finale tra Fabio Testi e Antonio Marsina. La sequenza in cui Testi \u00e8 intrappolato in un ascensore in un palazzo in demolizione fu girata con il blue screen. \u00abPer realizzare la scena dell'ascensore con il blue back \"[sic]\" fu necessario improvvisare, perch\u00e9 in Italia non era mai stato fatto, e le difficolt\u00e0 furono molte. Dovemmo ricostruire tre piani della scala di un palazzo in demolizione sopra il Colosseo dove girammo \u201cdal vero\u201d e due cabine di ascensore da muovere a mano con funi e contrappesi. La scena cost\u00f2 parecchio e Cecchi Gori me la perdon\u00f2 solo a risultato finale\u00bb.\nIl film \u00e8 ricco di scene estremamente violente (un ciclista investito da un treno, le ruote delle moto che passano sopra le gambe di Al Lettieri, i pestaggi ecc.). La commissione censura viet\u00f2 il film ai 18 anni e Tonino Valerii rifiut\u00f2 i tagli chiesti da Cecchi Gori per abbassare il divieto. Il film fu comunque un successo di pubblico, con oltre 1 miliardo e 800 milioni di lire dell'epoca d'incasso.\n\"Vai gorilla\" \u00e8 una delle ultime interpretazioni dell'attore italoamericano Al Lettieri, che mor\u00ec per un attacco cardiaco il 18 ottobre 1975, un mese prima dell'uscita del film.\nDistribuzione.\n\"Vai gorilla\" fu distribuito nel circuito cinematografico italiano dalla Cineriz il 14 novembre 1975.\nAccoglienza.\nIl film riscosse molto successo tra il pubblico, incassando 1.846.285.530 lire dell'epoca."}
{"id": "1350121", "revid": "94902", "url": "https://it.wikipedia.org/wiki?curid=1350121", "title": "Rio Juruena", "text": ""}
{"id": "1350124", "revid": "203461", "url": "https://it.wikipedia.org/wiki?curid=1350124", "title": "Giovanni Battista Bellaso", "text": ""}
{"id": "1350126", "revid": "729019", "url": "https://it.wikipedia.org/wiki?curid=1350126", "title": "South Northamptonshire", "text": "Il South Northamptonshire \u00e8 un distretto del Northamptonshire, Inghilterra, Regno Unito, con sede a Towcester.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Brackley con il distretto rurale di Brackley, il distretto rurale di Towcester e parte del distretto rurale di Northampton.\nLocalit\u00e0 e parrocchie.\nLe localit\u00e0 del distretto includono:\nLe parrocchie del distretto sono:"}
{"id": "1350127", "revid": "838137", "url": "https://it.wikipedia.org/wiki?curid=1350127", "title": "Juruena", "text": "Juruena pu\u00f2 riferirsi a;"}
{"id": "1350128", "revid": "339392", "url": "https://it.wikipedia.org/wiki?curid=1350128", "title": "Spider-Pork", "text": ""}
{"id": "1350129", "revid": "188116", "url": "https://it.wikipedia.org/wiki?curid=1350129", "title": "Isola di Formica", "text": ""}
{"id": "1350131", "revid": "33689", "url": "https://it.wikipedia.org/wiki?curid=1350131", "title": "Clodio Pompeiano", "text": "Pompeiano era probabilmente di origine siriana, in quanto da quella provincia provenivano i \"Claudii Pompeiani\"; potrebbe essere stato un discendente di Tiberio Claudio Pompeiano, console nel 173.\nNel 241 fu \"consul posterior\" (console) assieme all'imperatore Gordiano III. Un'iscrizione del 244 lo menziona in quanto \" consularis aedium sacrarum\", \"curatore degli edifici religiosi\" di Roma."}
{"id": "1350132", "revid": "125718740", "url": "https://it.wikipedia.org/wiki?curid=1350132", "title": "Un uomo, una citt\u00e0", "text": "Un uomo, una citt\u00e0 \u00e8 un film del 1974 diretto da Romolo Guerrieri.\nTrama.\nMichele Parrino, commissario della polizia torinese affronta il lavoro con umanit\u00e0, non ha paura dei pericoli legati alla sua professione, non si cura dei reati minori e tratta colleghi e sottoposti allo stesso modo.\nAffiancato dall'amico Paolo Ferrero, sagace giornalista, sta per venire a capo di un losco giro di droga e prostituzione che coinvolge le alte sfere della \"Torino bene\", ma un tempestivo trasferimento lo mette a tacere. Il commissario Parrino sa per\u00f2 come vendicarsi.\nProduzione.\nIl film \u00e8 stato liberamente tratto dal romanzo \"Il commissario di Torino\" di Riccardo Marcato e Piero Novelli.\nProdotto dal piemontese Luigi Rovere, il film \u00e8 stato girato a Torino e nella provincia di Cuneo.\nIl 14 Maggio 2018 il film \u00e8 stato riproposto presso il Cinema Massimo di Torino e il Cinema Trevi di Roma in occasione della pubblicazione del libro \"Un uomo, una citt\u00e0. Il commissario di Torino\" a cura di Alessandro Rota, in cui alla ristampa del romanzo originale del 1973 viene affiancato un saggio che illustra tutte le curiosit\u00e0 relative alla lavorazione del film. Nel volume vengono incluse fotografie di scena inedite e testimonianze del regista Romolo Guerrieri, dello scenografo Eugenio Liverani, dell'interprete Raffaele Curi e di molte altre persone che hanno preso parte a questo film.\nDistribuzione.\nDistribuito nei cinema italiani il 25 ottobre 1974, il film ha incassato complessivamente 1.309.698.000 lire dell'epoca."}
{"id": "1350134", "revid": "6923", "url": "https://it.wikipedia.org/wiki?curid=1350134", "title": "Willys", "text": ""}
{"id": "1350135", "revid": "767487", "url": "https://it.wikipedia.org/wiki?curid=1350135", "title": "Teles Pires", "text": "Il Teles Pires o S\u00e3o Manuel \u00e8 un fiume del Brasile della lunghezza di 1.457\u00a0km.\nNasce dalla Serra Azul con il nome di Paranatinga e confluisce nel fiume Rio Tapaj\u00f3s, a sua volta affluente del Rio delle Amazzoni."}
{"id": "1350136", "revid": "118126944", "url": "https://it.wikipedia.org/wiki?curid=1350136", "title": "Abrud", "text": "Abrud (in ungherese \"Abrudb\u00e1nya\", in tedesco \"Gro\u00dfschlatten\"), \u00e8 una citt\u00e0 della Romania di abitanti, ubicata nel distretto di Alba, nella regione storica della Transilvania.\n\u00c8 formata dall'unione di 3 villaggi: Abrud-Sat, Gura Cornei e Soharu.\nStoria.\nLa citt\u00e0 sorge sulla riva del fiume omonimo. Sono stati ritrovati resti di epoca Daco-Romana (conosciuta col nome \"Abruttus\"), in particolare piccole fortificazioni e una torre d'osservazione per le miniere d'oro di Ro\u0219ia Montan\u0103 ben conosciute e sfruttate fin dall'epoca romana.\nIn epoca medioevale, raggiunse lo stato di \"ora\u0219\" (citt\u00e0) fin dal 1427, rivaleggiando con la vicina C\u00e2mpeni per importanza nella zona.\nEbbe una rilevante sollevazione popolare nei moti rivoluzionari del 1848.\nEconomia.\nCitt\u00e0 prevalentemente agricola, occupa molti lavoratori nell'estrazione dell'oro nelle miniere di Ro\u0219ia Montan\u0103."}
{"id": "1350137", "revid": "1982", "url": "https://it.wikipedia.org/wiki?curid=1350137", "title": "Tallero dell'Hannover", "text": "Il tallero fu la moneta dell'elettorato e poi Regno di Hannover fino al 1857. Fino al 1834 era uguale a tre quarti di Conventionsthaler ed era suddiviso in 36 \"Mariengroschen\", ognuno di 8 \"Pfennig\".\nTra il 1807 ed il 1813, il tallero della Vestfalia (uguale al tallero di Hannover) ed il franco della Vestfalia circolarono nello stato di Hannover.\nNel 1834 il tallero sub\u00ec una leggera diminuzione del contenuto in argento per renderlo uguale al tallero prussiano. Il tallero fu sostituito alla pari nel 1857 dal Vereinsthaler di Hannover.\nVereinstaler.\nIl Vereinsthaler fu la moneta del Regno di Hannover tra il 1857 ed il 1866, in sostituzione del tallero precedente, che sostitu\u00ec alla pari. Fu a sua volta sostituito dal Vereinsthaler prussiano quando il regno fu annesso alla Prussia. Il Vereinsthaler era suddiviso in 30 Groschen, ognuno di 12 Pfennig."}
{"id": "1350138", "revid": "1305887", "url": "https://it.wikipedia.org/wiki?curid=1350138", "title": "Gialappa", "text": ""}
{"id": "1350139", "revid": "767487", "url": "https://it.wikipedia.org/wiki?curid=1350139", "title": "Il cittadino si ribella", "text": "Il cittadino si ribella \u00e8 un film poliziottesco italiano del 1974 diretto da Enzo G. Castellari.\nTrama.\nTre ladri entrano in un appartamento ed iniziano a buttare all'aria tutto il mobilio in cerca di denaro e preziosi; non avendo trovato nulla, distruggono gli arredi e appiccano il fuoco, non risparmiando neanche una cornice al cui interno c'\u00e8 un manifesto con su scritto \"Italiani ribellatevi\".\nGenova: Carlo Antonelli, un ingegnere quarantenne, si reca all'ufficio postale per ritirare un pacco in contrassegno per il quale dovr\u00e0 pagare la somma di un milione di lire: mentre sta contando i soldi davanti al cassiere, entrano quattro rapinatori che immobilizzano la guardia giurata e compiono una rapina nell'ufficio postale, Carlo, avendo appoggiato i soldi sullo sportello, prova a riprenderseli per metterli al sicuro ma, proprio in quell'istante, uno dei rapinatori lo vede e lo malmena.\nUna cassiera suona l'allarme e i rapinatori fuggono, prendendo proprio Carlo come ostaggio a bordo di un'Alfa Romeo bianca. In automobile i banditi, toltisi i passamontagna, incominciano a picchiare selvaggiamente Carlo. Le auto della polizia li inseguono, ma senza riuscire a bloccarli.\nL'auto viene abbandonata fra alcuni containers all'interno del porto, con Carlo a bordo frastornato e sanguinante, che viene trasportato all'ospedale e successivamente in commissariato. Qui far\u00e0 regolare denuncia, e avr\u00e0 un battibecco con il commissario, sostenendo la tesi che il cittadino non \u00e8 per nulla tutelato.\nTornato a casa sua, nel salotto si trova una cornice al cui interno c'\u00e8 il manifesto \"Italiani ribellatevi\", scritto da suo padre durante l'occupazione tedesca nella seconda guerra mondiale, e che cost\u00f2 a quest'ultimo la vita.\nCarlo \u2013 non essendo per nulla soddisfatto delle indagini svolte dalla polizia, a suo avviso molto superficialmente \u2013 decide di indagare per conto suo, ed inizia a frequentare gli ambienti malfamati del porto di Genova, non senza rischi per la sua persona. Tamponato da alcuni malviventi che lo invitano a farsi gli affari suoi, il protagonista si assenta dal lavoro e \u2013 con una fotocamera \u2013 inizia ad analizzare i movimenti di tre scippatori fotografandoli durante un colpo, e a ricattarli successivamente. Riuscir\u00e0 ad entrare in contatto con uno dei tre, Tommy, a cui chieder\u00e0 di procurargli delle armi per la vendetta, ma questi tenter\u00e0 prima di truffare l'ingegnere, poi i due diventano amici. Tommy per\u00f2 viene scoperto dai tre banditi della rapina alle poste e costretto ad attirare il professionista in una trappola dove ad attenderlo ci saranno gli altri tre delinquenti che lo picchiano e lo sequestrano. Tommy, che sembra essere buono e vorrebbe cambiare vita, lo aiuta a fuggire e collabora con lui. Carlo simula perfino il suo rapimento allo scopo di richiamare l'attenzione dell'opinione pubblica riguardo alla lentezza e alla macchinosit\u00e0 della giustizia.\nAlla fine, Carlo in un conflitto a fuoco riuscir\u00e0 ad avere la sua vendetta eliminando tutti i banditi ma, prima che possa avere ragione dei rapinatori, questi ultimi uccidono barbaramente il povero Tommy, ormai diventato alleato di Carlo. Il commissario di Polizia, per\u00f2, far\u00e0 firmare a Carlo una dichiarazione nella quale smentir\u00e0 tutto quanto reso noto durante il suo finto rapimento, e ci\u00f2 al fine di non fomentare altre persone a farsi giustizia da s\u00e9.\nAl momento di uscire dal commissariato per tornare a casa, Carlo per\u00f2 scorge un uomo che ha appena subito una rapina e che minaccia anch'egli di farsi giustizia da solo \u00ab\"perch\u00e9 la gente \u00e8 stufa, stufa...\"\u00bb infondendo in lui una certa speranza.\nDistribuzione.\nDistribuito nei cinema italiani il 17 settembre del 1974, \"Il cittadino si ribella\" ha incassato complessivamente 1.723.405.000 lire dell'epoca.\nCritica.\nA proposito del film \"Il Giorno\" scrive: \u00abSiamo al manierismo della violenza. Con scazzottate e pestaggi visti al rallentatore, urla strazianti di gente che sta per morire crivellata di colpi amplificate e spezzettate dall'effetto eco elettronico. Chi ama questo genere di cose \u00e8 servito\u00bb.\n\"Il Messaggero\", a firma di Guglielmo Biraghi: \u00abIl regista Enzo Castellari si \u00e8 preoccupato soprattutto d'infondere all'azione un senso di violenza scatenata: quasi che si trattasse di un \u201cwestern\u201d. E in realt\u00e0, fino a quando i personaggi non hanno ancora perso credibili dimensioni umane, il racconto ha un suo efficace dinamismo che si traduce in sequenze di notevole aggressivit\u00e0.\u00bb\nClaudio Quarantotto, invece, su \"Il Borghese\" fa leva sul tentativo del regista di accaparrarsi le simpatie anche della sinistra del tempo: \u00abCastellari, cercando prudentemente di coprirsi a sinistra, tira in ballo anche la resistenza per difendere la ribellione del suo Cittadino. Siamo, invece, soltanto di fronte a film che costituiscono un sintomo e un segnale d'allarme, rappresentando i pericoli della degenerazione anarchica della societ\u00e0 permissiva, dell'impotenza o addirittura dell'estinzione dello Stato (invocata e programmata dal marxismo) che porta prima al Far West, con i suoi sceriffi e i suoi banditi, poi alla giungla e all'homo homini lupus\u00bb.\nPaolo Mereghetti ne \"Il Mereghetti. Dizionario dei film\" (2002): Voto **\nColonna sonora.\nLa colonna sonora \u00e8 stata composta da Guido e Maurizio De Angelis, noti per aver composto svariate musiche per film polizieschi italiani degli anni settanta tra cui \"La polizia incrimina, la legge assolve\" e \"Roma violenta\". I brani sono i seguenti:"}
{"id": "1350141", "revid": "729019", "url": "https://it.wikipedia.org/wiki?curid=1350141", "title": "Wellingborough (borough)", "text": "Wellingborough \u00e8 un distretto con status di borough del Northamptonshire, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del borough di Wellingborough con il distretto rurale di Wellingborough.\nParrocchie civili.\nLe parrocchie del distretto, che non coprono l'area del capoluogo, sono:"}
{"id": "1350143", "revid": "131358", "url": "https://it.wikipedia.org/wiki?curid=1350143", "title": "William Wennington", "text": ""}
{"id": "1350146", "revid": "767487", "url": "https://it.wikipedia.org/wiki?curid=1350146", "title": "Tapaj\u00f3s", "text": "Il Tapaj\u00f3s \u00e8 un fiume del Brasile centrale.\nNasce dalla incontro dei fiumi Teles Pires e Juruena. Il Tapaj\u00f3s scorre per 810\u00a0km (di cui solo 280\u00a0km sono navigabili) in direzione nord. A Santar\u00e9m si immette nel Rio delle Amazzoni."}
{"id": "1350147", "revid": "767487", "url": "https://it.wikipedia.org/wiki?curid=1350147", "title": "Si pu\u00f2 essere pi\u00f9 bastardi dell'ispettore Cliff?", "text": "Si pu\u00f2 essere pi\u00f9 bastardi dell'ispettore Cliff? \u00e8 un film del 1973 diretto da Massimo Dallamano.\nTrama.\nCliff Hoyst \u00e8 un agente della narcotici in incognito, che finge di diventare socio di un trafficante di droga. Viene quindi inviato in Libano per impedire ad un clan mafioso l'acquisto di un grosso carico di droga.\nProduzione.\nIl film \u00e8 stato girato tra Roma, Londra, Beirut e Baalbek. La colonna sonora di Riz Ortolani verr\u00e0 successivamente ripresa nel film \"Enigma rosso\" di Alberto Negrin.\nDistribuzione.\nDistribuito nei cinema italiani il 3 maggio 1973, il film ha incassato complessivamente 353.341.000 di lire."}
{"id": "1350148", "revid": "228587", "url": "https://it.wikipedia.org/wiki?curid=1350148", "title": "Borough di Kettering", "text": "Kettering \u00e8 un distretto con status di borough del Northamptonshire, Inghilterra, Regno Unito, con sede nella citt\u00e0 omonima.\nParrocchie civili.\nLe parrocchie del distretto, che non coprono l'area del capoluogo, sono:"}
{"id": "1350154", "revid": "1543377", "url": "https://it.wikipedia.org/wiki?curid=1350154", "title": "Baia de Arie\u0219", "text": "Baia de Arie\u0219 (in ungherese \"Aranyosb\u00e1nya\" oppure \"Offenb\u00e1nya\", in tedesco \"Offenburg\"), \u00e8 una citt\u00e0 della Romania di abitanti, ubicata nel distretto di Alba nella regione storica della Transilvania.\nIl primo documento in cui la localit\u00e0 \u00e8 citata \u00e8 una bolla del 1535 con la quale il re Carlo Roberto d'Angi\u00f2 concede alcuni privilegi agli abitanti, ma sono stati rinvenuti reperti che testimoniano un'attivit\u00e0 di estrazione dell'oro nella zona fin dall'epoca dei Daci.\nAmministra 5 villaggi: Br\u0103ze\u0219ti, Cioara de Sus, Muncelu, Sart\u0103\u0219 e Simule\u0219ti."}
{"id": "1350155", "revid": "767487", "url": "https://it.wikipedia.org/wiki?curid=1350155", "title": "La polizia \u00e8 al servizio del cittadino?", "text": "La polizia \u00e8 al servizio del cittadino? \u00e8 un film del 1973 diretto da Romolo Guerrieri.\nTrama.\nGenova. In seguito alla brutale uccisione di un tale Albini, avvenuta al porto, le indagini del Commissario Nicola Sironi, separato dalla moglie e inviso al figlio, giovane militante della Sinistra extraparlamentare, inducono alla scoperta di un racket mafioso che regola i prezzi nei mercati all'ingrosso del capoluogo ligure, taglieggiando ed intimidendo i venditori al dettaglio.\nSironi entra in contatto con Pino Mancinelli, una sua vecchia conoscenza, che si occupa di prostituzione e che mostra reticenza alle domande del commissario, per timore di ritorsioni. Convocato in Questura con altri sospettati, Mancinelli viene tratto in inganno da Sironi, facendo credere agli altri presenti che egli stia collaborando. Le informazioni sono fornite da un vecchio scassinatore soprannominato \"il barone\", parlando di una banda capeggiata da un tale Scalise, che sequestrano ed eliminano Mancinelli, lanciandolo da una finestra.\nScalise, con il quale Sironi ha un duro faccia a faccia ai magazzini generali, diviene a suo tempo bersaglio dei vertici dell'organizzazione criminale, per essere brutalmente giustiziato da dei sicari, per timore che egli possa farne i nomi. Drammatica e significativa \u00e8 la scena in cui il suo cadavere viene calato nell'acqua bollente e poi \"esposto\" a testa in gi\u00f9 assieme ai maiali.\nProssima vittima un negoziante che oppostosi al racket, denunciando gli estorsori. Sironi viene a scoprire che il capo della mafia portuale \u00e8 un insospettabile industriale e proprietario di giornali, l'ingegner Pier Paolo Brera, ma l'operato del commissario \u00e8 vanificato dall'omert\u00e0, dalla sistematica eliminazione dei probabili testimoni, dalla corruzione di alcuni poliziotti tra i quali il suo vice Martino, nonch\u00e9 dall'ignavia dei suoi superiori, preoccupati della loro posizione.\nMartino tenta di riscattarsi tendendo una trappola al capo del racket, registrando una sua telefonata compromettente, ma verr\u00e0 ucciso a sua volta. Nel frattempo qualcuno provvede negli uffici della polizia a far sparire i nastri che avrebbero incastrato Brera.\nSironi, impossibilitato ad agire e posto davanti all'alternativa tra dimissioni e trasferimento, decide di farsi giustizia da solo, sequestrando il boss e facendolo travolgere da un treno in corsa.\nProduzione.\nLa colonna sonora del film \u00e8 opera del maestro Luis Bacalov, gi\u00e0 autore della colonna sonora di \"Milano calibro 9\", dell'anno precedente.\nDistribuzione.\nDistribuito nei cinema italiani il 25 agosto 1973, il film ha incassato oltre un miliardo di lire dell'epoca."}
{"id": "1350156", "revid": "287204", "url": "https://it.wikipedia.org/wiki?curid=1350156", "title": "Baia de Aries", "text": ""}
{"id": "1350158", "revid": "827882", "url": "https://it.wikipedia.org/wiki?curid=1350158", "title": "East Northamptonshire", "text": "L'East Northamptonshire \u00e8 un distretto del Northamptonshire, Inghilterra, Regno Unito, con sede a Thrapston.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Higham Ferrers con i distretti urbani di Irthlingborough, Oundle, Raunds e Rushden, con il distretto rurale di Brackley, il distretto rurale di Oundle and Thrapston e parte del distretto rurale di Wellingborough.\nLocalit\u00e0 e parrocchie.\nLe localit\u00e0 del distretto includono:\nLe parrocchie del distretto sono:"}
{"id": "1350160", "revid": "599013", "url": "https://it.wikipedia.org/wiki?curid=1350160", "title": "Bill Wennington", "text": "Carriera.\nMisura 2,13 m per 111 kg di peso. Era un centro dinamico che ha indossato poche maglie: in NBA quella dei Dallas Mavericks (1985-1990), dei Sacramento Kings (1990-1991/1999-2000), e dei Chicago Bulls (1994-1999). In Europa da rilevare l'esperienza italiana con la Virtus Bologna (1991-1993).\nIn carriera ha vinto tre anelli NBA con i Bulls di Jordan (1996, 1997, 1998) e con la maglia della nazionale la medaglia d'oro ai Campionati Mondiali delle Universit\u00e0 nel 1983 in finale contro gli Stati Uniti. In seguito \u00e8 stato una presenza fissa nella nazionale canadese in cui ha militato dal 1984 al 1992.\nCome abbiamo detto la sua carriera professionistica inizi\u00f2 nel 1985, ma la sua prima vera squadra fu in realt\u00e0 quella dell'universit\u00e0 di St. John's di New York, con cui gioc\u00f2 una Final Four di NCAA. Wennington \u00e8 attualmente membro della Hall of Fame canadese e di quella dell'universit\u00e0 di St. John's, a New York.\nBibliografia.\nHa pubblicato un libro intitolato \"Tales From The Bulls Hardwood\" e lavora come commentatore per i Bulls su WCKG 105.9FM."}
{"id": "1350162", "revid": "110157", "url": "https://it.wikipedia.org/wiki?curid=1350162", "title": "Maranello Rosso", "text": "Maranello Rosso \u00e8 stato un museo automobilistico di San Marino.\nFondato nel 1989 dall'imprenditore romano Fabrizio Violati, quale museo dedicato alle vetture Ferrari, la collezione \u00e8 stata arricchita, nel 2000, con 40 modelli di produzione Abarth.\nStruttura e temi trattati.\nLa sua sede di circa 3000 m2 comprendeva le aree espositive Ferrari ed Abarth, oltre alla sala congressi ed alla zona di vendita dei \"gadget\".\nI temi portanti della esposizione erano lo stile, l'evoluzione della tecnica e la storia di vari protagonisti nel campo dell'automobilismo sportivo.\nNel luglio 2014 una parte della collezione comprendente 10 Ferrari, inclusa la 250 GTO del 1962 \u00e8 stata messa in vendita tramite la casa d'aste Bonhams.\nSezione Ferrari.\nIl Museo Ferrari ospitava 25 automobili storiche della marca, tra cui la Ferrari 250 \"Spyder Pininfarina\" appartenuta a Marilyn Monroe, una 250 GTO del 1962 e una vettura da Formula 1 condotta da Gilles Villeneuve.\nInoltre era possibile visitare una rassegna monografica e antologica sulle origini, lo sviluppo e l'evoluzione tecnico-stilistica delle auto Ferrari e della storia del marchio del Cavallino Rampante che la Maranello Rosso dedicava alla vita ed al lavoro di Enzo Ferrari.\nSezione Abarth.\nIl Museo Abarth ripercorreva la storia dell'Abarth, dei suoi fondatori Carlo Abarth e Guido Scagliarini, oltre che del padre di quest'ultimo, Armando Scagliarini, finanziatore del progetto.\nErano custodite 40 vetture dei tipi Competizione, GT, Sport, Prototipi, Formula e Rally; dalla 1000 Record Monza bialbero, detentrice del Record Mondiale sulle 72 ore, alla \"131\" vincitrice del Campionato Mondiale Rally."}
{"id": "1350163", "revid": "767487", "url": "https://it.wikipedia.org/wiki?curid=1350163", "title": "L'onorata famiglia - Uccidere \u00e8 cosa nostra", "text": "L'onorata famiglia - Uccidere \u00e8 cosa nostra \u00e8 un film del 1973 diretto da Tonino Ricci.\nTrama.\nDue boss mafiosi, Don Antonio Marchesi e Don Peppino Scalise, si contendono il campo della speculazione edilizia a Palermo. Il contrasto si conclude con la vittoria di Scalise, che fa uccidere il rivale. Al delitto, compiuto da due sicari di Don Peppino - Johnny De Salvo e Turi Nannisco - assiste il capomastro Orlando Federici, al servizio del boss Marchesi, assassinato anche lui qualche tempo dopo.\nIncaricato delle indagini, il commissario La Manna tenta di indurre la vedova di Federici a testimoniare contro Don Scalise. Vi riesce soltanto quando i sicari del boss uccidono, mirando a lei, il suo figlioletto. Il processo, per\u00f2, si conclude con l'assoluzione del mafioso e dei suoi sicari.\nDeciso a non arrendersi, La Manna entra in contatto con un pregiudicato che, volendo vendicarsi di Don Peppino, promette al commissario, in cambio di un passaporto falso, importanti rivelazioni a carico del boss. L'uomo, per\u00f2, viene ucciso prima di aver potuto mantenere la promessa. Il commissario, scampato a un attentato di Johnny e Turi, che vi lasciano invece la vita riuscir\u00e0 finalmente, grazie a importanti documenti scovati in una cassetta di sicurezza del defunto Marchesi, ad arrestare don Scalise.\nMentre si appresta a salire su una camionetta della Polizia, per\u00f2, il boss viene ucciso da un ignoto killer della mafia."}
{"id": "1350165", "revid": "663330", "url": "https://it.wikipedia.org/wiki?curid=1350165", "title": "Tawny Cypress", "text": "Biografia.\nSua madre \u00e8 ungaro-tedesca e il padre \u00e8 afroamericano. Ha interpretato il personaggio di Simone Deveaux nella serie TV \"Heroes\". \u00c8 apparsa in vari spettacoli televisivi e teatrali, ha interpretato anche Ginger LeBeau (un ufficiale di polizia che soffre per le conseguenze dell'uragano Katrina) nelle serie TV \"K-Ville\" e Cherie Rollins-Murray nella serie \"Unforgettable\".\nDoppiatrici italiane.\nNelle versioni in italiano delle opere in cui ha recitato, Tawni Cypress \u00e8 stata doppiata da:"}
{"id": "1350168", "revid": "767487", "url": "https://it.wikipedia.org/wiki?curid=1350168", "title": "Evoluzione molecolare", "text": "Per evoluzione molecolare si intende il processo evolutivo applicato su DNA, RNA e proteine. L'evoluzione molecolare nacque come disciplina scientifica negli anni sessanta, nel momento in cui gli scienziati di diverse discipline (biologia molecolare, biologia evolutiva e genetica delle popolazioni) iniziarono a interpretare le recenti scoperte nella struttura e funzione di acidi nucleici e proteine. Alcuni argomenti che stimolarono particolarmente lo sviluppo di questo campo furono l'evoluzione della funzione degli enzimi, l'uso della divergenza tra acidi nucleici come orologio molecolare per studiare le divergenze fra specie e l'origine del DNA spazzatura.\nI recenti sviluppi della genomica, tra cui il sequenziamento di interi genomi, la caratterizzazione delle proteine ad alto rendimento e la bioinformatica hanno portato ad un enorme aumento nello studio dell'argomento. Negli ultimi anni alcuni tra i temi pi\u00f9 dibattuti sono il ruolo della duplicazione nello sviluppo di nuove funzioni geniche, il limite dell'evoluzione molecolare adattativa rispetto a quella neutrale e l'identificazione dei cambiamenti molecolari responsabili di diverse caratteristiche umane specialmente quelli associati a infezioni, malattie e cognizione.\nI principi dell'evoluzione molecolare.\nMutazioni.\nLe mutazioni sono cambiamenti del materiale genetico (DNA e pi\u00f9 raramente RNA) di un organismo; possono originarsi spontaneamente o essere indotte da particolari agenti fisici o chimici detti appunto mutageni. Se esse non sono riconosciute e riparate correttamente dai sistemi di riparazione del DNA si fissano permanentemente nel genoma e vengono ereditate dalle generazioni successive. Le mutazioni potranno avere un effetto, sia positivo che (pi\u00f9 frequentemente) negativo, oppure essere \"neutrali\".\nLe mutazioni forniscono in pratica il \"materiale grezzo\" su cui agisce l'evoluzione; esse, infatti, creano in una popolazione la necessaria condizione di variabilit\u00e0 genica, su di essa operano i processi di ricombinazione genetica formando le diverse combinazioni alleliche di ciascun individuo; queste combinazioni infine possono essere sottoposte a diversi processi evolutivi che alterano la frequenze dei vari alleli.\nCause del cambiamento della frequenza allelica.\nDopo che le mutazioni hanno modificato la sequenza dei geni, creando nuove forme alleliche, sono presenti tre processi che determinano e modificano la frequenza di un allele:\nLe forze guida dell'evoluzione molecolare.\nIn base all'importanza che viene assegnata alle varie forze che muovono l'evoluzione sono state sviluppate tre diverse spiegazioni per l'evoluzione molecolare.\nAnche se riconoscono l'importanza della deriva genica per le mutazioni silenti i sostenitori della \"ipotesi selezionista\" affermano che il vero motore dell'evoluzione \u00e8 una selezione e bilanciamento delle mutazioni positive. Queste ipotesi sono spesso basate al pi\u00f9 ampio concetto di \"panselezionismo\", ovvero sull'idea che la selezione \u00e8 l'unica forza abbastanza forte con cui su pu\u00f2 spiegare l'evoluzione, relegando cos\u00ec deriva genica e mutazioni ad un ruolo minore.\nL\"'ipotesi neutralista\", invece, punta sull'importanza delle mutazioni, piuttosto che su deriva e selezione. L'introduzione della teoria neutrale dell'evoluzione, ad opera di Motoo Kimura, seguito rapidamente dalle conclusioni ottenute in modo indipendente da Jack L. King and Thomas H. Jukes, hanno portato ad un acceso dibattito riguardo alla rilevanza del neodarwinismo a livello molecolare. La pi\u00f9 recente esposizione della teoria neutrale dell'evoluzione ha esteso la prospettiva neutralista, suggerendo che parecchie mutazioni sono quasi neutrali; il che significa che sia la deriva casuale che la selezione naturale sono rilevanti per la loro dinamica.\nLa \"ipotesi mutazionista\", infine, enfatizza il ruolo della deriva genica e di altri effetti di distorsione nel modo con cui varia la diffusione e distribuzione delle mutazioni. Suedoka fu il primo a proporre un moderno punto di vista mutazionista. Propose che la variabilit\u00e0 nel contenuto di GC non \u00e8 stato il risultato di una selezione positiva, ma una conseguenza della pressione mutazionale di GC.\nApplicazioni e discipline correlate.\nNel corso del tempo, l'evoluzione, operando al livello molecolare, ha generato la grande variabilit\u00e0 genotipica (e quindi fenotipica) che abbiamo oggi tra i diversi organismi. In genere, si pu\u00f2 affermare che molte sequenza di DNA (sia codificante che regolatorio) si sono preservate nei vari rami in cui si sono divise le specie e questo perch\u00e9 favorevoli per le stesse (selezione stabilizzante); altre sequenze invece si sono modificate col tempo e, in molti casi, per selezione positiva: si sono cio\u00e8 \"evolute\" in modo da conferire vantaggi evolutivi alle specie che le ereditavano. Questo insieme di somiglianze e differenze sono utilizzate in diversi campi di ricerca tra cui i pi\u00f9 importanti sono la sistematica molecolare e la genomica comparativa. In tutti i casi le relazioni che intercorrono tra i genomi dei vari organismi sono state messe alla luce soprattutto grazie al sequenziamento di sempre pi\u00f9 genomi (o porzioni di esso) di diverse specie e grazie a tecniche come la ricerca BLAST.\nStudi molecolari di filogenesi.\nLa sistematica molecolare \u00e8 una branca che si origina dai tradizionali campi della sistematica e della genetica molecolare. Il suo scopo \u00e8 di utilizzare i dati sulla costituzione molecolare (del DNA o dell'RNA) degli organismi biologici e applicarli alla risoluzione di problemi di sistematica; ad esempio fornisce ulteriori informazioni, usando il punto di vista della biologia evolutiva, per la classificazione scientifica e la tassonomia. Si usano, in pratica le differenze e somiglianze tra genomi per quantificare (in modo approssimativo) il grado di parentela delle due specie a cui appartengono e il momento nella storia evolutiva in cui si sono divise. Spesso questo risultato si ottiene tenendo conto del cosiddetto orologio molecolare: questo modello matematico permette di determinare la \"lontananza\" evolutiva in base al numero e tipo di differenze tra genomi. Le analisi di sistematica molecolare richiedono di solito di sequenziare intorno al migliaio di coppie di basi.\nGenomica comparativa.\nLa genomica comparativa \u00e8 lo studio delle relazioni tra genomi di specie differenti. Questa disciplina si \u00e8 sviluppata per trovare DNA funzionale (il cosiddetto \"gene finding\") in genomi complessi studiando quelle pi\u00f9 semplici. Anche qui si vanno a identificare sequenze analoghe o simili in genomi diversi: se si isola un gene con una nuova funzione in un organismo si possono cercare sequenze analoghe in altre specie (per esempio l'uomo) e, se trovate, potrebbero avere lo stesso scopo anche in esse. Oppure studiando sequenze parzialmente analoghe si pu\u00f2 studiare come ha operato l'evoluzione sul genoma e con quali effetti biochimici e morfologici, ad esempio l'evoluzione dell'azione e funzione di proteine.\nStudiosi chiave dell'evoluzione molecolare.\nAlcuni studiosi che hanno dato un contributo significativo allo sviluppo di questo campo:\nGiornali e societ\u00e0.\nI giornali dedicati all'evoluzione molecolare includono: \"Molecular Biology and Evolution\", \"Journal of Molecular Evolution\" e \"Molecular e Phylogenetics and Evolution\". Ricerche in questo ambito sono pubblicate anche da giornali di genetica, biologia molecolare, genomica, sistematica e biologia dell'evoluzione. La Society for Molecular Biology and Evolution pubblica la rivista \"Molecular Biology and Evolution\" e tiene sull'argomento ogni anno un meeting internazionale."}
{"id": "1350174", "revid": "228587", "url": "https://it.wikipedia.org/wiki?curid=1350174", "title": "Daventry (distretto)", "text": "Daventry \u00e8 un distretto del Northamptonshire, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Daventry con il distretto rurale di Daventry e parte del distretto rurale di Brixworth.\nLocalit\u00e0 e parrocchie.\nLe localit\u00e0 del distretto includono:\nLe parrocchie del distretto sono:"}
{"id": "1350175", "revid": "599013", "url": "https://it.wikipedia.org/wiki?curid=1350175", "title": "Gregorio Lavilla", "text": "Carriera.\nIl suo primi successi importanti risalgono al 1994 con la conquista dei titoli nazionali spagnoli nelle categorie Supersport e Sport Production, riuscendo anche ad esordire nel campionato mondiale Superbike, partecipando alla prova che si \u00e8 svolta sul circuito di Albacete.\nHa iniziato invece la sua carriera nel motomondiale nella stagione 1995, disputata nella classe 250 su una Honda. Durante l'anno ottiene per\u00f2 solo due risultati a punti e si classifica al 32\u00ba posto. Nel 1996 prende parte al Thunderbike Trophy con una Yamaha, posizionandosi quattordicesimo nella classifica piloti con 40 punti. La sua presenza successiva nel mondiale \u00e8 invece del 1998, quando disputa un gran premio in 500 con la Honda NSR 500 del team MoviStar Honda Pons come pilota sostitutivo. Grazie all'undicesimo posto ottenuto ed ai 5 punti derivanti, si piazza al 27\u00ba posto nella classifica stagionale.\nPrende parte ad alcune prove del campionato mondiale Superbike del 1996 e 1997, realizzando, nella sua prima stagione come pilota titolare, due posizionamenti sul podio nel 1998 con una Ducati 916 del team De Cecco Racing. Continua nello stesso campionato per tre anni in sella alla Kawasaki ZX-7RR ufficiale e poi due alla Suzuki del Team Alstare. Nel 2003 conclude il mondiale Superbike con un 5\u00ba posto nella classifica generale, ottenendo alcuni podi, senza per\u00f2 centrare delle vittorie.\nLa sua carriera nel mondiale riservato alle moto derivate dalla serie si interrompe alla fine del 2003 con il ritiro della Suzuki dalla competizione. Si ripresenta per\u00f2 nuovamente al via nel motomondiale 2004, questa volta in MotoGP su una GSV-R del team Suzuki MotoGP come pilota sostitutivo, ma nelle 4 occasioni in cui ha preso il via non ha ottenuto punti validi per la classifica iridata.\nNel 2005 \u00e8 passato a competere nel campionato britannico Superbike in sella ad una Ducati, aggiudicandosi il titolo alla fine dell'anno. Nel 2006 continua nello stesso campionato confermato dal team Airwaves Ducati con la 999, classificandosi terzo nel campionato piloti con 377 punti, con otto vittorie e diversi piazzamenti sul podio.\nLa stagione successiva \u00e8 ancora nel campionato anglosassone con la stessa moto e team, inizia vincendo le prime 4 gare in calendario ma in seguito non mantiene il primato terminando quarto nella classifica generale con 368 punti.\nNel 2008 ritorna a partecipare al mondiale Superbike con il team Ventaxia VK Honda in sella ad una CBR1000RR. Realizza punti in quasi tutte le gare (solo due volte ritirato) ma non ottiene risultati di rilievo, fermandosi al dodicesimo posto nel mondiale piloti con 135 punti.\nNel 2009 non riesce a trovare, inizialmente, alcun accordo con nessun team per iniziare il campionato ma, dopo 6 prove, viene ingaggiato dal team Guandalini Racing per sostituire l'infortunato Brendan Roberts. Il suo debutto con la Ducati 1098R avviene a Kyalami, per la prova Sud Africana. In questa breve parentesi mondiale partecipa a sole 4 prove (8 gare) marcando 12 punti che gli consentono di classificarsi ventottesimo nella graduatoria piloti."}
{"id": "1350176", "revid": "1983214", "url": "https://it.wikipedia.org/wiki?curid=1350176", "title": "C\u00e2mpeni", "text": "C\u00e2mpeni (in ungherese \"Top\u00e1nfalva\", in tedesco \"Topesdorf\"), \u00e8 una citt\u00e0 della Romania di abitanti, ubicata nel distretto di Alba, nella regione storica della Transilvania.\nOltre al centro principale, il territorio amministrativo comprende 21 villaggi: Bonce\u0219ti, Borle\u0219ti, Bote\u0219ti, Certege, Coasta V\u00e2scului, D\u0103ndu\u021b, Dealu Bistrii, Dealu Capsei, Dric, Fa\u021ba Abrudului, Flore\u0219ti, Furduie\u0219ti, Mihoe\u0219ti, Motor\u0103\u0219ti, Peste Valea Bistrii, Poduri, Sorli\u021ba, Tomu\u0219e\u0219ti, Valea Bistrii, Valea Caselor, V\u00e2r\u0219i.\nIl primo documento in cui viene citata la localit\u00e0 \u00e8 un atto del 1587 in cui il principe Sigismondo B\u00e1thory concede a un abitante di C\u00e2mpeni, Nicolae Filimon, il permesso di costruire un mulino sul fiume Abrud."}
{"id": "1350177", "revid": "1305772", "url": "https://it.wikipedia.org/wiki?curid=1350177", "title": "EC 1.1", "text": "La EC 1.1 \u00e8 una sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di tipo CH-OH (alcoli).\nSotto-sottoclassi.\nEsistono sei ulteriori sotto-sottoclassi:"}
{"id": "1350178", "revid": "287204", "url": "https://it.wikipedia.org/wiki?curid=1350178", "title": "Campeni", "text": ""}
{"id": "1350179", "revid": "339392", "url": "https://it.wikipedia.org/wiki?curid=1350179", "title": "1000 m", "text": ""}
{"id": "1350182", "revid": "33689", "url": "https://it.wikipedia.org/wiki?curid=1350182", "title": "Confisca amministrativa", "text": "La confisca amministrativa, nel diritto amministrativo italiano, designa:\nSanzione amministrativa.\nLa confisca inflitta come sanzione amministrativa \u00e8 contemplata dalla legge 689/1981 e dalle singole discipline di settore; \u00e8 preceduta dal sequestro amministrativo.\nPu\u00f2 trattarsi di sanzione amministrativa accessoria: cos\u00ec, in presenza di violazioni gravi o reiterate in materia di tutela del lavoro, di igiene sui luoghi di lavoro e di prevenzione degli infortuni sul lavoro, \u00e8 sempre disposta la confisca amministrativa delle cose che servirono o furono destinate a commettere la violazione e delle cose che ne sono il prodotto, anche se non venga emessa l'ordinanza-ingiunzione di pagamento (sanzione amministrativa principale). Si configura come accessoria anche la confisca dell'immobile realizzato abusivamente (confisca c.d. urbanistica, prevista in caso di lottizzazione abusiva ai sensi dell'art. 44 del d.p.r. 380/2001).\nAltre ipotesi sono previste in caso di alcune violazioni del codice della strada.\nMisura di prevenzione.\nQuando la confisca \u00e8 inflitta come misura di prevenzione, si applica la procedura, di natura latamente giurisdizionale, dettata dall'art. 18 del codice antimafia: del resto, il sequestro e la confisca di prevenzione sono stati introdotti nel 1982 (l. 646) con la legge Rognoni-La Torre, per contrastare in maniera pi\u00f9 efficace le organizzazioni di stampo mafioso, e sono state estese dai cc.dd. pacchetti sicurezza del 2008 e del 2009 per tutti i soggetti caratterizzati da pericolosit\u00e0 sociale."}
{"id": "1350183", "revid": "834", "url": "https://it.wikipedia.org/wiki?curid=1350183", "title": "Corby", "text": "Corby \u00e8 una citt\u00e0 e un distretto metropolitano con status di borough del Regno Unito, nella contea inglese del Northamptonshire. Secondo una statistica dell'Office for National Statistics effettuata nel 2017 \u00e8 la citt\u00e0 pi\u00f9 infelice dell'Inghilterra\nParrocchie civili.\nNel distretto si trovano solo le seguenti parrocchie civili:"}
{"id": "1350186", "revid": "117454240", "url": "https://it.wikipedia.org/wiki?curid=1350186", "title": "Epicentro romano", "text": "Epicentro romano \u00e8 una serie di compilation che racchiudono l'essenza del rap romano. Nasce da un'idea di Vania Pacifici di riunire il meglio del panorama rap romano dell'epoca. Vania Pacifici disegna anche la prima storica copertina con il colosseo epicentro dell'esplosione.\nUscite ad intervalli di anni, questi volumi rappresentano un classico dell'Hip Hop italiano ed un esempio di quello capitolino. \nNel 2019 esce il quarto volume del progetto con la produzione di Wiskbeatz e JP Balboa. Il disco edito da Antibe, Goody Music, Drago Publisher esce in un doppio vinile in edizione limitata e vede la partecipazione di Amir Issaa, Il Turco, Danno (Colle der Fomento), Gast, Mistiko, Chicoria, William Pascal, Lucci, Deal Pacino, Rak, Brusco, Chef Ragoo, Delgado, Sace, Whiteboy, Esa, Diamante e contiene una traccia inedita di Primo Brown.\nOgni facciata del disco \u00e8 introdotta dagli skits di Piotta, Squarta, Masito, G-Max e Noyz Narcos."}
{"id": "1350190", "revid": "1635403", "url": "https://it.wikipedia.org/wiki?curid=1350190", "title": "Costo del lavoro", "text": "In economia il costo del lavoro \u00e8 uno dei costi della produzione in un'impresa.\nDescrizione.\nEsso non comprende solo il salario corrisposto ai lavoratori, ma anche i contributi obbligatori per le assicurazioni obbligatorie da versare a carico dell'imprenditore (perch\u00e9 quelli a carico del dipendente sono versati dall'imprenditore solo per suo conto), i ratei di tredicesima mensilit\u00e0 ed altre mensilit\u00e0 aggiuntive, i ratei del TFR, le ferie e permessi maturati (soprattutto nell'eventualit\u00e0 che non vengano fruiti regolarmente e per il quale necessiter\u00e0 la monetizzazione alla cessazione del rapporto) ed ogni altro importo attinente alla prestazione lavorativa (es. lavoro straordinario) da conteggiare a consuntivo vista la natura non prevedibile. \nNormalmente il costo del lavoro rappresenta la parte pi\u00f9 consistente dei costi della produzione.\nCosto del lavoro dipendente.\nNel caso dei contratti di lavoro italiani a tempo indeterminato presso un'impresa, il costo del lavoro per ciascun dipendente \u00e8 dato dunque dalle componenti \nLa somma di queste cinque componenti d\u00e0 come risultato il costo del lavoro per singolo dipendente, quindi considerando sia le voci a carico del dipendente che quelle in carico dell'impresa. Si noti infatti che lo stipendio lordo, dettagliato nel cedolino dello stipendio del lavoratore dipendente, fornisce le informazioni sulle sole prime tre componenti, ovvero quelle in carico al solo dipendente e non i contributi in capo all'azienda sul dipendente stesso. \nEntrambe le voci dei contributi obbligatori sono regolate in base all'ente previdenziale che gestisce il sistema pensionistico obbligatorio del lavoratore in quanto in Italia vige il modello previdenziale corporativo fascista.\nDopo la riforma Monti del sistema pensionistico obbligatorio oltre il 95% dei lavoratori \u00e8 confluito in una cassa o fondo gestito dall'INPS secondo le leggi vigenti relative al sistema pensionistico obbligatorio.\nCuneo fiscale.\nIl rapporto tra la somma delle ultime quattro voci (contenenti tutti contributi sociali e imposte) e il costo del lavoro \u00e8 chiamato cuneo fiscale; la somma delle stesse quattro voci \u00e8 detta amplezza del cuneo fiscale."}
{"id": "1350191", "revid": "33689", "url": "https://it.wikipedia.org/wiki?curid=1350191", "title": "Gaio Vettio Grato Attico Sabiniano", "text": "Sabiniano proveniva da una famiglia di rango senatoriale, come attestato da un'iscrizione trovata a Thuburbo Maius (): il console suffetto per il 176, Gaio Vettio Sabiniano Giulio Ospite, suo nonno o bisnonno, aveva elevato la famiglia al rango senatoriale dopo aver servito per la seconda volta nella \"militia equestris\" sotto l'imperatore Antonino Pio; suo padre fu Gaio Vettio Grato Sabiniano, console per il 221.\nSabiniano fu \"quattuorvir viarum curandarum\" (\"responsabile della manutenzione delle strade\") a Roma nel 228/230 e poi \"sevir equitum Romanorum turmae III\" (\"comandante di squadrone della cavalleria romana\"). In seguito fu questore candidato dell'imperatore, forse nel 234, e poi pretore, forse nel 239. Successivamente la sua carriera contempl\u00f2 anche le funzioni di \"praefectus alimentorum\" e contemporaneamente la responsabilit\u00e0 della manutenzione della via Flaminia (241). Nel 242 fu console."}
{"id": "1350192", "revid": "287204", "url": "https://it.wikipedia.org/wiki?curid=1350192", "title": "Vuelta a Espa\u00f1a 2007", "text": "La Vuelta a Espa\u00f1a 2007, sessantaduesima edizione della corsa, si svolse in ventuno tappe dal 1\u00ba al 23 settembre 2007, per un percorso totale di 3 241\u00a0km. Fu vinta dal russo Denis Men'\u0161ov che termin\u00f2 in 80h59'07\".\nSquadre e corridori partecipanti.\nLe 21 squadre partecipanti alla gara furono:"}
{"id": "1350202", "revid": "339392", "url": "https://it.wikipedia.org/wiki?curid=1350202", "title": "Vuelta Catalunya", "text": ""}
{"id": "1350203", "revid": "161374", "url": "https://it.wikipedia.org/wiki?curid=1350203", "title": "Strada Statale 28", "text": ""}
{"id": "1350204", "revid": "533444", "url": "https://it.wikipedia.org/wiki?curid=1350204", "title": "Discografia di T-Pain", "text": "Le tabelle seguenti illustrano dettagliate informazioni riguardo agli album e ai singoli di T-Pain.\nSingoli.\nDa solista.\nNota: ."}
{"id": "1350211", "revid": "121380976", "url": "https://it.wikipedia.org/wiki?curid=1350211", "title": "EC 1.1.1", "text": "La EC 1.1.1 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di tipo CH-OH (alcoli) utilizzando NAD+ o NADP+ come accettori."}
{"id": "1350213", "revid": "1543377", "url": "https://it.wikipedia.org/wiki?curid=1350213", "title": "Chiesa di Scozia", "text": "La Chiesa di Scozia (gaelico scozzese: \"Eaglais na h-Alba\", inglese: \"Church of Scotland\" conosciuta informalmente come \"The Kirk\") \u00e8 la Chiesa nazionale della Scozia. \u00c8 una chiesa presbiteriana.\nTale Chiesa traccia le proprie radici nella cristianit\u00e0 medievale scozzese, ma la sua identit\u00e0 si riconduce principalmente alla Riforma del 1560, guidata dal teologo John Knox, tornato nel 1559 in patria da Ginevra.\nStoria.\nCome gi\u00e0 detto la Chiesa di Scozia riconduce la propria storia ai tempi del cristianesimo medievale scozzese, ma \u00e8 con la Riforma del XVI secolo, ad opera in primo luogo di John Knox, che viene data alla Chiesa una nuova identit\u00e0 che perdura tuttora. In quel secolo la Chiesa di Scozia ruppe il proprio legame con Roma, basandosi sui principi elaborati da Giovanni Calvino. Nel 1560 il Parlamento Scozzese abol\u00ec la giurisdizione papale e approv\u00f2 la Confessione di Fede di Calvino, ma non accett\u00f2 molti dei principi contenuti nel \"First Book of Discipline\" di Knox.\nIl Reformation Settlement del 1560 non venne ratificato per molti anni dalla Corona e la questione rimase irrisolta. Nel 1572 il giovane Giacomo VI approv\u00f2 le leggi del 1560, ma il Concordato di Leith autorizz\u00f2 la Corona a nominare i vescovi con l'approvazione della Chiesa. Lo stesso John Knox non aveva una chiara idea sul concetto di vescovo, preferendogli un nuovo nome, \"superintendent\"; in risposta al Concordato per\u00f2 nacque un partito presbiteriano capeggiato da Andrew Melville, autore del \"Second Book of Discipline\".\nMelville e i suoi seguaci ebbero un temporaneo successo grazie all'approvazione del Golden Act nel 1592, con il quale era il parlamento ad approvare le \"presbyterian court\". Ma re Giacomo era convinto dell'incompatibilit\u00e0 del presbiterianesimo con la monarchia, dichiarando \"No bishop, no king\", tornando cos\u00ec al sistema episcopale. Alla sua morte nel 1625 la Chiesa di Scozia aveva vescovi ed arcivescovi. Le Assemblee Generali si incontravano soltanto nei luoghi e nei tempi approvati dalla Corona.\nCarlo I eredit\u00f2 un accordo in Scozia basato sul compromesso tra dottrina calvinista e prassi episcopale, ma, in assenza dell'abilit\u00e0 politica del padre, la situazione divent\u00f2 sempre pi\u00f9 precaria. Contrario alla \"sobriet\u00e0\" del culto, cerc\u00f2 di introdurre quello della pratica della Chiesa Alta (\"High church\") in uso in Inghilterra e che in Scozia \u00e8 detto High Kirk. Punto centrale di questa strategia fu il \"Prayer Book\" del 1637. Nel 1638 un gran numero di scozzesi firmarono il \"National Covenant\" contrari al \"Prayer Book\" ed alle innovazioni liturgiche che non fossero prima state approvate da liberi \"Parliaments and General Assemblies of the Church\". Nel novembre del 1638 l'Assemblea Generale di Glasgow, la prima ad incontrarsi dopo venti anni, non solo dichiar\u00f2 il \"Prayer Book\" illegale, ma and\u00f2 avanti ad abolire l'ufficio di vescovo. La Chiesa di Scozia si fond\u00f2 cos\u00ec su un sistema presbiteriano. Il tentativo di Carlo di resistere a questa evoluzione port\u00f2 allo scoppio delle Guerre dei Vescovi (\"Bishops' Wars\"). Nelle successive guerre civili i covenanti si schierarono con i parlamentari inglesi. Entrambi adottarono la \"Westminster Confession of Faith\".\nDopo la Restaurazione inglese (\"English Restoration\"), in Scozia venne reintrodotto il sistema episcopale, causando forte scontento, in particolare nel sud-ovest del paese, dove era pi\u00f9 forte la tradizione presbiteriana. Dopo la Gloriosa Rivoluzione del 1688, nel 1690 fu ripristinato il sistema presbiteriano, alla base ancora oggi del sistema di governo della Chiesa di Scozia. Rimaneva comunque controverso il rapporto tra la Chiesa di Scozia e la \"civil law\" della Scozia. L'interferenza delle corti nelle decisioni della Chiesa, in particolare nella nomina dei ministri, port\u00f2 alla scissione di diversi gruppi fin dal 1733, culminando nello scisma del 1843 (\"Disruption of 1843\"), quando 450 ministri lasciarono la Chiesa per dar vita alla Libera Chiesa di Scozia (\"Free Church of Scotland\").\nNegli anni '20, con l'approvazione da parte del Parlamento Britannico del Church of Scotland Act, venne riconosciuta la piena indipendenza della Chiesa di Scozia nelle materie spirituali. Questo permise, nel 1929, alla Chiesa di riunirsi con la United Free Church of Scotland (nata dall'unione della United Presbyterian Church of Scotland e dalla maggioranza della Free Church of Scotland nel 1900) risanando in parte gli scismi del periodo precedente.\nAlcune denominazioni rimasero comunque separate. Esse sono attualmente: la Free Church of Scotland (formata da coloro che rifiutarono l'unione con la United Presbyterian Church nel 1900), la United Free Church of Scotland (formata dalle congregazioni che rifiutarono l'unione del 1929), la Free Presbyterian Church of Scotland (uno scisma della Free Church of Scotland risalente al 1893), le Associated Presbyterian Churches (uno scisma della Free Presbyterian Church of Scotland negli anni '80 del XX secolo) e la Free Church of Scotland (Continuing) (uno scisma della Free Church of Scotland del 2000).\nTeologia e pratica.\nLa base della Chiesa di Scozia \u00e8 la Parola di Dio contenuta nelle Scritture nel Vecchio e Nuovo Testamento. Riconosce la Confessione di fede di Westminster, lasciando comunque libert\u00e0 di opinione nelle questioni che non rientrano nella sostanza della fede (art. 2 e 5).\nLa Chiesa non ha un libro di preghiere obbligatorio, ma ha invece un innario (la quarta edizione \u00e8 stata pubblicata nel 2004) ed un Book of Common Order.\nIn comune con altre denominazioni protestanti la Chiesa di Scozia riconosce due sacramenti: Battesimo e Santa Cena. La Chiesa battezza sia credenti adulti sia bambini figli di famiglia cristiana. La Santa Cena \u00e8 aperta a cristiani di tutte le denominazioni e non solamente ai membri della Chiesa di Scozia, senza precondizioni. Tradizionalmente la Santa Cena avviene molto raramente nella Chiesa di Scozia, solamente tre o quattro volte l'anno, ma la pratica oggi varia molto. Alcune congregazioni la celebrano una volta al mese.\nLa Chiesa \u00e8 una chiesa riformata (secondo la tradizione calvinista) e fa parte dell'Alleanza Mondiale delle Chiese Riformate. Comunque la gi\u00e0 citata antica decisione di \"libert\u00e0 di opinione nelle questioni che non rientrano nella sostanza della fede\" lascia una relativa tolleranza a diverse posizioni teologiche, siano esse pi\u00f9 liberali o conservatrici, nella dottrina, etica ed interpretazione della Scrittura.\nPosizione della Chiesa nella societ\u00e0.\nLa Chiesa di Scozia conta circa ministri attivi e congregazioni. I suoi iscritti ufficiali rappresentano circa il 6,0% della popolazione scozzese (), nel dicembre 2018; il 25,3% della popolazione scozzese si dichiarava fedele della Chiesa di Scozia.\nDiversamente dalla Chiesa d'Inghilterra la Chiesa di Scozia non \u00e8 una Chiesa di stato. \"The Kirk\" infatti, secondo la propria costituzione, riconosciuta da leggi del parlamento, gode di una totale indipendenza dallo stato nelle materie spirituali.\nIl monarca britannico, quando \u00e8 in Scozia, \u00e8 un semplice membro della Chiesa (mentre \u00e8 \"Supreme Governor of the Church of England\"). La regina \u00e8 rappresentata da un Lord High Commissioner all'annuale Assemblea Generale della Chiesa di Scozia, a meno che non voglia presiedere lei stessa. Il ruolo \u00e8 puramente formale.\nLa Chiesa mantiene una presenza in ogni comunit\u00e0 scozzese e serve non solo i membri, ma tutti gli scozzesi.\nLa Chiesa di Scozia ha svolto un ruolo-guida nell'educazione del popolo scozzese, per il suo desiderio che tutti fossero in grado di leggere la Bibbia. Attualmente per\u00f2 non controlla scuole, che sono state inserite nel sistema statale nella seconda met\u00e0 dell'Ottocento.\nGoverno e amministrazione.\nLa Chiesa di Scozia \u00e8 una Chiesa riformata dal punto di vista teologico e presbiteriana per l'aspetto organizzativo.\n\"Court\" e \"assembly\".\nCome Chiesa presbiteriana non vi sono vescovi, ma \u00e8 invece governata da anziani (\"elders\") e ministri (chiamati collettivamente \"presbyters\") che siedono in una serie di \"court\". Ogni congregazione \u00e8 guidata da una Kirk Session. Vi sono inoltre i \"Presbytery\", a livello regionale.\nOgni maggio, ad Edimburgo, si riunisce la \"General Assembly\".\n\"Moderator\".\nIl moderatore (\"moderator\"), a livello locale, \u00e8 normalmente il ministro della parrocchia. I \"Presbytery\" e l'Assemblea Generale eleggono un moderatore ogni anno. Il moderatore dell'Assemblea Generale \u00e8 per un anno il rappresentante pubblico della Chiesa, ma non assume alcun potere o privilegio.\n\"Council\".\nA livello nazionale, presso i Church of Scotland Offices, ad Edimburgo, si riuniscono i \"council\":\n\"Church of Scotland Offices\".\nI Church of Scotland Offices sono al 121 di George Street a Edimburgo.\nChiesa di Scozia in Italia.\nIn Italia vi \u00e8, a Roma, la Saint Andrew's Church of Scotland, della Chiesa di Scozia, costruita tra il 1880 ed il 1885."}
{"id": "1350215", "revid": "399", "url": "https://it.wikipedia.org/wiki?curid=1350215", "title": "Incoronazione", "text": "Lincoronazione \u00e8 una cerimonia che segna l'investitura di un monarca e l'attribuzione del potere regale attraverso l'imposizione sul suo capo di una corona, unitamente ad altri atti simbolici. Il rito assume valenza religiosa quando \u00e8 accompagnato dall'unzione del sovrano.\nAntichit\u00e0.\nL'origine di questa pratica si colloca in area greco-orientale ed \u00e8 legata alle solenni cerimonie di consacrazione degli antichi monarchi asiatici. Particolarmente fastose quelle celebrate dai sovrani dell'impero achemenide (VII-IV secolo a.C.), che venivano incoronati con un diadema da un importante sacerdote zoroastriano. Affascinato dalla solennit\u00e0 di questi riti, Alessandro Magno li adott\u00f2 dopo la conquista dell'Oriente (334-330 a.C.), facendone uno degli elementi caratteristici delle monarchie ellenistiche.\nImperatori romani.\nPresso i Romani, l'incoronazione divenne una cerimonia prettamente civile con la quale la repubblica tributava i massimi onori ai generali vittoriosi. Durante i trionfi, i comandanti comparivano in pubblico col capo cinto da una corona d'ulivo, simbolo di vittoria e di virt\u00f9 eroiche.\nL'instaurazione del Principato non cambi\u00f2 la percezione comune di questi riti: i tradizionali sentimenti repubblicani del popolo romano impedirono l'affermarsi di un rituale d'incoronazione del sovrano, soprattutto per l'eccessivo simbolismo delle insegne regali, come il diadema di stoffa o metallo prezioso impiegato dai monarchi ellenistici.\nTuttavia, sotto l'influenza di antichi riti orientali e per effetto della progressiva sacralizzazione della figura dell'imperatore, l'impiego della corona come simbolo dell'autorit\u00e0 cominci\u00f2 ad affermarsi anche presso i Romani a partire da Diocleziano (III-IV secolo). Il diadema indossato dagli imperatori di quest'epoca, dotato di un forte senso di sacralit\u00e0, era spesso di stoffa impreziosita da finissimi ornamenti. Le fonti storiche riportano la descrizione di Costantino che si affaccia in pubblico con un diadema tempestato di pietre preziose, due pendagli che gli coprono le orecchie e una parrucca multicolore arricciata da abili artigiani.\nSiamo per\u00f2 ancora lontani dalla definizione di un vero e proprio cerimoniale d'incoronazione. Per gli imperatori romani, l'investitura avveniva di norma mediante il sollevamento sugli scudi da parte dell'esercito, in qualsiasi parte dell'impero si trovasse il nuovo sovrano (Costantino ad esempio fu acclamato a York, allora \"Eboracum\"). A volte al sollevamento seguiva una sobria incoronazione sul campo, non di rado fatta con un collare portato dai soldati (il \"torques\", in greco \"maniakis\"). In alcuni casi l'imperatore riceveva un'ulteriore incoronazione durante una cerimonia pi\u00f9 solenne, considerata comunque un rito del tutto accessorio. Ancora da definire restavano inoltre i criteri in base ai quali stabilire a chi spettasse l'onore di incoronare il sovrano: nei primi tempi si ricorse in genere a un personaggio che avesse avuto un qualche peso nella designazione dell'eletto. Nel IV secolo, ad esempio, il prefetto Sallustio Secondo incoron\u00f2 l'imperatore Valentiniano proprio perch\u00e9 egli aveva avuto un ruolo di primo piano nella sua elezione. Ma l'imperatore stesso sembr\u00f2 mostrare una certa esitazione nel ricevere le insegne del potere dalle mani di un suo suddito, senza contare le gelosie sorte in sede di selezione dell'incaricato al prestigioso ruolo. A chi spettasse tale compito e in che modo lo si dovesse svolgere era ancora da definire.\nL'incoronazione a Bisanzio.\nIl problema fu risolto nel V secolo facendo ricorso al prestigio delle massime autorit\u00e0 religiose. Alla corte di Bisanzio, l'onore dell'incoronazione imperiale fu assegnato al Patriarca di Costantinopoli - sicuramente in occasione dell'investitura di Leone I nel 457, ma forse gi\u00e0 con quella del suo predecessore Marciano. Col tempo il rito fu sempre pi\u00f9 caratterizzato da grande solennit\u00e0 e magnificenza ed ebbe come sua sede tradizionale la basilica di Santa Sofia.\nSecondo le fonti, Leone I depose sull'altare di Santa Sofia la corona ricevuta sul campo dai propri soldati e fu nuovamente incoronato dal patriarca, da quel momento unico depositario di questa altissima funzione. Fase conclusiva della cerimonia d'investitura era l'acclamazione da parte del popolo nell'Ippodromo di Costantinopoli.\nMedioevo: dalla Corona ferrea al Sacro Romano Impero.\nLa centralit\u00e0 dell'incoronazione nella vita degli stati monarchici occidentali si afferm\u00f2 solo in et\u00e0 medievale, come diretta continuazione delle tradizioni romano-bizantine. \"Trait-d'union\" fra Oriente e Occidente fu la celebre Corona Ferrea, un diadema dalle origini leggendarie carico di significati religiosi e di simbolismi. Secondo la tradizione la lamina di ferro che la circonda al suo interno fu ricavata da un chiodo della Vera Croce di Cristo. La forte sacralit\u00e0 di questo diadema ne fece un segno potente di regalit\u00e0, tale che il suo utilizzo nelle solenni incoronazioni dei re d'Italia si protrasse anche dopo la fondazione del Sacro Romano Impero. Con gli eredi di Carlo Magno, infatti, si afferm\u00f2 la tradizione della triplice incoronazione: per accedere alla dignit\u00e0 imperiale bisognava ricevere prima la corona di Germania, poi quella d'Italia\u00a0\u2013 la Corona ferrea - e infine, a Roma, quella imperiale dalle mani del papa.\nL'incoronazione a re d'Italia generalmente aveva luogo a Pavia (dove si trovava il palazzo Reale) nella basilica di San Michele Maggiore o, pi\u00f9 raramente, come narra Galvano Fiamma, a Milano, a fianco della basilica di Sant'Ambrogio: qui il sovrano riceveva la Corona ferrea dopo aver abbracciato una colonna di marmo. Diversamente l'imperatore Corrado III di Svevia fu invece incoronato a Monza nel 1128.\nMa la diffusione in Occidente di riti d'incoronazione propri della monarchia bizantina non \u00e8 legata soltanto alla Corona ferrea. Celebre fu il battesimo del re dei Franchi Clodoveo I, avvenuta nel 497 a Reims. Secondo la tradizione lo Spirito Santo o un angelo sotto forma di una colomba rec\u00f2 al vescovo san Remigio la santa Ampolla contenente l'olio crismale, con il quale il re fu battezzato. Da allora i re di Francia da Ludovico il Pio fino a Carlo X, furono incoronati a Reims e unti con l'olio della santa Ampolla.\nNella cultura alto-medievale francese, il re diveniva tale solo con l'incoronazione, mentre nella cultura anglosassone diveniva tale subito dopo la morte del predecessore. Ci\u00f2 spiega probabilmente la rapidit\u00e0 con cui in Francia si procedeva all'incoronazione, che invece in Inghilterra arrivava talvolta dopo mesi, a sancire a livello cerimoniale i poteri gi\u00e0 solidamente detenuti del nuovo re. L'incoronazione a pochi mesi di distanza dalla battaglia di Hastings di Guglielmo il Conquistatore, riflett\u00e9 quindi la cultura dei conquistati.\nL'incoronazione imperiale.\nLa pi\u00f9 famosa e significativa incoronazione della storia occidentale resta tuttavia quella di Carlo Magno, avvenuta a Roma la notte di Natale dell'800. Secondo Eginardo, biografo del re dei Franchi, Carlo era assorto in preghiera nella Basilica vaticana quando, inaspettatamente, il papa Leone III cinse il suo capo con una corona, mentre il popolo lo acclam\u00f2 per tre volte con la formula \"A Carlo augusto, coronato da Dio, grande e pacifico imperatore dei Romani, vita e vittoria!\". Una svolta storica di portata eccezionale, visto che questa fu la prima incoronazione imperiale celebratasi in Occidente dalla deposizione di Romolo Augusto.\nSi tratta di un episodio-chiave su cui gli studiosi ancora s'interrogano, perch\u00e9 \u00e8 proprio dalle modalit\u00e0 di quel rito che derivarono i successivi conflitti fra l'autorit\u00e0 papale e quella imperiale. In ossequio a questo illustre precedente, le successive incoronazioni imperiali furono tradizionalmente celebrate a Roma secondo lo stesso rituale, il solo in grado di sancire in piena legittimit\u00e0 la consacrazione degli imperatori del Sacro Romano Impero. Esso rappresent\u00f2 un fondamentale strumento di lotta nelle mani dei pontefici, che se ne servirono per arginare le mire dei sovrani troppo ambiziosi, e fu un costante terreno di trattativa politica fra le due massime autorit\u00e0 dell'Europa medievale.\nRifiutandosi di incoronare gli imperatori, i papi poterono spesso indebolire gli avversari pi\u00f9 pericolosi. Ma talvolta, in aperto conflitto con la Santa Sede, i sovrani ricorsero ad altre forme di legittimazione: fu il caso, ad esempio, di Ludovico il Bavaro, che nel 1328 si fece incoronare imperatore in Campidoglio da Sciarra Colonna. La prerogativa dell'incoronazione imperiale fu sottratta ai pontefici proprio nel corso del XIV secolo. Con la definizione dei criteri per l'elezione a imperatore (la \"Bolla d'Oro\" di Carlo IV del 1356), l'incoronazione fu trasferita da Roma in Germania e attribuita ai tre \"Grandi Elettori\" ecclesiastici, ossia gli arcivescovi di Colonia, Magonza e Treviri.\nDall'ambito imperiale, il rito dell'incoronazione si diffuse anche presso le altre monarchie europee, diventando ben presto il momento di massima identificazione fra il sovrano e la nazione.\nIl monarca incorona s\u00e9 stesso.\nTravolta dalla rivoluzione, la monarchia francese torn\u00f2 ai fasti di un tempo con Napoleone Bonaparte, protagonista di una delle pi\u00f9 spettacolari incoronazioni della storia europea. La sua consacrazione a Imperatore dei Francesi ebbe luogo nella cattedrale di Notre-Dame, a Parigi, il 2 dicembre 1804, e fu segnata da un gesto clamoroso: Napoleone, dopo la benedizione di Pio VII, prese la corona e se la pose sul capo, dichiarando in tal modo che il suo potere non derivava da nessun'altra autorit\u00e0. In questo senso, il suo gesto \"rimediava\" all'errore formale (o trappola, secondo altri) in cui incorse Carlo Magno.\nSe nel caso di Napoleone fu un gesto quasi rivoluzionario, in altri ambiti il rituale del monarca che incorona s\u00e9 stesso fu una prassi consolidata: era questo il caso delle incoronazioni degli Sci\u00e0 di Persia e degli Zar di Russia.\nLe incoronazioni oggi.\nLa maggior parte delle monarchie tuttora esistenti, soprattutto europee, ha di fatto abolito la pratica dell'incoronazione dei nuovi sovrani.\nIn Spagna l\u2019ultimo sovrano a essere incoronato materialmente fu Giovanni I di Castiglia. Da allora non si pratica un'incoronazione ma un'investitura dove la corona e lo scettro sono comunque presenti come avvenne anche per l\u2019attuale monarca Felipe VI e il precedente re Juan Carlos I.\nIn Norvegia tale consuetudine \u00e8 stata abbandonata nel 1908, sostituita da un solenne giuramento pronunciato dal sovrano di fronte allo Storting (il parlamento norvegese). Nel 1958, alla sua ascesa al trono, Olav V ha voluto una cerimonia di benedizione del suo regno da parte delle autorit\u00e0 religiose, introducendo cos\u00ec tale pratica in luogo della vecchia incoronazione. Si tratta di una cerimonia molto pi\u00f9 semplice, durante la quale la Corona di Norvegia viene esposta sull'altare maggiore anzich\u00e9 essere posta sul capo del sovrano. L'ultima benedizione secondo questo rituale si \u00e8 celebrata nel 1991 per Harald V e la regina Sonja ed \u00e8 probabile che si ripeter\u00e0 ancora per i futuri sovrani.\nAnche nei Paesi Bassi l'incoronazione \u00e8 stata sostituita da un giuramento e da una cerimonia d'insediamento, come quella celebrata in onore nella regina Beatrice nel 1980. In Svezia, invece, l'ultima incoronazione risale al 1873, con Oscar II, mentre in Spagna la corona \u00e8 solamente esposta durante il rito d'insediamento, ma non viene posta sul capo del sovrano. In Belgio la corona, simbolo dell'autorit\u00e0 regia, \u00e8 addirittura assente: il monarca prende possesso del trono attraverso un solenne giuramento di fronte al Parlamento, a sottolineare le prerogative ristrette del sovrano secondo le prescrizioni della costituzione del 1831.\nFra le ultime grandi cerimonie d'incoronazione a cui il mondo ha assistito vanno ricordate quella dello Sci\u00e0 di Persia Mohammad Reza Pahlavi, nel 1967, e quella di Bokassa I, che nel 1977, da presidente della Repubblica Centrafricana, s'incoron\u00f2 Imperatore del Centrafrica, replicando un rituale simile a quello napoleonico. Grandi e solenni incoronazioni avvengono ancora presso le monarchie del Sud-est asiatico, in particolar modo per il sovrani di Thailandia (incoronazione di un monarca thailandese), il sultano del Brunei e il re di Malesia.\nA esercitare il fascino maggiore restano comunque le incoronazioni dei sovrani del Regno Unito, la cui sede tradizionale \u00e8 l'Abbazia di Westminster a Londra. Celebrate in pompa magna e secondo rituali antichissimi, queste cerimonie saranno sicuramente replicate in futuro, come segno distintivo della monarchia britannica rispetto alle altre cosiddette \"monarchie borghesi\" d'Europa. L'ultima risale al 2 giugno 1953, durante la quale fu incoronata l'attuale regina Elisabetta II.\nL'incoronazione papale.\nAnche i papi della Chiesa cattolica sono stati incoronati per secoli come gli altri monarchi. La tradizione si \u00e8 affermata a partire dal 1305 con Clemente V, ed \u00e8 stata abbandonata solo nel 1963 per volere dell'ultimo papa incoronato, Paolo VI.\nIl complesso rituale dell'incoronazione pontificia, molto solenne e ricco di simbolismi, prevedeva, fra le altre cose, che durante l'avvicinamento all'altare della basilica di San Pietro il corteo si fermasse tre volte: ciascuna volta si spegneva una stoppa posta su un'asta metallica, mentre il Cardinale protodiacono pronunciava la famosa formula \"Beatissime pater, sic transit gloria mundi\" (Beatissimo padre, cos\u00ec passa la gloria del mondo), a significare la provvisoriet\u00e0 di tutte le cose terrene.\nQuesto ricordo della morte durante una cerimonia solenne deriva dalla tradizione dei trionfi romani, quando al generale vittorioso veniva ricordata la sua ineluttabile condizione di mortale. Un gesto analogo fu adottato anche dal rituale bizantino, nel quale l'imperatore in solenne processione baciava un sacchetto contenente polvere di sepolcro.\nNel corso del Concilio Vaticano II, papa Montini decise di non indossare pi\u00f9 il triregno (o \"tiara\") nei pochi momenti liturgici in cui esso era ancora utilizzato, ma di venderlo e impiegarne il ricavato in opere di bene. Sul suo esempio, nessuno dei successori ha voluto pi\u00f9 indossarlo. Con le nuove disposizioni emanate da papa Benedetto XVI il 20 aprile 2005 nell\"'Ordo rituum pro ministerii petrini initio Romae episcopi\" \u00e8 stata abolita la solenne incoronazione del nuovo Pontefice con la tiara, gi\u00e0 caduta in disuso per decisione di papa Giovanni Paolo I.\nModalit\u00e0 dei riti d'incoronazione.\nOggetto centrale dell'incoronazione \u00e8 la corona, la quale tuttavia non \u00e8 l'unico emblema regale impiegato durante il rito. L'assunzione dell'autorit\u00e0 sovrana \u00e8 rappresentata anche dal globo crucigero \u2013 una sfera raffigurante il mondo sovrastato da una croce\u00a0\u2013 e uno scettro. In alcuni casi \u00e8 registrato anche l'impiego di altri solenni paramenti provenienti dai cosiddetti \"Gioielli della Corona\".\nValenza religiosa della cerimonia.\nIl carattere religioso delle cerimonie d'incoronazione scaturisce dall'antica credenza secondo cui il potere monarchico deriva direttamente da Dio, che sceglie il monarca e ne sancisce la legittimit\u00e0. In un certo senso, \u00e8 come se la corona fosse imposta sul capo del monarca da Dio stesso. Anche se tale principio di \"diritto divino\" \u00e8 ormai caduto in disuso, vi sono ancora sovrani che vengono proclamati tali \"Per Grazia di Dio\", anche se la loro autorit\u00e0 \u00e8 sanzionata e limitata da una carta costituzionale. Dopo la Rivoluzione francese la formula fu in molti casi modificata in \"Per Grazia di Dio e per Volont\u00e0 della Nazione\".\nSignificato dell'incoronazione.\nL'incoronazione \u00e8 una mera rappresentazione figurata dell'assunzione della regia potest\u00e0 da parte del sovrano, ma non \u00e8 l'atto che ne sancisce l'ascesa al trono. Questo significa che un monarca che accede al trono per diritto (ad esempio, per ereditariet\u00e0) assume automaticamente le funzioni connesse alla carica, senza dover attendere l'incoronazione per prendere possesso del proprio ufficio.\n\u00c8 il caso ad esempio di re Edoardo VIII del Regno Unito, il quale abdic\u00f2 prima che fosse celebrata la sua incoronazione: anche se per meno di un anno, egli fu a tutti gli effetti sovrano del Regno Unito e degli altri domini inglesi. Le leggi britanniche, infatti, stabiliscono che un nuovo monarca accede al trono in maniera automatica nel momento stesso della morte del suo predecessore, per cui la carica non resta mai vacante. La proclamazione del nuovo sovrano avviene gi\u00e0 poche ore dopo il decesso del predecessore, in una cerimonia all'aperto in St. James Palace.\nIn Francia, invece, l'ascesa al trono del nuovo re coincideva con la deposizione del feretro del predecessore nell'Abbazia di Saint-Denis, allorch\u00e9 il duca di Uz\u00e8s annunciava \"Le Roi est mort, vive le Roi\", cio\u00e8 \"Il (vecchio) Re \u00e8 morto, Viva il (nuovo) Re\".\nSedi tradizionali delle principali incoronazioni.\nL'incoronazione ha luogo di solito nella principale cattedrale o basilica del Paese su cui si esercita l'autorit\u00e0 del sovrano, ma non necessariamente nella citt\u00e0 capitale. La sede dell'evento \u00e8 stabilita dalla tradizione:\nAltri usi del termine.\nIl termine incoronazione pu\u00f2 essere usato anche in senso figurato o ironico, per indicare ad esempio l'elezione incontestata e plebiscitaria di un leader, soprattutto quando determinata gi\u00e0 prima della elezione vera e propria. In altri casi, \u00e8 usato per indicare l'acclamazione ricevuta da un personaggio in una occasione pubblica di rilievo.\nE di incoronazione si parla anche a proposito della vittoria di una concorrente a un concorso di bellezza\u00a0\u2013 ad esempio Miss Italia \u2013 la quale generalmente viene premiata attraverso le tipiche insegne monarchiche in quanto \"reginetta\" di bellezza."}
{"id": "1350222", "revid": "1745361", "url": "https://it.wikipedia.org/wiki?curid=1350222", "title": "Formazione di Livinallongo", "text": "La Formazione di Livinallongo \u00e8 costituita da un complesso stratificato, di potenza variabile (da 0 a 300\u00a0m, in eteropia laterale con i calcari e le dolomie di piattaforma carbonatica coeve), di calcari nodulari, ritmiti siliceo-calcaree, calcari detritici, tufiti (facies della \u201cPietra Verde del Cadore\u201d) del Ladinico Inferiore (Triassico Medio), di colore dal grigio scuro al verde.\nLa formazione affiora in area veneto\u00a0\u2013 trentina, principalmente a cavallo tra le province di Trento e Belluno (Agordino, Pale di San Lucano, gruppo del Civetta, Val Fiorentina, Val di Fiemme, Val di Fassa, gruppo dei Monzoni, gruppo delle Pale di San Martino e Cadore).\nDescrizione e ambiente sedimentario.\nLa Formazione di Livinallongo presenta una significativa variabilit\u00e0 laterale e verticale di facies litologica, con diverse litofacies tra le quali le principali sono:\nLa Formazione di Livinallongo si \u00e8 depositata in aree tropicali, all'interno di bacini in progressiva subsidenza, circondati da piattaforme carbonatiche. Queste aree bacinali erano interessate da apporti di materiale carbonatico provenienti dalle piattaforme e di materiale terrigeno proveniente da attivit\u00e0 vulcanica in parte esterna all'area dolomitica (testimoniate dai livelli tufacei di \u201cPietra Verde\u201d), che si sedimentavano con modalit\u00e0 deposizionali di tipo torbiditico.\nI fossili sono complessivamente piuttosto rari, anche se localmente possono esservi livelli riccamente fossiliferi. Sono segnalati in letteratura lamellibranchi pelagici (\"Daonella\"), cefalopodi (\"Protrachyceras\", \"Trachyceras\" ed \"Arpadites\"), echinodermi (\"Cidaris\" ed \"Encrinus\") e varie specie di radiolari."}
{"id": "1350223", "revid": "1610933", "url": "https://it.wikipedia.org/wiki?curid=1350223", "title": "Fringuello di Cocos", "text": ""}
{"id": "1350224", "revid": "116944", "url": "https://it.wikipedia.org/wiki?curid=1350224", "title": "De cerimoniis aulae byzantinae", "text": ""}
{"id": "1350235", "revid": "2214172", "url": "https://it.wikipedia.org/wiki?curid=1350235", "title": "Beati Paoli", "text": "I Beati Paoli \u00e8 il nome con cui viene indicata una presunta setta segreta nata in Sicilia formata da individui che si definivano vendicatori-giustizieri-sicari, nata presumibilmente a Palermo, con il nome di \"vendicosi\", intorno al XII secolo circa. Non ci sono per\u00f2 certezze circa la sua esistenza. Molti mafiosi usano il mito dei Beati Paoli come mito fondativo della stessa mafia \nL'unica fonte a riportarla \u00e8 data da quanto scritto da Francesco Maria Emanuele marchese di Villabianca. A ritenere che sia realmente esistita \u00e8 Francesco Paolo Castiglione nel saggio \"Indagine sui Beati Paoli\"\nPresunta storia.\nL'associazione sarebbe stata costituita, secondo Francesco Maria Emanuele marchese di Villabianca, come reazione allo strapotere e ai soprusi dei nobili che amministravano direttamente anche la giustizia criminale nei loro feudi.\nNon esiste documentazione che ne convalidi l'esistenza e l'operato, anche perch\u00e9 i racconti della tradizione popolare erano esclusivamente orali. Data la natura estremamente ambigua e a tratti leggendaria se ne ignorano gli sviluppi al di l\u00e0 del periodo del regno normanno in Sicilia.\nAd oggi vi sono molteplici teorie non concordanti tra loro che oscillano da una affermazione della loro storicit\u00e0 al convincimento che ci si trovi di fronte ad una \"invenzione letteraria\", mentre \u00e8 pi\u00f9 facile trovare documentazione a partire dalla fine del XIX secolo su una diffusione in Sicilia di una convinzione popolare riguardo all'effettiva veridicit\u00e0 della setta.\nI \"misteri\" dei Beati Paoli e il presunto legame con la \"mafia\" in Italia.\nLo scrittore e antropologo Giuseppe Pitr\u00e8 (1841-1916) nel capitolo \"La mafia e l'omert\u00e0\" del suo \"Usi e Costumi\" diede questa definizione di associazione per delinquere ricavandola dal gergo dei detenuti della \"Vicaria\", l'antico carcere di Palermo: \u00abCuncuma, s.f., riunione e compagnia di uomini, per lo pi\u00f9 non buoni e giudicati come non buoni. Riunione segreta e misteriosa come quella dei Beati Paoli, che avevano le loro grotte paurose ed impenetrabili presso il giardino detto della Cuncuma. \"Essiri di la Cuncuma\", essere del tal numero de' tristi, della cosca, aver l'arte e l'attitudine d'ingannare e prevedere gli inganni, esser furbo, ecc. A Palermo nel giardino della Cuncuma, vi era una grand'hosteria, et ivi giuntavano li \"guappi\" e taglia \"cantuni\"\u00bb. Questo non esclude qualunque riferimento magico o soprannaturale a proposito del mistero che circonda la confraternita. I Beati Paoli si proposero, dunque, come un'associazione per delinquere, caratterizzata da una \u00abragione sociale\u00bb, un \u00abtitolo\u00bb, quasi come le tante Venerabili e Nobili Confraternite, forse collegata con esponenti del potere. Se i membri della setta fossero stati solo \u00abguappi\u00bb o \u00abvendicatori a basso costo\u00bb avrebbero reclutato esclusivamente persone di infimo rango sociale, non anche proprietari di patrimoni e sicuri redditi nonch\u00e9 piccoli nobili.\nI Beati Paoli, successori sempre rinnovati dei \"vendicosi\", secondo il marchese di Villabianca, sarebbero stati realmente una setta di sicari che si riuniva in gran segreto (dopo la mezzanotte, al lume delle candele e incappucciati di nero) nelle cripte sotterranee del quartiere del Capo per pianificare criminali disegni e approntare una sorta di tribunale. I loro committenti facevano parte della classe sociale \"mezzana\" che, non disponendo come i blasonati di uomini in armi al proprio servizio, si rivolgevano alla congregazione per le loro personali vendette, sfruttando la rinomanza di mistero che la distingueva e l'indiscussa approvazione popolare di cui beneficiava, e l'esecuzione di atti delittuosi.\nIl mito dei Beati Paoli \u00e8 stato, infatti, usato spesso da molti per documentare storicamente l'origine della mafia in Italia, sebbene tale provenienza sia stata pi\u00f9 volte rigettata sia per la natura organizzativa che per gli effetti sulla popolazione: beneficiata dai primi, soggiogata dalla seconda.\nCirca l'origine del nome, si \u00e8 ipotizzato un collegamento con Francesco da Paola, patrono del regno di Napoli e Sicilia, fino al 1519 beato: gli aderenti della consorteria potevano circolare vestiti come i suoi minimi, frequentare le chiese e fare \u00abcunciura\u00bb nei sotterranei. Pare usassero come emblema una croce sovrastata da due spade incrociate.\nIl \"tribunale\" dei Beati Paoli.\nIl presunto covo dei Beati Paoli \u00e8 accessibile attraverso una cripta esistente nella chiesa palermitana di Santa Maria di Ges\u00f9 al Capo (o \"Santa Maruzza ri Canceddi\") che si affaccia sulla piazza ora dedicata alla temuta congrega. Un secondo ingresso d\u00e0 sul vicolo degli Orfani che conduce al suddetto piazzale. Sopra la grotta si eleva il gentilizio palazzo Baldi-Blandano: al primo piano, tramite una piccola porta, si raggiunge l'antro. La cavit\u00e0 (probabilmente una cosiddetta \"camera dello scirocco\", fatta scavare dagli aristocratici per riposarsi al fresco durante le afose giornate estive) \u00e8 caratterizzata da un vano con un pozzo e un sedile semicircolare, mentre due anguste gallerie portano ad altre spelonche. Il sotterraneo, visitato da Luigi Natoli (1857-1941) e descritto nel suo romanzo, fu utilizzato come rifugio durante i bombardamenti della seconda guerra mondiale: attualmente il comune di Palermo ha intrapreso i lavori per il suo recupero."}
{"id": "1350239", "revid": "188668", "url": "https://it.wikipedia.org/wiki?curid=1350239", "title": "Church of Scotland", "text": ""}
{"id": "1350259", "revid": "484362", "url": "https://it.wikipedia.org/wiki?curid=1350259", "title": "Contea di Alamance", "text": "La contea di Alamance, in inglese Alamance County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 130.800 abitanti. Il capoluogo di contea \u00e8 Graham.\nGeografia fisica.\nLa contea di Alamance si trova nella parte centrale della Carolina del Nord. L'U.S. Census Bureau certifica che l'estensione della contea \u00e8 di 1.126\u00a0km\u00b2, di cui 1.114\u00a0km\u00b2 composti da terra e i rimanenti 12\u00a0km\u00b2 composti di acqua.\nStoria.\nLa contea di Alamance fu costituita nel 1849."}
{"id": "1350261", "revid": "3082", "url": "https://it.wikipedia.org/wiki?curid=1350261", "title": "De Ceremoniis", "text": ""}
{"id": "1350264", "revid": "767487", "url": "https://it.wikipedia.org/wiki?curid=1350264", "title": "Contea di Alexander (Carolina del Nord)", "text": "La contea di Alexander, in inglese Alexander County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 33.603 abitanti. Il capoluogo di contea \u00e8 Taylorsville.\nStoria.\nLa contea di Alexander fu costituita nel 1847."}
{"id": "1350265", "revid": "767487", "url": "https://it.wikipedia.org/wiki?curid=1350265", "title": "Big Lurch", "text": "Biografia.\nInizi\u00f2 a farsi conoscere come rapper alla fine degli anni novanta; quando venne notato dal produttore Rick Rock, si rec\u00f2 a Oakland per registrare un album che per\u00f2 fu un insuccesso. Nel corso della sua carriera musicale, Singleton ha lavorato con alcuni artisti della Bay Area come Too $hort, Mac Dre, RBL Posse, C-Bo, E-40 ed altri.\nNel 2004 la Black Market Records pubblic\u00f2 un suo album solista, \"It's All Bad\".\nOmicidio di Tynisha Ysais\nA causa di un incidente stradale occorsogli il 16 settembre 2000, per lenire il dolore cronico che il trauma gli causava, inizi\u00f2 a far uso di PCP il quale, per\u00f2, ad alte dosi pu\u00f2 indurre psicosi e schizofrenia temporanea che pu\u00f2 portare anche a compiere crimini. Il 10 aprile 2002 dopo aver ucciso, sotto l'effetto del PCP, una ragazza, Tynisha Ysais nell'appartamento di lei, venne ritrovato per strada, nudo e sporco di sangue; Il suo ragazzo, Thomas Moore, testimoni\u00f2 che lui e Singleton avevano trascorso la sera precedente fumando PCP. La vittima fu trovata dall'amica Alisa Allen. Il suo petto era stato squartato e una lama da tre pollici le fu trovata conficcata nella scapola. C'erano segni di morsi nel collo, sulla faccia e nei polmoni, strappati fuori dal corpo. Testimoni oculari giurarono che quando Singleton fu portato via dalla polizia era nudo al centro della strada e coperto di sangue. Un esame medico fatto poco dopo la sua cattura ritrov\u00f2 carne umana nel suo stomaco non appartenente a lui. Venne accusato di omicidio e rissa aggravata a giugno 2003 e si dichiar\u00f2 non colpevole per insanit\u00e0 mentale al tempo dell'omicidio e afferm\u00f2 di non ricordare nulla del gesto. Il 7 novembre 2003 fu condannato all'ergastolo in quanto l'intossicazione da PCP non venne riconosciuta come causa della temporanea follia.\nDiscografia.\nAlbum in studio"}
{"id": "1350267", "revid": "270833", "url": "https://it.wikipedia.org/wiki?curid=1350267", "title": "Classifica generale (Vuelta a Espa\u00f1a)", "text": "La classifica generale della Vuelta a Espa\u00f1a \u00e8 la principale classifica della corsa a tappe spagnola, che definisce il vincitore della gara. Consiste in una graduatoria a tempo, calcolata in sommando i tempi di ogni ciclista sul traguardo di ogni tappa. Il simbolo distintivo, e simbolo della corsa, \u00e8 la \"maglia rossa\".\nStoria.\nPer facilitare il riconoscimento del leader della corsa nelle prime edizioni della corsa, questo indossava una maglia arancione, colore che nessun altro corridore poteva indossare scanso equivoci.\nNelle edizioni del 1935 e del 1936, il leader della classifica generale indossava una maglia arancio chiaro. Nel 1941 divenne bianca, mentre nel 1942 torn\u00f2 ad essere arancione. Nel 1945 divent\u00f2 rossa scura e dal 1946 al 1950 fu bianca con una striscia rossa. Pi\u00f9 tardi, nel 1955 la maglia divent\u00f2 gialla, come quella usata nel Tour de France.\nRimase gialla per molto tempo e solo nel 1977 fu arancione. Dal 1999 divent\u00f2 color oro e dal 2010, il leader della classifica generale indossa una maglia rossa.\nIl corridore che l'ha indossata pi\u00f9 volte \u00e8 lo svizzero Alex Z\u00fclle, che ha portato il simbolo di leader per un totale di 48 giorni."}
{"id": "1350269", "revid": "767487", "url": "https://it.wikipedia.org/wiki?curid=1350269", "title": "Contea di Alleghany (Carolina del Nord)", "text": "La contea di Alleghany, in inglese Alleghany County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 10.677 abitanti. Il capoluogo di contea \u00e8 Sparta.\nStoria.\nLa contea di Alleghany fu costituita nel 1859."}
{"id": "1350270", "revid": "152625", "url": "https://it.wikipedia.org/wiki?curid=1350270", "title": "Easy lady", "text": ""}
{"id": "1350271", "revid": "1983214", "url": "https://it.wikipedia.org/wiki?curid=1350271", "title": "Cugir", "text": "Cugir (in ungherese \"Kudzsir\", in tedesco \"Kudschir\"), \u00e8 una citt\u00e0 della Romania di abitanti, ubicata nel distretto di Alba, nella regione storica della Transilvania.\nRicerche archeologiche e ritrovamenti occasionali hanno consentito di datare le prime popolazioni dell'area attorno al III secolo a.C., mentre il primo documento in cui viene citata la localit\u00e0, con il nome di \"Villa Kudzur\", \u00e8 del 1493."}
{"id": "1350277", "revid": "110157", "url": "https://it.wikipedia.org/wiki?curid=1350277", "title": "Mil'kovo", "text": "Mil'kovo (in lingua russa \u041c\u0438\u043b\u044c\u043a\u043e\u0432\u043e) \u00e8 una citt\u00e0 della Russia di 8.900 abitanti situata nel Territorio della Kam\u010datka."}
{"id": "1350282", "revid": "765341", "url": "https://it.wikipedia.org/wiki?curid=1350282", "title": "Suddivisioni dell'Isola di Man", "text": "L'isola di Man \u00e8 suddivisa in \"sheadings\" e parrocchie insulari o amministrative, ognuna delle quali raggruppa pi\u00f9 localit\u00e0.\nSuddivisioni amministrative e tradizionali.\nL'isola \u00e8 divisa tradizionalmente in due zone, comprendenti ognuna tre \"sheadings\", la principale entit\u00e0 del territorio.\nTali \"sheadings\" comprendono a loro volta 24 suddivisioni amministrative con quattro diversi status. Tradizionalmente queste suddivisioni erano tutte delle parrocchie (il territorio ne conta 17), ma oggi non \u00e8 pi\u00f9 cos\u00ec e i documenti ufficiali le indicano a volte come \u00abparrocchie insulari\u00bb, per non confonderle con le attuali parrocchie amministrative. Generalmente, le 24 suddivisioni amministrative sono chiamate \u00abparrocchie amministrative\u00bb o, per estensione, \u00abparrocchie\u00bb, bench\u00e9 i due termini siano entrambi impropri, poich\u00e9 questo dipende dal loro status specifico.\nPer chiarezza, nella tavola \u00e8 indicato lo status esatto di ogni suddivisione (e ci si deve ricordare che il termine \u00abparrocchia\u00bb, utilizzato in ambito amministrativo, per alcune di esse non sempre corrisponde alla definizione tradizionale, basata sulle antiche definizioni religiose). In pi\u00f9 l'estensione di due \"sheadings\" \u00e8 stata cambiata, con lo spostamento dell'antica parrocchia di Onchan.\nCircoscrizioni elettorali.\nIl territorio \u00e8 suddiviso in quindici \u00abcircoscrizioni elettorali\u00bb (\"constituencies\" in inglese) che possono non rispettare i limiti degli \"sheadings\"; secondo la loro popolazione, hanno ognuna da uno a quattro MHK (Membri della \"House of Keys\").\nTali circoscrizioni sono a loro volta suddivise in \u00abdistretti elettorali\u00bb (\"polling districts\", da due a cinque), da non confondere con la designazione di \u00abdistretto\u00bb utilizzata ufficialmente per alcune parrocchie amministrative rurali formate da un solo \u00abvillaggio\u00bb, ma che sono anch'esse divise in distretti elettorali. I distretti elettorali non superano le frontiere degli \"sheadings\", n\u00e9 quelle delle parrocchie amministrative.\nLista.\nLe suddivisioni sono elencate, nell'ordine tradizionale dell'isola, in senso orario:"}
{"id": "1350290", "revid": "1983214", "url": "https://it.wikipedia.org/wiki?curid=1350290", "title": "Ocna Mure\u0219", "text": "Ocna Mure\u0219, in passato \"Uioara\", (in ungherese \"Maros\u00fajv\u00e1r\", in tedesco \"Miereschhall\"), \u00e8 una citt\u00e0 della Romania di abitanti, ubicata nel distretto di Alba, nella regione storica della Transilvania."}
{"id": "1350292", "revid": "287204", "url": "https://it.wikipedia.org/wiki?curid=1350292", "title": "Ocna Mures", "text": ""}
{"id": "1350294", "revid": "465169", "url": "https://it.wikipedia.org/wiki?curid=1350294", "title": "Minya", "text": "Miny\u0101 o al-Miny\u0101 () \u00e8 una citt\u00e0 dell'Egitto, capoluogo del governatorato omonimo, di quasi 200\u00a0000 abitanti, a circa 250\u00a0km a sud del Cairo, sulla sponda sinistra del fiume Nilo.\nIl toponimo deriva dall'antico egizio Men'at Khufu. Esso potrebbe essere derivato a sua volta dal copto sahidico Tmoone (copto bohairico: Thmon\u0113), che significa \"la residenza\", a causa di un antico monastero ivi esistente.\nMinya ha una precisa vocazione agricola, producendo cotone e canna da zucchero: colture entrambe che hanno assoluto bisogno di grandi quantit\u00e0 di acqua.\n\u00c8 sede di un'universit\u00e0. Fuori citt\u00e0 esiste un vasto cimitero cristiano-islamico, chiamato Z\u00e0wiyyat al-Mayyit\u00ecn, \"Angolo dei morti\".\nNei pressi della citt\u00e0, negli anni 1970, fu scoperto codice in papiraceo noto come Codex Tchacos, contenente l'unica copia conservatasi del \"Vangelo di Giuda\".\nIl 24 Febbraio 2018 fu annunciata, dal ministro delle antichit\u00e0 Egiziano Khaled al-Anani, la scoperta di una necropoli nei pressi della citt\u00e0. \nIl complesso funerario, contenente oltre 1000 statue e 40 sarcofagi, dovrebbe risalire al tardo periodo della storia egiziana, quello tra il 672 e il 332 avanti Cristo e all'era tolemaica, il regno ellenistico iniziato dopo la morte di Alessandro Magno."}
{"id": "1350297", "revid": "1543377", "url": "https://it.wikipedia.org/wiki?curid=1350297", "title": "Mil'kovskij rajon", "text": "Il Mil'kovskij rajon \u00e8 un \"rajon\" (distretto) del Kraj di Kam\u010datka, nella Russia estremo orientale. Il capoluogo \u00e8 il villaggio di Mil'kovo."}
{"id": "1350298", "revid": "229617", "url": "https://it.wikipedia.org/wiki?curid=1350298", "title": "El Minya", "text": ""}
{"id": "1350301", "revid": "287204", "url": "https://it.wikipedia.org/wiki?curid=1350301", "title": "Samuel S\u00e1nchez", "text": " Passista-scalatore, professionista dal 2000 al 2017, nel 2008 ha vinto l'oro olimpico nella prova in linea ai Giochi di Pechino. Nella sua carriera professionistica si \u00e8 aggiudicato anche una tappa e la classifica scalatori al Tour de France 2011, e la vittoria in cinque frazioni alla Vuelta a Espa\u00f1a, competizione in cui si \u00e8 classificato terzo nel 2007 e secondo nel 2009.\nCarriera.\nI primi anni.\nOriginario delle Asturie, pass\u00f2 professionista nel 2000 con la Euskaltel-Euskadi, squadra nella quale era uno dei pochissimi atleti non baschi. Inizialmente si fece notare per interessanti iniziative sia nella Milano-Sanremo 2002, quando nel finale con uno scatto sul Poggio rimase in testa per un buon tratto della salita, sia nella Liegi-Bastogne-Liegi 2003, nella quale segu\u00ec Lance Armstrong in una dispendiosa fuga a una ventina di chilometri dal traguardo, riuscendo comunque a conquistarsi un piazzamento nei primi dieci.\nNel 2004 ottenne il primo successo da professionista, aggiudicandosi le due prove e la classifica finale della storica Escalada a Montju\u00efc. Nel triennio 2005-2007 vinse cinque tappe alla Vuelta a Espa\u00f1a (concluse terzo nel 2007) e il Campionato di Zurigo 2006, e ottenne numerosi piazzamenti di spicco, sia nelle brevi corse a tappe che nelle classiche in linea: tra queste anche il quarto posto al campionato mondiale 2006 di Salisburgo, in cui si mise in luce con uno scatto a 700-800 metri dal traguardo che favor\u00ec la vittoria di Paolo Bettini.\n2008-2011: il titolo olimpico e la maglia a pois.\nNel 2008 finalizz\u00f2 la preparazione per il Tour de France trascurando quindi le classiche di primavera. Al Tour and\u00f2 male sui Pirenei ma si riscatt\u00f2 sulle Alpi giungendo secondo nella tappa dell'Alpe d'Huez dietro a Carlos Sastre, e ottenendo infine il sesto posto in classifica generale. Il 9 agosto dello stesso anno ottenne la vittoria pi\u00f9 prestigiosa della sua carriera aggiungendo al suo palmar\u00e8s la medaglia d'oro olimpica, conquistata nella gara in linea dei Giochi di Pechino: nell'occasione precedette in una volata ristretta l'italiano Davide Rebellin (in seguito squalificato per doping), l'elvetico Fabian Cancellara e il russo Aleksandr Kolobnev.\nNel 2009 si concentr\u00f2 sulle gare della seconda parte di stagione: corse un'ottima Vuelta a Espa\u00f1a, chiusa al secondo posto in classifica generale staccato di soli 55 secondi dal connazionale Alejandro Valverde, mentre ai campionati del mondo di Mendrisio si rese protagonista classificandosi al quarto posto; infine al Giro di Lombardia concluse secondo, battuto in uno sprint a due da Philippe Gilbert. L'anno dopo disput\u00f2 un Tour de France da protagonista, chiudendo al quarto posto. Perse il terzo gradino del podio, che aveva difeso nonostante una caduta, soltanto nella penultima tappa a cronometro, a vantaggio dello specialista Denis Men'\u0161ov: quel giorno accus\u00f2 un distacco di ben due minuti dal russo. In seguito, a causa delle squalifiche del vincitore Contador e di Men'\u0161ov, il suo quarto posto si tramuter\u00e0 in un secondo posto.\nNel 2011 partecip\u00f2 ancora al Tour de France come capitano della Euskaltel: gi\u00e0 nelle prime due tappe, per\u00f2, perse quasi tre minuti dai principali rivali per la classifica. In seguito si aggiudic\u00f2 comunque la dodicesima frazione della \"Grande Boucle\", quella con arrivo a Luz-Ardiden, scattando all'inizio dell'ultima salita e battendo di pochi secondi Jelle Vanendert e Fr\u00e4nk Schleck. Al termine della corsa si aggiudic\u00f2 la maglia a pois della classifica scalatori ottenendo inoltre il quinto posto finale.\n2012-2017: gli ultimi anni.\nNella primavera del 2012, sempre in maglia Euskaltel, vince una tappa alla Volta Ciclista a Catalunya e si piazza secondo nella classifica finale della corsa; successivamente si aggiudica due frazioni e la graduatoria finale della Vuelta al Pa\u00eds Vasco. \u00c8 poi settimo sia all'Amstel Gold Race che alla Liegi-Bastogne-Liegi. In luglio partecipa al Tour de France, ma una caduta durante l'ottava tappa lo costringe al ritiro. Conclude la stagione con il secondo posto al Giro di Lombardia, battuto dal connazionale Joaquim Rodr\u00edguez.\nRimasto senza squadra dopo la chiusura della Euskaltel al termine della stagione 2013, solo ad inizio febbraio dell'anno successivo trova ingaggio nella statunitense BMC Racing Team. Pochi giorni prima della partenza della Vuelta a Espa\u00f1a 2017 viene rivelata la sua positivit\u00e0 a un test antidoping nel quale vengono trovate tracce di ormone della crescita. La positivit\u00e0 viene confermata dalle controanalisi."}
{"id": "1350302", "revid": "2178", "url": "https://it.wikipedia.org/wiki?curid=1350302", "title": "Giudicato ed esecuzione", "text": ""}
{"id": "1350311", "revid": "110157", "url": "https://it.wikipedia.org/wiki?curid=1350311", "title": "N-acetilesosammina 1-deidrogenasi", "text": "La N-acetilesosammina 1-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nAgisce anche su \"N-\"acetilgalattosamina e, pi\u00f9 lentamente, su \"N-\"acetilmannosamina."}
{"id": "1350312", "revid": "110157", "url": "https://it.wikipedia.org/wiki?curid=1350312", "title": "6-endo-idrossicineolo deidrogenasi", "text": "La 6-endo-idrossicineolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1350315", "revid": "1318658", "url": "https://it.wikipedia.org/wiki?curid=1350315", "title": "\u0116sso", "text": "\u0116sso () \u00e8 una localit\u00e0 della Russia situata nel Kraj di Kam\u010datka, in Russia.\nInfrastrutture e trasporti.\nAereo.\nL'aeroporto di \u0116sso si trova a 500\u00a0m dalla localit\u00e0 omonima. L'aeroporto dispone di una pista attiva ed \u00e8 attrezzato per l'atterraggio e decollo degli aerei leggeri del tipo Antonov An-2, Antonov An-28 e degli elicotteri Mil Mi-2, Mil Mi-8. All'aeroporto ci sono 4 parcheggi per gli elicotteri e per gli aerei leggeri. Attualmente, all'aeroporto di \u0116sso opera i voli di linea diretti per Tigil' la compagnia aerea russa Korjakavia. Da Tigil'sono effettuati i voli di linea verso altre localit\u00e0 di Kraj di Kam\u010datka: Ust'-Chajrjuzovo, Anavgaj, Palana, Tili\u010diki-Korf, Ossora e Petropavlovsk-Kam\u010datskij. Inoltre, all'aeroporto di \u0116sso opera i voli regionali con gli elicotteri Mil Mi-8 la compagnia aerea russa Kam\u010datskie Avialinii.\nCollegamenti esterni.\nL'Aeroporto di \u0116sso sul aviapages.ru"}
{"id": "1350316", "revid": "1543377", "url": "https://it.wikipedia.org/wiki?curid=1350316", "title": "(-)-trans-carveolo deidrogenasi", "text": "La carveolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1350317", "revid": "1543377", "url": "https://it.wikipedia.org/wiki?curid=1350317", "title": "Metanolo deidrogenasi", "text": "La metanolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1350318", "revid": "1983214", "url": "https://it.wikipedia.org/wiki?curid=1350318", "title": "Teiu\u0219", "text": "Teiu\u0219 (in ungherese \"T\u00f6vis\", in tedesco \"Dornen\" oppure \"Dreikirchen\"), \u00e8 una citt\u00e0 della Romania di abitanti, ubicata nel distretto di Alba, nella regione storica della Transilvania."}
{"id": "1350319", "revid": "1543377", "url": "https://it.wikipedia.org/wiki?curid=1350319", "title": "Cicloesanolo deidrogenasi", "text": "La cicloesanolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima ossida anche altri alcoli aliciclici e dioli."}
{"id": "1350320", "revid": "110157", "url": "https://it.wikipedia.org/wiki?curid=1350320", "title": "Pterocarpina sintasi", "text": "La pterocarpina sintasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima catalizza la reazione finale della biosintesi dei fitoalessini della pterocarpina, della medicarpina e della maaciaina."}
{"id": "1350321", "revid": "15756", "url": "https://it.wikipedia.org/wiki?curid=1350321", "title": "Luigi Ferdinando Marsili", "text": "Biografia.\nGiovinezza.\nApparteneva a una famiglia aristocratica di Bologna, essendo figlio cadetto del conte Carlo Francesco Marsili e della moglie Margherita Hercolani. Eredit\u00f2 il titolo dopo che il fratello Anton Felice rinunci\u00f2 alla primogenitura. Non fece studi regolari, ma si procur\u00f2 ugualmente una vasta cultura frequentando l'Universit\u00e0 di Bologna e quella di Padova, e studiando matematica, anatomia e scienze naturali con maestri insigni, come Geminiano Montanari e Marcello Malpighi.\nCominci\u00f2 prestissimo a viaggiare associando osservazioni scientifiche alla raccolta di dati sull'organizzazione militare. Nel 1671, si rec\u00f2 a Napoli dove visit\u00f2 i Campi Flegrei e sal\u00ec sul Vesuvio. Nel 1679 si rec\u00f2 a Costantinopoli, allora capitale dell'Impero Ottomano, dove rimase circa un anno. Frutto del viaggio di ritorno, attraverso la Penisola balcanica, furono le \"Osservazioni intorno al Bosforo tracio o vero canale di Costantinopoli\" (1680).\nLa vita militare.\nNel 1682 si arruol\u00f2 nell'esercito dell'imperatore Leopoldo I, fu ferito e fatto prigioniero dai Turchi in un'azione sul fiume R\u00e1ba, e venduto come schiavo a un Pasci\u00e0 che accompagn\u00f2 alla battaglia di Vienna. Dopo peregrinazioni e traversie, fu riscattato nel 1684, ritornando alla vita militare in qualit\u00e0 di ingegnere. L'attivit\u00e0 di Marsili consistette prevalentemente nello studio e nella progettazione di fortificazioni e altre opere di ingegneria militare quali strade e ponti, nell'apprestamento delle opere d'assedio, nella rilevazione di piante topografiche, e in apprestamenti logistici. L'attivit\u00e0 militare gli permise di continuare gli studi: molto importanti quelli derivanti dalla sua conoscenza del Danubio, documentata dalla monumentale \"Danubius Pannonico-Mysicus\" (1726), contenente informazioni sulla geografia, l'etnologia, la geologia, e l'idrologia delle regioni danubiane. In qualit\u00e0 di militare, Marsili fu in Ungheria, dove nel 1686 partecip\u00f2 all'assedio e alla conquista di Buda. In seguito, collabor\u00f2 alla presa di Smederevo ed alla battaglia di Vidin. Ebbe una parte rilevante nelle trattative di pace con l'Impero Ottomano nel 1691 e pi\u00f9 tardi in quelle che condussero alla pace di Carlovitz; fu lui fra l'altro a guidare la commissione di demarcazione per conto dell'Impero austriaco per stabilire i confini con l'Impero ottomano.\nLa carriera del Marsili, che nel frattempo aveva raggiunto il grado di colonnello ed era stato ferito durante l'assedio di Belgrado (1688), fu interrotta bruscamente durante la Guerra di successione spagnola allorch\u00e9, comandato alla difesa di Breisach agli ordini del conte d'Arco, dopo la caduta della fortezza fu processato insieme col suo comandante. Quest'ultimo, giudicato colpevole di aver capitolato prima del necessario, fu decapitato; Marsili fu degradato e spogliato dei beni (18 febbraio 1704). Fu poi riabilitato molti anni dopo, ma non torn\u00f2 pi\u00f9 alla vita militare, tranne che per un breve intervallo.\nLe ricerche scientifiche in et\u00e0 matura.\nTrascorse gli ultimi anni a Bologna, e alla citt\u00e0 natale don\u00f2 tutto il materiale raccolto nel corso delle sue ricerche, dando origine in tal modo all'Istituto delle scienze nel 1712. Vennero incaricati sei professori per gestire le differenti branche dell'Istituto, il quale successivamente verr\u00e0 dotato di una tipografia in grado di stampare documenti, oltre che con l'alfabeto latino, con l'alfabeto greco, l'ebraico e l'arabo. All'Istituto fu strettamente legata l'Accademia delle Scienze. La donazione del ricchissimo materiale accumulato nel corso dei suoi viaggi e delle sue ricerche dette vita al primo nucleo del museo dell'Istituto, al quale si aggiunsero i musei di Aldrovandi e Cospi. A Bologna cre\u00f2 anche una \"Camera di geografia e nautica\".\nPer due anni soggiorn\u00f2 in Francia, sulle coste provenzali, e le metodiche osservazioni sui fenomeni del mare vennero utilizzate per l\"'Histoire physique de la mer\" (1725), considerato il primo trattato scientifico di idrografia.\nDurante un soggiorno a Maderno, sul Lago di Garda (1725), fece una serie di osservazioni sistematiche, componendole in un'operetta, \"Osservazioni fisiche sul lago di Garda\", che \u00e8 il primo lavoro prettamente scientifico sul lago, considerato il primo lavoro scientifico di limnologia e idrobiologia.\nFu eletto socio dell'Acad\u00e9mie fran\u00e7aise e della Royal Society (alla quale venne presentato da Isaac Newton).\nDediche.\nIn onore dello studioso, il pi\u00f9 imponente vulcano sottomarino europeo, il Marsili, che sorge nei fondali del Mar Tirreno, porta il suo nome.\nOpere.\nLa qualit\u00e0 dell'attivit\u00e0 scientifica di Luigi Ferdinando Marsili \u00e8 molto elevata, e solo a torto \u00e8 stata dimenticata. Fu rivalutata in occasione del secondo centenario della morte, celebrato con solennit\u00e0 a Bologna nel 1930. In quell'occasione furono pubblicati, a cura dell'Accademia delle Scienze di Bologna, alcuni scritti inediti tra i quali un'autobiografia e memorie varie. Il catalogo dei manoscritti del Marsili era gi\u00e0 stato pubblicato nel 1928 da Lodovico Frati."}
{"id": "1350322", "revid": "1573940", "url": "https://it.wikipedia.org/wiki?curid=1350322", "title": "Teius", "text": "Teius \u00e8 un genere di lucertole che fa parte della famiglia Teiidae.\nTassonomia.\nComprende le seguenti specie:"}
{"id": "1350323", "revid": "110157", "url": "https://it.wikipedia.org/wiki?curid=1350323", "title": "Codeinone reduttasi (NADPH)", "text": "La codeinone reduttasi (NADPH) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima catalizza la riduzione reversibile del codeinone a codeina, che \u00e8 il diretto precursore della morfina nella pianta del papavero \"Papaver somniferum\"."}
{"id": "1350326", "revid": "110157", "url": "https://it.wikipedia.org/wiki?curid=1350326", "title": "Salutaridina reduttasi (NADPH)", "text": "La salutaridina reduttasi (NADPH) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima catalizza la riduzione reversibile della salutaridina a salutaridinolo, che \u00e8 un precursore diretto degli alcaloidi della morfina nelle piante di papavero."}
{"id": "1350327", "revid": "1543377", "url": "https://it.wikipedia.org/wiki?curid=1350327", "title": "D-arabinitolo 2-deidrogenasi", "text": "La D-arabinitolo 2-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1350328", "revid": "110157", "url": "https://it.wikipedia.org/wiki?curid=1350328", "title": "Galattitolo-1-fosfato 5-deidrogenasi", "text": "La galattitolo-1-fosfato 5-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima contiene zinco."}
{"id": "1350329", "revid": "110157", "url": "https://it.wikipedia.org/wiki?curid=1350329", "title": "Tetraidrossinaftalene reduttasi", "text": "La tetraidrossinaftalene reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima riduce il 1,3,6,8-tetraidrossinaftalene a scitalone e riduce anche il 1,3,8-triidrossinaftalene a vermelone. L'enzima \u00e8 coinvolto, con la scitalone deidratasi nella biosintesi di melanina nei funghi patogeni.\nVoci correlate.\nScitalone deidratasi"}
{"id": "1350330", "revid": "110157", "url": "https://it.wikipedia.org/wiki?curid=1350330", "title": "(S)-carnitina 3-deidrogenasi", "text": "La (S)-carnitina 3-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 specifico per l'enantiomero (\"S\") della carnitina. A differenza della carnitina 3-deidrogenasi, dunque, l'enzima \u00e8 in grado di agire solo su un enantiomero."}
{"id": "1350332", "revid": "110157", "url": "https://it.wikipedia.org/wiki?curid=1350332", "title": "Mannitolo deidrogenasi", "text": "La mannitolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di \"Apium graveolens\" ossida gli alditoli che presentano una chiralit\u00e0 2\"R\" sul carbonio adiacente al carbonio primario sottoposto all'ossidazione. L'enzima \u00e8 specifico per NAD e non \u00e8 in grado di servirsi di NADP."}
{"id": "1350333", "revid": "1543377", "url": "https://it.wikipedia.org/wiki?curid=1350333", "title": "Fluoren-9-olo deidrogenasi", "text": "La fluoren-9-olo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 coinvolto nel metabolismo del fluorene in \"Arthrobacter sp\"."}
{"id": "1350334", "revid": "110157", "url": "https://it.wikipedia.org/wiki?curid=1350334", "title": "4-(idrossimetil)benzenesulfonato deidrogenasi", "text": "La 4-(idrossimetil)benzenesulfonato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 coinvolto della via degradativa del toluene-4-sulfonato in \"Comamonas testosteroni\""}
{"id": "1350335", "revid": "110157", "url": "https://it.wikipedia.org/wiki?curid=1350335", "title": "6-idrossiesanoato deidrogenasi", "text": "La 6-idrossiesanoato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 coinvolto nella via degradativa del cicloesanolo in \"Acinetobacter NCIB 9871\""}
{"id": "1350336", "revid": "110157", "url": "https://it.wikipedia.org/wiki?curid=1350336", "title": "3-idrossipimeloil-CoA deidrogenasi", "text": "La 3-idrossipimeloil-CoA deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 coinvolto nella via anaerobica di degradazione del benzoato nei batteri."}
{"id": "1350337", "revid": "110157", "url": "https://it.wikipedia.org/wiki?curid=1350337", "title": "Sulcatone reduttasi", "text": "La sulcatone reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nStudi sugli effetti della stereochimica della riduzione del sulcatone sulla crescita e il rifornimento di nutrienti in Clostridia pesteurianum, C. tyrobutyricum e Lactobacillus brevis suggeriscono la presenza di due differenti sulcatone reduttasi con differenti stereospecificit\u00e0."}
{"id": "1350338", "revid": "1543377", "url": "https://it.wikipedia.org/wiki?curid=1350338", "title": "Glicerolo-1-fosfato deidrogenasi (NAD(P)+)", "text": "La glicerolo-1-fosfato deidrogenasi (NAD(P)+) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 responsabile della formazione del glicerofosfato tipico degli \"Archaea\", stereospecificamente differente da quello generato dalla glicerolo-3-fosfato deidrogenasi (NAD(P)+)."}
{"id": "1350339", "revid": "110157", "url": "https://it.wikipedia.org/wiki?curid=1350339", "title": "4-idrossitreonina-4-fosfato deidrogenasi", "text": "La 4-idrossitreonina-4-fosfato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl prodotto della reazione va incontro a decarbossilazione, a dare 3-ammino-2-ossopropilfosfato. In \"Escherichia coli\", l'enzima \u00e8 coinvolto nel \"pathway\" di biosintesi del coenzima piridossalfosfato, che si serve anche della eritrosio-4-fosfato deidrogenasi, della 4-fosfoeritronato deidrogenasi, della fosfoserina transaminasi, della piridossina 5'-fosfato sintasi e della piridossal 5'-fosfato sintasi."}
{"id": "1350341", "revid": "15756", "url": "https://it.wikipedia.org/wiki?curid=1350341", "title": "Storia di Wikipedia", "text": "Wikipedia \u00e8 un'enciclopedia online a contenuto libero nata il 15 gennaio 2001. Tra i suoi principi essenziali figurano il \"punto di vista neutrale\" e il rispetto del copyright.\nStoria in breve.\nNupedia.\nNupedia venne messa online il 9 marzo del 2000, all'interno delle pagine della societ\u00e0 Bomis, proprietaria dell'omonimo portale di ricerca. A questo ambizioso progetto collaboravano Jimmy Wales, allora CEO della Bomis, e Larry Sanger, in qualit\u00e0 di redattore capo. Sanger sottoline\u00f2 la diversit\u00e0 di Nupedia dalle enciclopedie gi\u00e0 esistenti: il suo era un contenuto aperto e aveva quindi carattere libero, in quanto edito sotto licenza GFDL; si trovava sul web, il che eliminava tutte le limitazioni di spazio tipiche del formato cartaceo; era libera da pregiudizi per la sua natura pubblica e per la base potenzialmente ampia dei suoi collaboratori: tutte queste caratteristiche ne facevano un prodotto del tutto nuovo. Rivoluzionaria risultava poi la commistione tra volontariet\u00e0 e gratuit\u00e0 dell'opera redazionale, da un lato, e la disponibilit\u00e0 piena degli stessi contenuti da parte dei fruitori, dall'altro.\nLe voci di Nupedia venivano prodotte attraverso un processo di revisione delle voci scandito in sette passaggi eseguiti da esperti scelti di varie materie, i quali si dedicavano volontariamente a un minuzioso e intenso lavoro di ricerca. In seguito, ci\u00f2 venne indicato come il motivo principale della lentezza nello sviluppo del progetto, il quale, al termine della sua esistenza, aveva prodotto solo 24 voci in tre anni. La Bomis inizialmente studi\u00f2 dei piani per recuperare il suo investimento attraverso l'uso di inserzioni pubblicitarie.\nAll'inizio Nupedia fu pubblicata sotto la propria licenza \"Nupedia Open Content\", poi sostituita dalla GNU Free Documentation License (gi\u00e0 prima della fondazione di Wikipedia) in seguito alle esortazioni di Richard Stallman. Stallman, importante personalit\u00e0 del software libero, a quel punto fece confluire dentro Nupedia un altro progetto di enciclopedia a contenuto libero, GNUpedia, da lui annunciato nel 1999 (anch'esso ancora privo del sistema di produzione \"wiki\"). Stallman diede in seguito il proprio sostegno a Wikipedia.\nWikipedia.com.\nPer il concetto di \"wiki\" Wales e Sanger dichiararono di essersi ispirati ai siti \"WikiWikiWeb\" o \"Portland Pattern Repository\" di Ward Cunningham. In particolare, Wales afferm\u00f2 di avere per la prima volta conosciuto il \"wiki\" da Jeremy Rosenfeld, un impiegato della Bomis che gli mostr\u00f2 un \"wiki\" di Ward Cunningham nel dicembre del 2000. Ma fu dopo che Sanger, nel gennaio 2001, seppe della sua esistenza da Ben Kovitz, un utente regolare di quel \"wiki\", che propose a Wales la creazione di un \"wiki\" per Nupedia: con ci\u00f2 la storia di Wikipedia ebbe inizio.\nFormatasi Wikipedia, Wales e Sanger ne risultarono i principali fondatori, anche se, a rigore, Sanger, nel ruolo di redattore capo, era soltanto un dipendente di Wales.\nWikipedia venne formalmente lanciata il 15 gennaio 2001 in lingua inglese, sul sito \"Wikipedia.com\". Gi\u00e0 dal 10 gennaio, per\u00f2, esisteva come servizio di \"Nupedia.com\", per cui il pubblico poteva scrivere delle voci che potevano essere poi incorporate dentro Nupedia a seguito di una revisione. Poich\u00e9 il consiglio consultivo degli esperti di Nupedia disapprov\u00f2 il suo modello di produzione delle voci, venne rilanciata come sito web indipendente e a s\u00e9 stante.\nIl lancio di Wikipedia \u00e8 stato inserito nel 2009 dai Webby Awards tra i 10 momenti pi\u00f9 importanti per Internet del decennio (2000-2009).\nLa sua politica del \"punto di vista neutrale\" fu codificata nei primi mesi di vita e ricalcava una politica simile gi\u00e0 esistente in Nupedia. Wikipedia guadagn\u00f2 i primi collaboratori da Nupedia, dagli annunci presenti su Slashdot e dalle indicizzazioni sui motori di ricerca. Alla fine del suo primo anno di esistenza arriv\u00f2 ad avere esattamente 19.598 voci su 18 edizioni in lingue differenti (quella principale rimaneva quella inglese). Raggiunse 26 edizioni alla fine del 2002, 46 alla fine del 2003 e 161 alla fine del 2004. Nupedia e Wikipedia coesistettero finch\u00e9 i server della prima furono chiusi definitivamente nel 2003 e i suoi testi incorporati in Wikipedia.\nWikipedia.org e la \"Enciclopedia Libre\".\nDenunciando la paura per la pubblicit\u00e0 commerciale e illegale e la mancanza di controllo in una Wikipedia percepita come \"anglocentrica\", gli utenti della edizione di Wikipedia in lingua spagnola crearono nel febbraio 2002 un progetto parallelo: la \"Enciclopedia Libre\". Quell'anno, pi\u00f9 tardi, Wales annunci\u00f2 che Wikipedia non avrebbe ospitato alcuna pubblicit\u00e0 promozionale e spost\u00f2 il sito web al dominio di \"wikipedia.org\".\nDa allora, ragioni editoriali hanno determinato la nascita di altri progetti nati dalla separazione da Wikipedia, come \"Wikinfo\", che abbandon\u00f2 il \"punto di vista neutrale\" a favore di molteplici voci complementari ognuna delle quali, su un determinato argomento, espone un \"punto di vista solidale\" e firmato dai suoi utenti. Nel frattempo nacquero anche altre 65 edizioni di Wikipedia in altre lingue.\nLa Wikimedia Foundation.\nDa Wikipedia e Nupedia fu creata, il 20 giugno 2003, la Wikimedia Foundation. Wikipedia e i progetti \"fratelli\" da allora operarono sostenuti da questa organizzazione \"non profit\". Il primo progetto \"fratello\" di Wikipedia, \"In Memoriam: September 11 Wiki\", \u00e8 stato un memoriale degli attentati dell'11 settembre 2001. Apparvero poi:\nDa allora Wikimedia ha iniziato una serie di altri progetti minori:\nA partire dal 2004 inizi\u00f2 a costituirsi una rete di organismi su base nazionale collegati alla Wikimedia Foundation; i primi furono Wikimedia Deutschland (13 giugno 2004), Wikimedia France (23 ottobre 2004) e Wikimedia Italia (17 giugno 2005).\nCrescita di Wikipedia.\nWikipedia ha tradizionalmente considerato il numero delle voci come un indice dello stato di avanzamento del progetto. Nei primi due anni cresceva alla velocit\u00e0 di poche centinaia o meno di nuove voci al giorno. La Wikipedia in inglese raggiunse il traguardo delle voci il 22 gennaio 2003. Nel 2004 la crescita del numero di voci andava approssimativamente da a al giorno. Contando tutte le edizioni nelle diverse lingue, si raggiunsero voci il 25 febbraio 2004. Wikipedia ha raggiunto la sua milionesima voce, considerando complessivamente le 105 edizioni in lingua, il 20 settembre 2004.\nDa quando Wikipedia ha raggiunto un considerevole numero di voci, i mass media la citano sempre pi\u00f9 spesso. \u00c8 diventata un tipico fenomeno del Web 2.0 grazie anche alla sua particolarit\u00e0 di essere modificabile e aggiornabile da chiunque. Nel settembre 2007, la Wikipedia in inglese ha tagliato lo storico traguardo di 2 milioni di voci e quella in lingua italiana di . All'inizio del 2008, le varie edizioni di Wikipedia contavano complessivamente oltre 7 milioni e mezzo di voci; il 27 marzo dello stesso anno \u00e8 stato raggiunto il traguardo dei 10 milioni di voci, che erano raddoppiate il 18 novembre 2011 e triplicate nel giro dei tre anni successivi, superando nel 2015 i 35 milioni di voci.\nIn Italia il fenomeno Wikipedia appare con discrezione ben presto sui grandi media, ma la sua popolarit\u00e0 \u00e8 in crescita solo dal 2004, quando essa si impone al vasto pubblico innescando anche dibattiti sulla sua effettiva affidabilit\u00e0. Sempre nel 2004 Umberto Eco pubblica un articolo su \"la Repubblica\" ampiamente basato su Wikipedia, la quale viene pienamente promossa dal noto semiologo. Lo stesso Eco, tuttavia, torner\u00e0 a parlare di Wikipedia con lo stesso tono, ma mettendone stavolta in luce anche i rischi.\nCronologia.\n\"In questa sezione sono riportati, in sintesi, alcuni dei principali eventi che hanno caratterizzato Wikipedia, anno per anno. Per una cronologia pi\u00f9 dettagliata, area per area, si vedano le successive sezioni.\"\n2001.\nNupedia ha gi\u00e0 preso il via, esegue le normali operazioni di revisione ma gi\u00e0 iniziano le prime discussioni. Jimbo Wales, con una prima collaborazione di Larry Sanger d\u00e0 il via alla creazione del dominio di Wikipedia che viene formalmente lanciato il 13 gennaio 2001 alle ore 00:12 e 14 secondi (ora di Greenwich). Verso maggio arriva la prima flotta di utenti registrati e nel corso dell'anno si sviluppano le edizioni in francese, tedesco, inglese, catalano, spagnolo, svedese, portoghese e italiano.\nWikipedia ha un logo completamente diverso (\"a fianco\") e gli utenti iniziano a specializzarsi. I server iniziano a essere distribuiti e Nupedia convive assieme a Wikipedia. La prima relazione dei mezzi di Wikipedia da un giornale \u00e8 stata effettuata da un quotidiano del Galles.\n2002.\nA partire dal novembre 2002, si cambia logo, che durer\u00e0 fino a fine 2003. Il 2002 vede l'uscita di scena di Larry Sanger e l'incorporazione delle voci di Nupedia in quelle di Wikipedia. Larry Sanger provoca la biforcazione della Wikipedia in Spagnolo per formare l'\"enciclopedia Libre\", per paura della pubblicit\u00e0. Jimmy Wales idea la Wikimedia Foundation e lancia il Wikizionario.\nSi aggiungono edizioni di Wikipedia in altre 25 lingue, il software MediaWiki viene lanciato e potenziato (25 gennaio) e viene migliorata la grafica. Vengono introdotti gli amministratori.\n2003.\nViene introdotto TeX con il quale si aggiungono le formule matematiche e il linguaggio HTML diventa pi\u00f9 semplice e accessibile a chiunque. La Wikipedia in lingua inglese passa a 100.050 voci, quella in tedesco a . La Wikimedia Foundation viene lanciata ufficialmente. Wikipedia adotta il logo utilizzato fino al 2010 e si iniziano a stabilire raduni e assemblee. Si inizia a creare un archivio di media che diventer\u00e0 Commons.\n2004.\n\u00c8 il boom: Wikipedia raddoppia le dimensioni in un anno. Si iniziano a creare i progetti paralleli, migliaia di utenti vengono attirati e Wikipedia si potenzia. Vengono potenziati i server e se ne installano altri. Si verificano casi di blocco in Cina, Iran e Tunisia. Iniziano i primi vandalismi, ma Wikipedia potenzia i controlli e cresce sempre di pi\u00f9.\nLa Wikipedia in inglese raggiunge, a fine 2004, voci, quella in tedesco e pure la Wikipedia in italiano viene influenzata dal boom. Wikipedia raggiunge le 100 lingue.\n2005.\nVengono istituiti i portali, le discussioni e i progetti Wikimedia; nel primo trimestre si spendono fino a dollari per gli aggiornamenti di sistema per gestire la crescente domanda di utenti e di qualit\u00e0; Wikipedia diventa il pi\u00f9 popolare sito web di riferimento su Internet secondo Hitwise. A ottobre la Cina blocca nuovamente Wikipedia. La Wikipedia inglese, infine, passa a voci.\nAvviene il cosiddetto scandalo Seigenthaler: il politico americano John Seigenthaler Sr. rinviene affermazioni calunniose all'interno della sua pagina biografica su Wikipedia, e decide di denunciare pubblicamente il fatto dalle colonne del quotidiano \"USA Today\". L'enciclopedia, dopo questo, si migliora, si introducono le pagine semiprotette, il blocco a breve scadenza, nuovi template e il \"cancella subito\".\n2006.\nIl 1\u00ba marzo 2006 Wikipedia in inglese supera di voci.\nGrazie ai miglioramenti, i vandalismi calano notevolmente e la crescita dell'enciclopedia varia dalle alle voci al giorno. Wikipedia in inglese raggiunge il milione e mezzo di voci e nella Wikimania del 2006 Jimbo Wales afferma sinteticamente che Wikipedia ha raggiunto il volume sufficiente di voci e di spessore e chiede forse un accento sulla qualit\u00e0 e sui mezzi.\nWikipedia \u00e8 valutata come uno dei migliori marchi 2006 e viene spesso citata e usata da tutti, inclusi i mass media.\nWikipedia e Wikimedia Foundation sono ormai dei marchi privati. Jimbo Wales decide anche di vendere una selezione di contenuti di Wikipedia in inglese in un DVD, il cui prezzo sar\u00e0 devoluto interamente alla Wikimedia Foundation, per migliorarne il contenuto.\n2007.\nL'anno inizia all'insegna dell'ottimismo per Wikipedia, che continua sempre pi\u00f9 a crescere. Il 13 agosto 2007, Wikipedia contava in totale di utenti registrati, 1,74 miliardi di parole e 7,5 milioni di lemmi in 250 lingue. Il capodanno della Wikipedia in italiano \u00e8 stato costellato dal raggiungimento (approssimato) delle voci. Wikipedia viene posizionata tra i 10 siti pi\u00f9 visitati al mondo e tra i 10 siti pi\u00f9 attivi del mondo.\nWikipedia continua a essere citata dalla stampa, anche se si sono verificati fatti pi\u00f9 o meno eclatanti in questo 2007. Si cerca, comunque, di dare una riforma al sistema di Wikipedia che permetta pi\u00f9 sicurezza e infine nascono altre enciclopedie sul web sul modello di Wikipedia.\nNella Wikipedia in inglese nasce un caso, subito analizzato dai mass media, circa le dimissioni di un amministratore. L'avvenimento gener\u00f2 un ampio dibattito, la controversia Essjay, sull'affidabilit\u00e0 dell'enciclopedia e dei suoi utenti.\nLa Wikipedia in tedesco fu la prima ad introdurre un vaglio preventivo delle modifiche relative a biografie di personaggi viventi, prima della loro pubblicazione on line. Allo scopo furono creati due livelli di profilo utente, in cui 3.500 volontari erano impegnati a verificare le modifiche in relazione alle fonti citate e ad autorizzare la pubblicazione.\nNelle altre comunit\u00e0 sorsero obiezioni in merito alla fine del principio democratico nato con l'enciclopedia libera, alla presunta maggiore autorevolezza dei verificatori rispetto ad un utente medio, alla loro reale utilit\u00e0 nel prevenire errori, \"fake news\" o fenomeni di \"socketpuppet\", oltre al rischio di una dilatazione dei tempi di aggiornamento medi delle voci, a detrimento della loro qualit\u00e0 e della tutela dell'immagine pubblica dei relativi soggetti.\n2008.\nA gennaio, il Guinness dei primati inserisce Wikipedia come enciclopedia pi\u00f9 grande del mondo.\nIl 27 marzo Wikipedia con la voce raggiunge il traguardo dei 10 milioni di voci (considerando tutte le sue oltre 250 edizioni in lingue diverse).\nIl 3 ottobre Wikipedia in italiano raggiunge voci.\nNel mese di settembre esordisce \"Deletionpedia\", un archivio in sola lettura basato su Mediawiki e che incoraggia gli utenti a donare a mySociety o direttamente alla Wikimedia Foundation. Il sito conteneva 63.000 voci cancellate nell'ultimo anno per scarsa rilevanza enciclopedica, sospette violazioni di copyright ovvero per manipolazione dei contenuti per finalit\u00e0 politiche o tipo di economico. Il sito funzionava come \"wikimorgue\" raccogliendo le voci cancellate in modo semiautomatico.\nNegli anni successivi, l'archiviazione automatica \u00e8 stata estesa alle traduzioni in francese, svedese e tedesco.\n2009.\nIl 15 giugno, dopo una aperta a tutte le comunit\u00e0 dei progetti gestiti dalla Wikimedia Foundation, il approva la che (dal 15 giugno) aggiunge la licenza libera Creative Commons \"Attribution-ShareAlike\" (CC BY-SA) alla GNU Free Documentation License. Questo permette un pi\u00f9 agevole interscambio di contenuti con le altre realt\u00e0 della rete, grazie alla maggiore diffusione delle licenze CC.\nIl 17 agosto Wikipedia in inglese, l'edizione maggiore, supera i 3 milioni di voci. Tra tutte le edizioni le voci sono circa 13 milioni.\nIl 27 dicembre Wikipedia in tedesco supera di voci\n2010.\nIl 24 marzo i server europei di Wikipedia sono andati offline a causa di un problema di surriscaldamento. Il meccanismo di failover non ha funzionato, causando un malfunzionamento globale dei DNS e rendendo irraggiungibile Wikimedia. Il problema \u00e8 stato risolto in fretta ma, a causa degli effetti di caching dei DNS, alcune aree sono state pi\u00f9 lente a riottenere l'accesso a Wikipedia.\nIl 13 maggio \u00e8 stata distribuita una nuova interfaccia (skin). Le nuove caratteristiche includono un logo aggiornato, nuovi strumenti di navigazione e una procedura guidata all'inserimento di collegamenti. L'interfaccia classica \u00e8 rimasta disponibile per coloro che desiderano utilizzarla.\nIl 24 settembre Wikipedia in francese supera di voci.\n2011.\nIl 15 gennaio si svolgono centinaia di celebrazioni in tutto il mondo per i festeggiamenti del decimo anniversario di Wikipedia. Il 16 marzo 2011 l'ex amministratore Michael K\u00fchntopf, professore a Tubinga, lancia online \"jewiki.net\", un frok della Wikipedia in tedesco dedicato specificamente al mondo ebraico.\nIn maggio Wikipedia in italiano supera le voci, diventando la quarta per numero di voci.\nTra il 4 e il 6 ottobre 2011, la Wikipedia in italiano \u00e8 stata resa intenzionalmente inaccessibile, in segno di protesta contro il DDL Intercettazioni, una proposta di legge del Parlamento Italiano. L'approvazione di questo disegno di legge avrebbe permesso a chiunque di obbligare un sito web alla rimozione di informazioni, reputandole non veritiere o offensive, senza dover portare prove a sostegno di tali accuse.\nIl sito si impegna concretamente per la diffusione nel territorio indiano, e nel mese di novembre si tiene la prima conferenza in India, a Mumbai.\nIl 18 novembre, Wikipedia \u00e8 il sesto sito pi\u00f9 popolare in tutto il mondo, per un totale di oltre 20 milioni di voci tra tutte le edizioni nelle diverse lingue. Secondo le stime, Wikipedia riceve pi\u00f9 di 10 miliardi di visualizzazioni al mese, delle quali miliardi dagli USA.\nIl 17 dicembre 2011 Wikipedia in olandese supera di voci.\n2012.\nIl 16 gennaio il co-fondatore di Wikipedia, Jimmy Wales, annunci\u00f2 che la Wikipedia in inglese sarebbe stata chiusa per 24 ore il 18 gennaio come parte di una protesta destinata a richiamare l'attenzione pubblica sulla proposta dello Stop Online Piracy Act e PROTECT IP Act, due leggi anti-pirateria in discussione nel Congresso degli Stati Uniti. Definendo il blackout una \"decisione della comunit\u00e0\", Wales ed altri oppositori delle leggi ritenevano che esse avrebbero messo in pericolo la libert\u00e0 di parola e l'innovazione online. Un simile blackout fu attuato il 10 luglio dalla Wikipedia in russo, in segno di protesta contro una proposta di legge russa sulla regolamentazione di internet.\nAlla fine di marzo 2012 la Wikimedia Foundation annunci\u00f2 Wikidata, una piattaforma universale per la condivisione di dati tra tutte le edizioni delle lingue di Wikipedia. Il progetto Wikidata, da 1,7 milioni di dollari, fu parzialmente finanziato da Google, dalla Gordon e Betty Moore Foundation e dall'Istituto Allen per l'Intelligenza Artificiale. Wikimedia Germania si \u00e8 assunta la responsabilit\u00e0 della prima fase di Wikidata e inizialmente aveva previsto di rendere la piattaforma disponibile ai redattori entro dicembre 2012. La prima fase di Wikidata divenne pienamente operativa a marzo 2013.\nIl 20 aprile 2012 l'utente supera il milione di modifiche apportate individualmente all'enciclopedia: \u00e8 il primo a riuscirci nella storia di Wikipedia. Jimmy Wales si congratula con Knapp per il suo lavoro, assegnandogli la medaglia del sito \"Special Barnstar\" e il premio \"Golden Wiki\" per i risultati raggiunti. Wales dichiara inoltre che il 20 aprile sar\u00e0 il \"Justin Knapp Day\".\nIl 13 luglio 2012 la Wikipedia in inglese ha ottenuto il suo 4 milionesimo articolo, Ezbet el-Borg (Izbat al-Burj). Nell'ottobre 2012 lo storico e redattore di Wikipedia Richard J. Jensen afferm\u00f2 che la Wikipedia in inglese era \"in via di completamento\", osservando che il numero di redattori regolarmente attivi era diminuito significativamente dal 2007, nonostante la rapida crescita di Wikipedia nel numero degli articoli e dei lettori.\nSecondo Alexa Internet, Wikipedia \u00e8 stato il sesto sito pi\u00f9 popolare al mondo a partire da novembre 2012. Dow Jones ha classificato Wikipedia al quinto livello mondiale a partire da dicembre 2012.\n2013.\nDurante l'anno varie edizioni superano il milione di voci: il 22 gennaio Wikipedia in italiano, l'11 maggio Wikipedia in russo, il 16 maggio Wikipedia in spagnolo, il 15 giugno Wikipedia in svedese, il 24 settembre Wikipedia in polacco: quest'ultima \u00e8 la nona edizione a raggiungere tale traguardo.\nIl 27 gennaio l'asteroide della fascia principale 274301 venne ribattezzato ufficialmente \"Wikipedia\" dalla commissione per la nomenclatura dei piccoli corpi celesti.\nNel marzo 2013 fu resa disponibile per tutte le lingue la prima fase del database Wikidata, che fornisce automaticamente i collegamenti tra le diverse edizioni linguistiche e altri dati.\nNell'aprile 2013 il servizio segreto francese fu accusato di censurare Wikipedia minacciando un volontario di Wikipedia di arresto fino a che una \"informazione classificata\" su una stazione radio militare non fosse stata cancellata.\nIn luglio venne lanciato il sistema di editazione , primo stadio del progetto per consentire la modifica delle voci con un'interfaccia simile a quella di un programma di videoscrittura invece del ; venne inoltre lanciato un editor specificamente progettato per smartphone e altri dispositivi mobili.\n2014.\nViene mostrata da contributori tedeschi di Wikipedia un'edizione stampata della Wikipedia in inglese, di mille volumi e oltre pagine. Il progetto \u00e8 stato finanziato in crowdfunding tramite Indiegogo ed era inteso a onorare i contributi degli utenti di Wikipedia.\nIl 22 ottobre 2014 viene scoperto il primo monumento a Wikipedia nel comune polacco di S\u0142ubice.\n2015.\nA met\u00e0 del 2015 Wikipedia \u00e8 al sesto posto tra i siti pi\u00f9 popolari del web secondo Alexa Internet, ed \u00e8 la pi\u00f9 grande enciclopedia generalista online, con un totale combinato di oltre 35\u00a0milioni di voci in 291 edizioni linguistiche. In media, Wikipedia riceve un totale globale di 10\u00a0miliardi di pagine viste da circa 495 milioni di visitatori unici ogni mese, 85\u00a0milioni di visitatori nei soli Stati Uniti, dove \u00e8 il sesto sito pi\u00f9 popolare.\n2017.\nNel 2017 Wikipedia riceve il primo edit dallo spazio; lo invia l'astronauta Paolo Nespoli, in quel momento a bordo della Stazione Spaziale Internazionale per la missione VITA dell\u2019Agenzia Spaziale Italiana; materialmente caricato da un collaboratore, \u00e8 la registrazione su un file audio in formato aperto di una breve dichiarazione autobiografica in italiano e in inglese.\n2018.\nNel 2018 Wikipedia risulta essere il quinto sito pi\u00f9 popolare del web secondo Alexa Internet. Dal 3 al 5 luglio 2018 Wikipedia in italiano \u00e8 stata oscurata per protesta contro la legge UE sul copyright.\n2019.\nDall'aprile 2019, le autorit\u00e0 cinesi hanno bloccato tutte le edizioni di Wikipedia, estendendo il blocco che dal 2015 riguardava la sola versione in cinese. Il blocco si inserisce nel pi\u00f9 ampio contesto di censura operato dalle autorit\u00e0 cinesi in vista del trentesimo anniversario della protesta di piazza Tienanmen.\nDurante il primo fine settimana del settembre 2019, il sito \u00e8 stato oggetto di un grave attacco di tipo DdoS, principalmente diretto contro le edizioni di Regno Unito, Francia, Germania e Italia. Per alcune ore, l'attacco ha bloccato a intermittenza Wikipedia in tutta Europa e nel Medio Oriente.\n2020.\nIl 23 gennaio l'edizione di Wikipedia in inglese raggiunge le sei milioni di voci.\nIn ottobre la Cina ribadisce il suo divieto all'accettazione di Wikimedia Fundation entro il World Intellectual Property Organization, agenzia delle Nazioni Unite, in quanto i contenuti di Wikipedia non favorirebbero la politica di \"One China principle\", ossia l'affermazione che Taiwan sia parte integrante del territorio cinese.\nStoria per area.\nPremi.\nWikipedia ha vinto due premi importanti nel maggio 2004: il primo \u00e8 stato un \"Golden Nica\" per le Comunit\u00e0 Digitali all'interno del \"Prix Ars Electronica\" di Linz in Austria, in cui annualmente sono consegnati premi nel campo dell'arte elettronica e interattiva, dell'animazione al computer, della cultura digitale e della musica. Questo premio fu accompagnato da un finanziamento di euro e da un invito a presenziare al \"PAE Cyberarts Festival\" di quell'anno. Il secondo \u00e8 stato un \"Webby Award\" (premio annuale per i migliori siti web) proposto dalla giuria per la categoria \"Comunit\u00e0\". Wikipedia \u00e8 anche stata nominata per il premio della categoria \"Migliori attivit\u00e0\". Nel settembre 2004 l'edizione giapponese di Wikipedia ha ottenuto un Premio per la Creazione Web dalla Associazione Inserzionisti del Giappone. Questo premio, normalmente consegnato a singole persone che si sono distinte per il loro contributo al web in giapponese, \u00e8 stato ritirato da un collaboratore di lunga data, per conto del progetto.\nWikipedia ha ricevuto plausi da fonti giornalistiche quali \"BBC News\", \"USA Today\", \"The Economist\", \"Newsweek\", \"BusinessWeek\", il \"Chicago Sun-Times\", \"Time Magazine\" e \"Wired Magazine\".\nParodia di Wikipedia.\nUncyclopedia, un sito wiki che costituisce la parodia di Wikipedia, \u00e8 stata fondata il 5 gennaio 2005. Il 6 maggio 2005 Angela Beesley, vicepresidente di Wikia, ha annunciato che Wikia avrebbe ospitato Uncyclopedia e che la licenza del sito e il nome del dominio sarebbero rimasti uguali. Nel novembre del 2005 nacque invece la versione italiana di Uncyclopedia, ossia Nonciclopedia.\nIl 10 luglio 2006 il creatore di Uncyclopedia Jonathan Huang trasfer\u00ec la propriet\u00e0 del dominio uncyclopedia.org a Wikia.\nUncyclopedia, in accordo alle linee guida di Wikia, \u00e8 rilasciata nei termini della GNU Free Documentation License. Come gli altri siti di Wikia, il database completo \u00e8 disponibile gratuitamente per il download.\nDall'aprile 2019 le wiki del progetto Uncyclopedia non sono pi\u00f9 ospitate su Wikia.\nPubblicazione in altri media.\nIl contenuto di Wikipedia viene distribuito in diverse modalit\u00e0. A parte la distribuzione nella sua forma originale online, attraverso i siti ufficiali o i molti \"mirror\" creati su altri server web, hanno ottenuto una certa popolarit\u00e0 anche le versioni stampate o pronte per la stampa di Wikipedia.\nI cosiddetti \"WikiReader\" sono stati lanciati dalla Wikipedia in lingua tedesca nel tardo febbraio 2004 con il primo WikiReader sulla Svezia di Thomas Karcher. Hanno fatto seguito altri WikiReader preparati nel formato PDF o con le versioni stampate in preparazione per la vendita.\nL'esempio tedesco \u00e8 stato ripreso altrove, per cui sono nati altri progetti WikiReader a opera degli utenti cinesi, inglesi, francesi e polacchi.\nWikipress ha messo in vendita un libro in brossura dell'edizione 2005-2006 comprensivo di un DVD.\nSono stati resi disponibili anche CD e DVD di Wikipedia. Il progetto tedesco di Wikipedia \u00e8 stato il primo a rilasciarne una versione su questi supporti nel 2004; attualmente \u00e8 giunto alla seconda edizione.\nA partire da settembre 2007 anche il progetto in lingua italiana di Wikipedia \u00e8 stato pubblicato in una versione in DVD destinata alla grande distribuzione, diventando cos\u00ec il secondo progetto wikipediano ad avere un'edizione su tale supporto.\nUn progetto di software libero \u00e8 stato anche avviato per l'uso su iPod. Il Progetto \"Encyclopedia\" \u00e8 stato iniziato intorno a marzo 2006 e pu\u00f2 essere utilizzato da varie generazioni di iPod. Wikipedia \u00e8 disponibile nei cellulari aventi internet dal 2006.\nAltri eventi di rilievo.\nCensura di Wikipedia.\nIl blocco di Wikipedia da parte dei governi, impedendone la visione dei contenuti in una certa area geografica, \u00e8 o \u00e8 stata in atto, in diverse misure, in vari stati del mondo, tra i quali Cina, Francia, Iran, Russia, Arabia Saudita, Regno Unito, Uzbekistan e Turchia. In alcuni casi il fenomeno fa parte di una pi\u00f9 ampia e generale censura di internet attuata nel Paese, in altri casi si tratta della censura mirata di alcuni e specifici contenuti dell'enciclopedia ritenuti offensivi.\nPregiudizi di genere su Wikipedia.\nA partire dal 2010 alcune universit\u00e0 hanno condotto ricerche su un eventuale \"gender gap\" presente nel progetto Wikipedia. I risultati di tali ricerche, che confermerebbero il pregiudizio di genere, hanno avuto eco sui \"mass media\" provocando un dibattito sull'eventuale fenomeno. La Wikimedia Foundation, che fa funzionare Wikipedia, ha accettato queste critiche e ha avviato dei tentativi, tuttora in corso, per aumentare l'editing femminile di Wikipedia."}
{"id": "1350342", "revid": "287204", "url": "https://it.wikipedia.org/wiki?curid=1350342", "title": "Contea di Anson", "text": "La contea di Anson, in inglese Anson County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 25.275 abitanti. Il capoluogo di contea \u00e8 Wadesboro.\nStoria.\nLa contea di Anson fu costituita nel 1750. Il nome deriva da George Anson, ammiraglio inglese del Settecento."}
{"id": "1350343", "revid": "110157", "url": "https://it.wikipedia.org/wiki?curid=1350343", "title": "1,5-anidro-D-fruttosio reduttasi", "text": "La 1,5-anidro-D-fruttosio reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima riduce anche la piridina-3-aldeide ed il 2,3-butanodione. L'acetaldeide, il 2-deidroglucosio (o glucosone) ed il glucuronato sono substrati con una minore affinit\u00e0. L'enzima non presenta attivit\u00e0, invece, su glucosio, mannosio e fruttosio."}
{"id": "1350344", "revid": "1543377", "url": "https://it.wikipedia.org/wiki?curid=1350344", "title": "L-idonato 5-deidrogenasi", "text": "La L-idonato 5-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di \"Escherichia coli\" non \u00e8 in grado di ossidare il -gluconato a formare 5-deidrogluconato, una reazione catalizzata invece dalla gluconato 5-deidrogenasi."}
{"id": "1350345", "revid": "1983214", "url": "https://it.wikipedia.org/wiki?curid=1350345", "title": "Zlatna", "text": "Zlatna (in latino \"Ampellum\", in ungherese \"Zalatna\", in tedesco \"Schlatten\"), \u00e8 una citt\u00e0 della Romania di abitanti, ubicata nel distretto di Alba, nella regione storica della Transilvania.\nL'esistenza della localit\u00e0 chiamata \"Ampellum\" \u00e8 testimoniata da un documento dell'imperatore romano Antonino Pio del 158. Durante l'impero di Settimio Severo \"Ampellum\" venne elevata al rango di \"municipium\", divenendo la localit\u00e0 pi\u00f9 importante dei monti Apuseni e sede di una guarnigione della Legio XIII Gemina."}
{"id": "1350347", "revid": "1543377", "url": "https://it.wikipedia.org/wiki?curid=1350347", "title": "3-metilbutanale reduttasi", "text": "La 3-metilbutanale reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima, purificato da \"Saccharomyces cerevisiae\", catalizza la riduzione di numerose aldeidi a catena lineare e ramificata, nonch\u00e9 diverse aldeidi aromatiche."}
{"id": "1350348", "revid": "110157", "url": "https://it.wikipedia.org/wiki?curid=1350348", "title": "DTDP-4-deidro-6-deossiglucosio reduttasi", "text": "La dTDP-4-deidro-6-deossiglucosio reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima del batterio Gram-negativo \"Actinobacillus actinomycetemcomitans\" produce fucosio attivato per l'incorporazione all'interno dei polisaccaridi della capsula batterica."}
{"id": "1350349", "revid": "110157", "url": "https://it.wikipedia.org/wiki?curid=1350349", "title": "1-deossi-D-xilulosio-5-fosfato reduttoisomerasi", "text": "La 1-deossi-D-xilulosio-5-fosfato reduttoisomerasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1350350", "revid": "42970593", "url": "https://it.wikipedia.org/wiki?curid=1350350", "title": "Trasformazione isotermica", "text": ""}
{"id": "1350351", "revid": "110157", "url": "https://it.wikipedia.org/wiki?curid=1350351", "title": "2-(R)-idrossipropil-CoM deidrogenasi", "text": "La 2-(R)-idrossipropil-CoM deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 altamento specifico per i tioeteri (\"R\")-2-idrossialchilici del coenzima M (o 2-mercaptoetanosulfonato), a differenza della 2-(S)-idrossipropil-CoM deidrogenasi, specifica per l'enantiomero (\"R\"). Questo enzima \u00e8 il quarto componente di un complesso tetraenzimatico, contenente anche la 2-idrossipropil-CoM liasi (componente I), la 2-ossopropil-CoM reduttasi (carbossilante) (componente II) e la stessa 2-(S)-idrossipropil-CoM deidrogenasi, coinvolto nella carbossilazione degli epossialcani nella linea Py2 di \"Xanthobacter\" sp.\nVoci correlate.\n2-(S)-idrossipropil-CoM deidrogenasi"}
{"id": "1350352", "revid": "767487", "url": "https://it.wikipedia.org/wiki?curid=1350352", "title": "Michele Neri Bondi", "text": "Il suo vero nome era \"Michele Neri\", ma nel 1773 cambi\u00f2 il cognome in \"Neri Bondi\" per non essere confuso con un cantante che all'epoca era attivo nel capoluogo toscano, il quale portava il suo stesso nome. Nulla si sa della sua giovent\u00f9 e della sua formazione musicale, ma quel che \u00e8 sicuro \u00e8 che, dopo Ferdinando Rutini, fu il pi\u00f9 prolifico compositore fiorentino della seconda met\u00e0 del XVIII secolo. Il suo maggior successo l'ottenne con il dramma giocoso \"I matrimoni in cantina\", il quale venne dato almeno due volte a Firenze e a Bologna, nonch\u00e9 a Pisa, Lucca, Roma, Ravenna, Siena e Palermo. Tutte le altre sue opere furono rappresentate solamente nei teatri comici sua citt\u00e0 natale, ossia Cocomero, Intrepidi, Piazza Vecchia, Santa Maria e Borgo Ognissanti. Solo un suo lavoro fu messo in scena al Teatro della Pergola, il maggiore palcoscenico fiorentino, fulcro della citt\u00e0 per le rappresentazioni di opere serie.\nTra il 1779 e il 1790 fu inoltre direttore musicale, arrangiatore e primo clavicembalista di diversi piccoli teatri della citt\u00e0, fra i quali si ricorda il Teatro degli Intrepidi, nei quali, oltre a suoi lavori, allestiva gli spettacoli di altri famosi compositori dell'epoca, come Gaetano Andreozzi, Giovanni Battista Borghi, Domenico Cimarosa, Giuseppe Moneta e Giovanni Valentini. Nel 1790, in occasione della riapertura del Teatro della Pergola, diresse l\"'Amleto\" di Luigi Caruso e nell'estate del 1793 divent\u00f2 impresario al Teatro Santa Maria; in questo periodo fu nominato anche primo clavicembalista all Pergola, carica che tenne sino all'autunno del 1822. Nel gennaio 1796 apr\u00ec una scuola di musica a Fiesole e nello stesso periodo divent\u00f2 maestro di cappella della chiesa di Santa Maria de' Candeli.\nLavori.\nOpere.\nTutte le opere furono rappresentate la prima volta a Firenze."}
{"id": "1350353", "revid": "110157", "url": "https://it.wikipedia.org/wiki?curid=1350353", "title": "2-(S)-idrossipropil-CoM deidrogenasi", "text": "La 2-(S)-idrossipropil-CoM deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 altamento specifico per i tioeteri (\"S\")-2-idrossialchilici del coenzima M (o 2-mercaptoetanosulfonato), a differenza della 2-(R)-idrossipropil-CoM deidrogenasi, specifica per l'enantiomero (\"R\"). Questo enzima \u00e8 il quarto componente di un complesso tetraenzimatico, contenente anche la 2-idrossipropil-CoM liasi (componente I), la 2-ossopropil-CoM reduttasi (carbossilante) (componente II) e la stessa 2-(R)-idrossipropil-CoM deidrogenasi, coinvolto nella carbossilazione degli epossialcani nella linea Py2 di \"Xanthobacter\" sp.\nVoci correlate.\n2-(R)-idrossipropil-CoM deidrogenasi"}
{"id": "1350354", "revid": "110157", "url": "https://it.wikipedia.org/wiki?curid=1350354", "title": "3-cheto-steroide reduttasi", "text": "La 3-cheto-steroide reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche sul 5\u03b1-colest-7-en-3-one."}
{"id": "1350355", "revid": "117488160", "url": "https://it.wikipedia.org/wiki?curid=1350355", "title": "John Gould", "text": "Biografia.\nJohn Gould era destinato fin dalla giovinezza a seguire la carriera paterna di giardiniere presso il Castello di Windsor, ma grazie alle sue precoci conoscenze in tassidermia ebbe l'occasione di entrare a soli 23 anni (1827) nel Museo della Zoological Society di Londra, come conservatore. \nLa sua vita sub\u00ec una svolta notevole quando nel 1829 spos\u00f2 Elizabeth Coxen. La giovane era dotata di buone conoscenze artistiche, che il marito sfrutt\u00f2 quando decise di pubblicare un libro illustrato su alcune rare specie di uccelli dell'Himalaya. La moglie non solo esegu\u00ec i disegni su lastra litografica, ma li dipinse all'acquarello. Nel frattempo Gould affinava le sue conoscenze artistiche e scientifiche in ornitologia, consultando i migliori lavori del tempo, in particolari quelli di John James Audubon, William Swainson e Thomas Bewick. Tra il 1832 e il 1837 comparve \"The Birds of Europe\", opera in 5 volumi e con ben 448 tavole litografate e colorate a mano. Per la gigantesca impresa Gould si valse della collaborazione della moglie e del celebre poeta e pittore inglese Edward Lear. Una prerogativa che salv\u00f2 sin dall'inizio Gould dal tracollo economico fu quella di affrontare questi dispendiosi lavori facendoli uscire in sottoscrizione e a fascicoli. \nDopo un viaggio in Australia e in Tasmania, pubblic\u00f2, con l'aiuto di Elizabeth per i primi volumi, \"The Birds of Australia\" (1840-1848) in ben 7 volumi e 600 tavole, cui segu\u00ec tra il 1851 e il 1869 un \"Supplement\" di 81 tavole. Nel 1841 la moglie di Gould mor\u00ec di parto. Pur non trovando pace per la perdita, Gould riusc\u00ec a pubblicare altri notevoli lavori, servendosi soprattutto della collaborazione di valenti litografi (Henry Constantine Richter e William Hart) e artisti (Joseph Wolf). Il risultato migliore fu la comparsa tra il 1862 e il 1873 di \"The Birds of Great Britain\", in 5 volumi e con 367 tavole litografate e colorate a mano, da disegni di Gould e Wolf. Di quest'ultimo sono famose le stupende tavole dedicate ai Rapaci diurni e notturni. \nVerso la met\u00e0 del 1870 Gould inizi\u00f2 a peggiorare in salute e si spense nel 1881 a 77 anni. Lasci\u00f2 ben 41 libri, per un totale di 2999 tavole litografate e dipinte a mano, quasi tutte dedicate agli uccelli, consacrandosi cos\u00ec fra i pi\u00f9 noti ornitologi inglesi dell'et\u00e0 vittoriana."}
{"id": "1350356", "revid": "110157", "url": "https://it.wikipedia.org/wiki?curid=1350356", "title": "GDP-L-fucosio sintasi", "text": "La GDP-L-fucosio sintasi \u00e8 un enzima appartenente alla classe delle ossidoreduttasi, che catalizza la seguente reazione:\nSia l'enzima umano sia quello di \"Escherichia coli\" sono in grado di utilizzare il NADH al posto del NADPH con una leggera riduzione di attivit\u00e0."}
{"id": "1350357", "revid": "1543377", "url": "https://it.wikipedia.org/wiki?curid=1350357", "title": "(R)-2-idrossiacido deidrogenasi", "text": "La (R)-2-idrossiacido deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nQuesta deidrogenasi agisce anche sul (\"S\")-malato e sul (\"S\")-2-idrossiglutarato, cio\u00e8 su substrati con la stessa configurazione del (\"R\")-sulfolattato."}
{"id": "1350358", "revid": "1748167", "url": "https://it.wikipedia.org/wiki?curid=1350358", "title": "Emanuele Bosi", "text": "Biografia.\nGiovanissimo inizia a recitare a Roma, sua citt\u00e0 natale, nelle compagnie teatrali. Conseguita la maturit\u00e0, studia recitazione con Beatrice Bracco e Michael Margotta.\nDopo aver recitato vari anni in teatro, nel 2007 appare per la prima volta in televisione come coprotagonista, nel ruolo di \"Renato Musso\", nel serial tv di Rai Uno, \"Incantesimo 9\". Nello stesso anno \u00e8 coprotagonista di alcune fiction televisive, tra cui \"Questa \u00e8 la mia terra - Vent'anni dopo\" (2008), regia di Raffaele Mertes, in cui ha il ruolo di \"Pietro De Santis\", figlio dei protagonisti che hanno il volto di Kasia Smutniak e Roberto Farnesi, invecchiati per l'occasione.\nAlla fine del 2007 gira il suo primo film per il grande schermo, \"La casa sulle nuvole\", diretto da Claudio Giovannesi, nelle sale nel 2009, in cui \u00e8 protagonista, nel ruolo di \"Lorenzo Raggi\", insieme ad Adriano Giannini.\nIl 19 ottobre 2008 ritorna su Rai Uno con il film tv, ambientato in Thailandia, \"Ovunque tu sia\" regia di Ambrogio Lo Giudice, in cui ha il ruolo di \"Marco\". Successivamente appare su SKY Cinema nella serie tv \"Romanzo criminale - La serie\", diretta da Stefano Sollima, in cui interpreta un piccolo ruolo.\nNel 2009, \u00e8 protagonista del film \"Questo piccolo grande amore\", regia di Riccardo Donna, ispirato all'omonimo concept album di Claudio Baglioni del 1972.\nNel 2010 \u00e8 ancora sul grande schermo con i film \"La vita \u00e8 una cosa meravigliosa\", diretto da Carlo Vanzina, e \"Una canzone per te\" di Herbert Simone Paragnani, in cui \u00e8 protagonista insieme a Michela Quattrociocche e Agnese Claisse. Nello stesso anno gira il videoclip della canzone \"L'applauso del cielo\" del gruppo italiano dei Lost che fa parte della colonna sonora del film \"Una canzone per te\".\nNel 2011 \u00e8 uno dei protagonisti della fiction televisiva \"Non smettere di sognare\", in onda su Canale 5, interpretando il ruolo del cantante \"Simone Belfiglio\". Nello stesso anno Umberto Marino lo sceglie per interpretare \"Dino\", un ragazzo diversamente abile, nella miniserie tv \"Sposami\", in onda nel 2012 su Rai Uno.\nSuccessivamente gira quattro fiction, sempre targate Rai Uno: \"Rosso San Valentino\", di Fabrizio Costa, \"Trilussa - Storia d'amore e di poesia\", di Lodovico Gasparini, \"Il restauratore 2\", di Enrico Oldoini, e \"Gli anni spezzati - Il commissario\", di Graziano Diana.\nNel 2014 lavora in un'altra miniserie di Rai Uno, \"Madre, aiutami\", con Virna Lisi, diretta dal regista Gianni Lepre. All'inizio del 2016 gira il film per il cinema \"Fuori c'\u00e8 un mondo\", diretto da Giovanni Galletta e recita nella serie \"Il bello delle donne... alcuni anni dopo\" per Canale 5."}
{"id": "1350359", "revid": "110157", "url": "https://it.wikipedia.org/wiki?curid=1350359", "title": "Vellosimina deidrogenasi", "text": "La vellosimina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche sugli alcaloidi correlati al gruppo endoaldeidico come la vellosimina (che ha la stessa stereochimica al C-16), ma ha una leggera attivit\u00e0 con le eso-aldeidi. \u00c8 stato trovato in molte colture cellulari in sospensione, di piante della famiglia delle Apocynaceae."}
{"id": "1350360", "revid": "1543377", "url": "https://it.wikipedia.org/wiki?curid=1350360", "title": "2,5-dideidrogluconato reduttasi", "text": "La 2,5-dideidrogluconato reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nQuesto \u00e8 un enzima chiave nella produzione microbica di ascorbato. pu\u00f2 anche ridurre l'etil 2-metilacetoacetato stereoselettivamente a etil (2\"R\")-metil-(3\"S\")-idrossibutanoato e pu\u00f2 anche accettare i \u03b2-chetoesteri. L'identificazione di una beta-chetoestere reduttasi batterica come la 2,5-dideidrogluconato reduttasi collega due separate aree di biocatalisi, come la riduzione asimmetrica del carbonile e la produzione microbica della vitamina C."}
{"id": "1350364", "revid": "1543377", "url": "https://it.wikipedia.org/wiki?curid=1350364", "title": "(+)-trans-carveolo deidrogenasi", "text": "La (+)-trans-carveolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl NADP non \u00e8 in grado di sostituire il NAD. L'enzima genera una parte della via di biosintesi dei monoterpenoidi nei semi di cumino dei prati Carum carvi."}
{"id": "1350365", "revid": "110157", "url": "https://it.wikipedia.org/wiki?curid=1350365", "title": "Serina 3-deidrogenasi", "text": "La serina 3-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl prodotto 2-ammoniomalonato semialdeide \u00e8 convertito spontaneamente in 2-amminoacetaldeide ed CO2. Il NAD+ non \u00e8 in grado di rimpiazzare il NADP+."}
{"id": "1350367", "revid": "110157", "url": "https://it.wikipedia.org/wiki?curid=1350367", "title": "3beta-idrossi-5beta-steroide deidrogenasi", "text": "La 3beta-idrossi-5beta-steroide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1350368", "revid": "110157", "url": "https://it.wikipedia.org/wiki?curid=1350368", "title": "3beta-idrossi-5alfa-steroide deidrogenasi", "text": "La 3beta-idrossi-5alfa-steroide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1350369", "revid": "110157", "url": "https://it.wikipedia.org/wiki?curid=1350369", "title": "(R)-3-estere-idrossiacido deidrogenasi", "text": "La (R)-3-idrossiacido-estere deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nQuindi, i due substrati di questo enzima sono etile (R)-3-idrossiesanoato e NADP +, mentre i suoi tre prodotti sono etil 3-oxoesanoato, NADPH ed H +.\nQuesto enzima appartiene alla famiglia delle ossidoriduttasi, specificamente quelli che agiscono sul gruppo CH-OH del donatore con NAD + o NADP + come accettore.\nIl nome sistematico di questa classe di enzimi \u00e8 etil-(R)-3-idrossiesanoato: NADP + 3-ossidoriduttasi. Questo enzima \u00e8 anche chiamato 3-oxo estere (R)-riduttasi.&lt;br&gt;\nL'enzima agisce anche sull'etil(\"R\")-3-ossobutanoato e su alcuni altri esteri (\"R\")-3-idrossiacidi. Il simbolo(\"R\")- \u00e8 assegnato in base al presupposto che nessun sostituente cambi l'ordine di priorit\u00e0 da \"O-\"3 &gt; \"C-\"2 &gt; \"C-\"4. "}
{"id": "1350370", "revid": "110157", "url": "https://it.wikipedia.org/wiki?curid=1350370", "title": "(S)-3-estere-idrossiacido deidrogenasi", "text": "La (S)-3-idrossiacid-estere deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche sugli acidi grassi 4-osso- e 5-osso- e sui loro esteri."}
{"id": "1350371", "revid": "110157", "url": "https://it.wikipedia.org/wiki?curid=1350371", "title": "GDP-4-deidro-6-deossi-D-mannosio reduttasi", "text": "La GDP-4-deidro-6-deossi-D-mannosio reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nQuesto enzima differisce dalla GDP-4-deidro-D-ramnosio reduttasi nel fatto che l'unico prodotto formato \u00e8 il GDP--ramnosio. Il -ramnosio \u00e8 un costituente dei lipopolisaccaridi dei batteri Gram-negativi, patogeni per le piante e per l'uomo."}
{"id": "1350372", "revid": "1305772", "url": "https://it.wikipedia.org/wiki?curid=1350372", "title": "Real to Reel", "text": ""}
{"id": "1350373", "revid": "1573940", "url": "https://it.wikipedia.org/wiki?curid=1350373", "title": "Chinato/shikimato deidrogenasi", "text": "La chinato/shikimato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nQuesto enzima \u00e8 la seconda shikimato deidrogenasi trovata in \"Escherichia coli\"; differisce dalla shikimato deidrogenasi nel fatto che \u00e8 in grado di utilizzare sia il chinato che lo shikimato come substrati e sia il NAD che il NADP come accettori."}
{"id": "1350375", "revid": "110157", "url": "https://it.wikipedia.org/wiki?curid=1350375", "title": "Metilgliossale reduttasi (NADPH-dipendente)", "text": "La metilgliossale reduttasi (NADPH-dipendente) \u00e8 un enzima appartenente alla classe delle ossidoreduttasi, che catalizza la seguente reazione:\nQuesto enzima del lievito \"Saccharomyces cerevisiae\" catalizza la conversione del metilgliossale in lattaldeide; non \u00e8 stata dimostrata la reazione inversa. Differisce nel tipo di coenzima necessario, dalla metilgliossale reduttasi (dipendente da NAD), che si trova nei mammiferi. Agisce anche sui fenilgliossali e gliossali."}
{"id": "1350377", "revid": "1543377", "url": "https://it.wikipedia.org/wiki?curid=1350377", "title": "S-(idrossimetil)glutatione deidrogenasi", "text": "La S-(idrossimetil)glutatione deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl substrato, \"S\"-(idrossimetil)glutatione, si forma spontaneamente dal glutatione e formaldeide; la sua percentuale di formazione \u00e8 aumentata, in alcuni batteri dalla presenza della S-(idrossimetil)glutatione sintasi. Questo enzima genera una parte della via che detossifica la formaldeide poich\u00e9 il prodotto \u00e8 idrolizzato dalla S-formilglutatione idrolasi. L'enzima umano proviene dalla famiglia delle alcol deidrogenasi (zinco-dipendenti). Riduce specificamente anche il \"S\"-nitrosilglutatione."}
{"id": "1350378", "revid": "1543377", "url": "https://it.wikipedia.org/wiki?curid=1350378", "title": "3&quot;-deamino-3&quot;-ossonicotianammina reduttasi", "text": "La 3\"-deamino-3\"-ossonicotianammina reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1350379", "revid": "767487", "url": "https://it.wikipedia.org/wiki?curid=1350379", "title": "Contea di Ashe", "text": "La contea di Ashe, in inglese Ashe County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 24.384 abitanti. Il capoluogo di contea \u00e8 Jefferson.\nStoria.\nLa contea di Ashe fu costituita nel 1799."}
{"id": "1350380", "revid": "110157", "url": "https://it.wikipedia.org/wiki?curid=1350380", "title": "Isocitrato-omoisocitrato deidrogenasi", "text": "La isocitrato-omoisocitrato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima, per funzionare, richiede Mn2+ e K+ o NH4+. A differenza della isocitrato deidrogenasi (NAD+) e della omoisocitrato deidrogenasi, questo enzima (proveniente da \"Pyrococcus horikoshii\") pu\u00f2 usare sia isocitrato che omoisocitrato come substrato. Si ipotizza che l'enzima abbia un ruolo sia nei pathways della lisina che in quello del glutammato."}
{"id": "1350381", "revid": "228587", "url": "https://it.wikipedia.org/wiki?curid=1350381", "title": "D-arabinitolo deidrogenasi (NADP+)", "text": "La D-arabinitolo deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima, evidenziato nel fungo della ruggine \"Uromyces fabae\", \u00e8 in grado di utilizzare -arabinitolo e -mannitolo come substrati della reazione diretta, e -xilulosio, -ribulosio e (meno frequentemente) -fruttosio come substrati della reazione inversa. L'enzima \u00e8 in grado di svolgere anche le attivit\u00e0 della D-arabinitolo 4-deidrogenasi e della D-arabinitolo 2-deidrogenasi. A differenza di tali enzimi, tuttavia, la D-arabinitolo deidrogenasi (NADP+) si serve di NADP e non di NAD come cofattore. Il -arabinitol \u00e8 utilizzato da tale fungo per combattere i meccanismi di difesa delle piante costituiti da specie reattive dell'ossigeno (ROS)."}
{"id": "1350382", "revid": "775372", "url": "https://it.wikipedia.org/wiki?curid=1350382", "title": "Governo Peterle", "text": "Alojz Peterle \u00e8 stato Primo Ministro della Slovenia dal 16 maggio 1990 al 14 maggio 1992. Al momento della sua nomina la Slovenia era ancora una repubblica federata della Jugoslavia: l'indipendenza venne infatti dichiarata il 25 giugno 1991. Il Governo Peterle comprende il Primo ministro, 3 vicepresidenti e 23 membri del consiglio esecutivo (presidenti di commissione e segretari); una legge del 28 giugno 1991 sostituisce la carica di membro del consiglio con quella di ministro."}
{"id": "1350383", "revid": "1543377", "url": "https://it.wikipedia.org/wiki?curid=1350383", "title": "Xantossina deidrogenasi", "text": "La xantossina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede un cofattore contenente molibdeno e NAD non pu\u00f2 essere sostituito da NADP. L'enzima presenta un'elevata specificit\u00e0 per la xantossina, ed alcoli a catena corta (come etanolo, isopropanolo, butanolo e cicloesanolo) non possono esserne substrati. L'enzima \u00e8 coinvolto nella biosintesi dell'acido abscissico nelle piante, insieme alla aldeide abscissica ossidasi, alla 9-cis-epossicarotenoide diossigenasi e alla acido (+)-abscissico 8'-idrossilasi. L'acido abscissico \u00e8 un fitormone sesquiterpenoide coinvolto nel controllo di un gran numero di funzioni fisiologiche, come lo sviluppo del seme, la germinazione e la risposta agli stress."}
{"id": "1350385", "revid": "110157", "url": "https://it.wikipedia.org/wiki?curid=1350385", "title": "Mannitolo deidrogenasi (citocromo)", "text": "La mannitolo deidrogenasi (citocromo) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce sui polioli con una configurazione -\"liso\", come il -mannitolo ed il -sorbitolo."}
{"id": "1350386", "revid": "1543377", "url": "https://it.wikipedia.org/wiki?curid=1350386", "title": "L-lattato deidrogenasi (citocromo)", "text": "La L-lattato deidrogenasi (citocromo) \u00e8 un enzima appartenente alla classe delle ossidoreduttasi, che catalizza la seguente reazione:\nIdentico al citocromo \"b\"2; una flavoemoproteina (FMN)."}
{"id": "1350387", "revid": "1543377", "url": "https://it.wikipedia.org/wiki?curid=1350387", "title": "D-lattato deidrogenasi (citocromo)", "text": "La D-lattato deidrogenasi (citocromo) \u00e8 un enzima appartenente alla classe delle ossidoreduttasi, che catalizza la seguente reazione:\nUna flavoproteina (FAD)."}
{"id": "1350388", "revid": "110157", "url": "https://it.wikipedia.org/wiki?curid=1350388", "title": "D-lattato deidrogenasi (citocromo c-553)", "text": "La D-lattato deidrogenasi (citocromo c-553) \u00e8 un enzima appartenente alla classe delle ossidoreduttasi, che catalizza la seguente reazione:\nDa \"Desulfovibrio vulgaris\"."}
{"id": "1350389", "revid": "1543377", "url": "https://it.wikipedia.org/wiki?curid=1350389", "title": "Malato ossidasi", "text": "La malato ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (utilizza il FAD).\nVoci correlate.\nmalato deidrogenasi"}
{"id": "1350390", "revid": "1543377", "url": "https://it.wikipedia.org/wiki?curid=1350390", "title": "Glucosio ossidasi", "text": "La glucosio ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (contenente FAD)."}
{"id": "1350391", "revid": "1543377", "url": "https://it.wikipedia.org/wiki?curid=1350391", "title": "Esoso ossidasi", "text": "La esoso ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di una glicoproteina contenente rame. L'enzima ossida anche -galattosio, -mannosio, maltosio, lattosio e cellobiosio."}
{"id": "1350392", "revid": "767487", "url": "https://it.wikipedia.org/wiki?curid=1350392", "title": "Aconia Fabia Paulina", "text": "Biografia.\nFiglia di Fabio Aconio Catullino Filomazio, \"praefectus urbi\" nel 342-344 e console nel 349, Paulina spos\u00f2 nel 344 Vettio Agorio Pretestato, un importante funzionario imperiale e membro di diversi collegi pagani. Paolina stessa venne iniziata ai misteri eleusini, ai misteri lernici di Dioniso e Demetra, oltre che al culto di Cerere, Ecate, di cui era ierofante, Magna Mater, come tauroboliata, e di Isis.\nPretestato e Paulina avevano una \"domus\" sull'Esquilino, a (Roma), nella zona tra via Merulana e via dell'Arco di San Vito, nei pressi dell'attuale Palazzo Brancaccio. I giardini che circondavano l'abitazione, gli \"Horti Vettiani\", si estendevano fino all'attuale stazione ferroviaria di Roma Termini. I ritrovamenti archeologici effettuati in questa area hanno riportato alla luce diverse evidenze riconducibili alla famiglia di Pretestato. Oltre ad alcuni tratti di \"fistulae aquariae\" vi \u00e8 la base di una statua recante la dedica a Celia Concordia, ultima o penultima sacerdotessa di Vesta. Clelia aveva innalzato una statua a Pretestato dopo la sua morte (384): in cambio, Paulina le dedic\u00f2 a sua volta una statua, con la dedica:\nSulla base di un monumento funebre dedicato a Pretestato, sono incisi il \"cursus honorum\" del marito di Paulina, due dediche di Pretestato alla moglie e un poema di Paulina dedicato al marito e al loro amore coniugale, forse una derivazione dell'orazione funebre declamata da Paulina per il funerale del marito.\nPaulina mor\u00ec poco tempo dopo il marito."}
{"id": "1350393", "revid": "1543377", "url": "https://it.wikipedia.org/wiki?curid=1350393", "title": "Colesterolo ossidasi", "text": "La colesterolo ossidasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1350395", "revid": "1543377", "url": "https://it.wikipedia.org/wiki?curid=1350395", "title": "Aril-alcol ossidasi", "text": "La aril-alcol ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima ossida molti alcoli primari contenenti un anello aromatico. I substrati maggiori sono il (2-naftil)metanolo ed il 3-metossibenzil alcol."}
{"id": "1350397", "revid": "1543377", "url": "https://it.wikipedia.org/wiki?curid=1350397", "title": "L-gulonolattone ossidasi", "text": "La L-gulonolattone ossidasi \u00e8 un enzima non presente nell'uomo, appartenente alla classe delle ossidoreduttasi. Catalizza la seguente reazione:\nSi tratta di una flavoproteina microsomale. Il prodotto isomerizza spontaneamente a -ascorbato. L'ascorbato (vitamina C) \u00e8 sintetizzato dalla maggior parte dei Mammiferi, ad esclusione di \"Cavia\" e \"Primates\", e da altri animali."}
{"id": "1350399", "revid": "1543377", "url": "https://it.wikipedia.org/wiki?curid=1350399", "title": "Galattosio ossidasi", "text": "La galattosio ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima utilizza il rame come cofattore."}
{"id": "1350401", "revid": "110157", "url": "https://it.wikipedia.org/wiki?curid=1350401", "title": "Piranosio ossidasi", "text": "La piranosio ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nUna flavoproteina (FAD). Ossida anche -xilosio, -sorbosio e -glucono-1,5-lattone, che hanno la stessa conformazione ad anello e configurazione al C-2, C-3 e C-4."}
{"id": "1350402", "revid": "110157", "url": "https://it.wikipedia.org/wiki?curid=1350402", "title": "L-sorbosio ossidasi", "text": "La L-sorbosio ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nAgisce anche sul -glucosio, -galattosio e -xilosio, ma non sul -fruttosio. Il 2,6-Dicloroindofenolo pu\u00f2 funzionare come accettore."}
{"id": "1350403", "revid": "110157", "url": "https://it.wikipedia.org/wiki?curid=1350403", "title": "Piridossina 4-ossidasi", "text": "La piridossina 4-ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nUna flavoproteina. Pu\u00f2 usare anche il 2,6-dicloroindofenolo come accettore."}
{"id": "1350405", "revid": "1543377", "url": "https://it.wikipedia.org/wiki?curid=1350405", "title": "Alcol ossidasi", "text": "La alcol ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (contiene il FAD); agisce lentamente sugli alcoli primari e sugli alcoli insaturi, mentre gli alcoli (a catena ramificata) e secondari non vengono attaccati."}
{"id": "1350406", "revid": "110157", "url": "https://it.wikipedia.org/wiki?curid=1350406", "title": "Catecolo ossidasi (dimerizzante)", "text": "La catecolo ossidasi (dimerizzante) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1350407", "revid": "1543377", "url": "https://it.wikipedia.org/wiki?curid=1350407", "title": "(S)-2-idrossiacido ossidasi", "text": "La (S)-2-idrossiacido ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina contenente FMN, esistente in due tipi diversi di isoenzima. La forma A ossida preferenzialmente gli idrossiacidi che presentano catene alifatiche brevi (ed \u00e8 stata precedentemente classificata con il nome di glicolato ossidasi e la classificazione EC 1.1.3.1). La forma B ossida invece preferenzialmente idrossiacidi a catena lunga o aromatica. L'isoenzima presente nel ratto agisce anche come una -amminoacido ossidasi."}
{"id": "1350408", "revid": "110157", "url": "https://it.wikipedia.org/wiki?curid=1350408", "title": "Ecdisone ossidasi", "text": "La ecdisone ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nIl 2,6-Dicloroindofenolo pu\u00f2 agire come un accettore."}
{"id": "1350409", "revid": "1543377", "url": "https://it.wikipedia.org/wiki?curid=1350409", "title": "Colina ossidasi", "text": "La colina ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (contenente FAD) che prende parte ad un complesso multienzimatico che ossida anche la betaina aldeide a betaina. In molti batteri, piante ed animali, la betaina viene sintetizzata in due passaggi:\nNella prima reazione possono essere coinvolti diversi enzimi. Negli animali ed in molti batteri, essa \u00e8 catalizzata da questo enzima (la colina ossidasi propriamente detta) o dalla colina deidrogenasi legata alla membrana. Nelle piante, la reazione \u00e8 invece catalizzata dalla colina monoossigenasi. L'enzima coinvolto nel secondo passaggio, la betaina-aldeide deidrogenasi, \u00e8 invece lo stesso in piante, animali e batteri. Solo in alcuni batteri, la betaina \u00e8 sintetizzata dalla glicina attraverso l'azione degli enzimi glicina/sarcosina N-metiltransferasi e sarcosina/dimetilglicina N-metiltransferasi."}
{"id": "1350410", "revid": "110157", "url": "https://it.wikipedia.org/wiki?curid=1350410", "title": "Alcol secondario ossidasi", "text": "La alcol secondario ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nAgisce su alcoli secondari con cinque o pi\u00f9 atomi di carbonio, e su alcoli polivinilici con peso molecolare superiore a 300 Da. L'enzima di \"Pseudomonas\" contiene un atomo di ferro non-emico per molecula."}
{"id": "1350411", "revid": "110157", "url": "https://it.wikipedia.org/wiki?curid=1350411", "title": "4-idrossimandelato ossidasi", "text": "La 4-idrossimandelato ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (utilizza il FAD) e richiede anche il Mn2+."}
{"id": "1350412", "revid": "21583", "url": "https://it.wikipedia.org/wiki?curid=1350412", "title": "Langepas", "text": "Langepas \u00e8 una cittadina della Russia siberiana occidentale, situata nel Circondario Autonomo degli Chanty-Mansi; si trova sulle sponde del piccolo fiume \"Kajukovskaja\", una quindicina di chilometri prima della sua confluenza nell'Ob'. Sorge ad una distanza di circa 900\u00a0km a nord di Tjumen', e 550\u00a0km ad est del capoluogo Chanty-Mansijsk.\nCome tante altre citt\u00e0 della zona, \u00e8 recentissima, essendo stata fondata nel 1980 come centro per l'estrazione e la raffinazione del petrolio; lo \"status\" di citt\u00e0 arriv\u00f2 nel 1985.\nIl nome della citt\u00e0 viene dalla lingua chanti, e significa \"tana dello scoiattolo\"; questo animale viene riprodotto anche sullo stemma della citt\u00e0."}
{"id": "1350413", "revid": "110157", "url": "https://it.wikipedia.org/wiki?curid=1350413", "title": "Alcol (a lunga catena) ossidasi", "text": "La alcol (a lunga catena) ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima ossida gli alcol grassi a lunga catena; il migliore substrato \u00e8 il dodecil alcol."}
{"id": "1350414", "revid": "110157", "url": "https://it.wikipedia.org/wiki?curid=1350414", "title": "Glicerolo-3-fosfato ossidasi", "text": "La glicerolo-3-fosfato ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (utilizza il FAD)."}
{"id": "1350415", "revid": "110157", "url": "https://it.wikipedia.org/wiki?curid=1350415", "title": "Tiamina ossidasi", "text": "La tiamina ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (contiene il FAD). Il prodotto differisce dalla tiammina nel rimpiazzo di un -CH2.CH2.OH da parte di CH2.COOH; l'ossidazione a due vie procede senza il rilascio dell'aldeide intermedia da parte dell'enzima. "}
{"id": "1350416", "revid": "287204", "url": "https://it.wikipedia.org/wiki?curid=1350416", "title": "L'acciarino magico", "text": "L'acciarino magico (\"Fyrt\u00f8jet\") \u00e8 una fiaba scritta da Hans Christian Andersen.\nTrama.\nLa fiaba narra di un soldato, piuttosto avido di denaro, che tornando dalla guerra incontra una strega; questa gli chiede di calarsi in un albero cavo dove, sul fondo, trover\u00e0 tre camere. Superata questa prova, egli avr\u00e0 tutto il denaro che vuole.\nOgni camera \u00e8 custodita da un cane: la prima da un mastino con gli occhi grandi come tazze che protegge un forziere pieno di monete di rame; la seconda da un cane con occhi grandi come macine di mulino che sorveglia un forziere con le monete d'argento; la terza da un cane con gli occhi grandi come l'Osservatorio di Copenaghen, che custodisce il forziere con le monete d'oro.\nLa strega chiede al soldato di andare a recuperare un acciarino appartenuto alla sua nonna; in cambio, rende mansueti i tre cani il tempo necessario al soldato per riempirsi le tasche di monete. Una volta risalito, il soldato chiede alla strega cosa vuole fare dell'acciarino: ella non gli d\u00e0 risposta, cos\u00ec lui, spazientito, le taglia la testa con la sciabola.\nSe ne va con le monete e l'acciarino. Da semplice soldato, ora si ritrova ricchissimo. Prende alloggio nella locanda pi\u00f9 lussuosa del paese e un bel giorno, colto da un'indescrivibile curiosit\u00e0, vuole andare a conoscere la principessa: si dice infatti che sia bellissima. Il re suo padre, per\u00f2, la tiene rinchiusa in casa per evitare che la profezia si avveri, ovvero che la fanciulla sposi un semplice soldato.\nIl soldato, non essendo abituato a possedere tanto denaro, presto si ritrova senza un soldo; deve perci\u00f2 lasciare la sua lussuosa abitazione, ritrovandosi anche senza amici. Non ha pi\u00f9 denaro neanche per una candela, allora si ricorda della strega e dell'acciarino, e scopre che se lo accende una volta compare subito il cane che custodiva il forziere con le monete di rame, se fa fuoco due volte quello che custodiva il forziere con le monete d'argento e, con tre scatti dell'acciarino, il cane del forziere con le monete d'oro.\nCapito il trucco, il soldato chiede subito il denaro necessario per la locanda, dopo di che chiede al cane con gli occhi come tazze di portargli la principessa la notte stessa, e la bestia obbedisce. Mentre la principessa dorme, il cane la porta dal soldato in volo, lui la bacia, e il cane la riporta al castello.\nIl giorno seguente, la principessa racconta al re e alla regina lo strano sogno: i regnanti decidono di far sorvegliare la camera della figlia da una dama, in modo da scoprire se sia realmente un sogno.\nNella notte la dama vede il cane, lo segue fino alla porta del soldato, vi disegna sopra una croce con un gessetto per poterla riconoscere e poi torna al castello. Ma il cane si accorge del segno e fa una croce uguale su tutte le porte del paese.\nLa regina allora escogita un altro piano: mette un sacchetto pieno di farina sulla schiena della principessa in modo che lasci una scia bianca durante il viaggio. Questa volta il cane non si accorge di nulla, cos\u00ec il soldato viene rintracciato e catturato.\nLa sua sorte \u00e8 di finire impiccato, ma mentre \u00e8 sul patibolo chiede di poter esprimere un ultimo desiderio: prende il suo acciarino e fa fuoco tre volte. Compaiono i tre cani a cui chiede subito aiuto, ed essi attaccano gli spettatori, i giudici e anche i regnanti facendoli volare in alto e uccidendoli tutti.\nAlla fine il soldato conquista la principessa e i due si sposano con l'approvazione del popolo; i cani rimangono i loro pi\u00f9 fedeli servitori.\nAdattamenti cinematografici.\nIl primo film tratto dalla fiaba fu il corto \"Fyrt\u00f8jet\" (1907), diretto da Viggo Larsen. Nel 1946 usc\u00ec l'adattamento animato \"Andersen - L'acciarino magico\" di Svend Methling, che divenne il primo lungometraggio d'animazione danese.\nAltra produzione: Anno 1959\nTitolo originale: DAS FEUERZEUG\nNazione: DDR\nDurata: 80 minuti\nRegia: Siegfried Hartmann\nAttori: Rolf Ludwig (il soldato), Hans Fiebrandt (Il re), Maria Besendahl (la regina), Barbara Mehlan (la principessa), Bella Waldritter (la strega)\nCasa di produzione: Defa"}
{"id": "1350417", "revid": "1573940", "url": "https://it.wikipedia.org/wiki?curid=1350417", "title": "L-galattonolattone ossidasi", "text": "La L-galattonolattone ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina. Agisce sugli 1,4-lattoni degli acidi -galattonico, -altronico, -fuconico, -arabinico e -treonico; non \u00e8 identica alla L-gulonolattone ossidasi (). L'enzima catalizza una reazione simile a quella dell'L-galattonolattone deidrogenasi, che per\u00f2 usa come accettore di elettroni un ferrocitocromo al posto dell'ossigeno."}
{"id": "1350418", "revid": "767487", "url": "https://it.wikipedia.org/wiki?curid=1350418", "title": "Steve Clark (chitarrista)", "text": "Fu il chitarrista solista e il principale autore di canzoni per l'hard rock band inglese Def Leppard, fino al 1991, quando mor\u00ec per avvelenamento da alcol.\nBiografia.\nInfanzia e adolescenza.\nSteve nacque a Hillsborough, sobborgo nordoccidentale di Sheffield, figlio primogenito di Barry e Beryl Clark. L'interesse nei confronti della musica si manifest\u00f2 fin dalla pi\u00f9 tenera et\u00e0: a sei anni, fu accompagnato dalla madre ad un concerto dei The Shadows, mentre a undici chiese e ottenne dal padre la sua prima chitarra, dietro la promessa che si sarebbe impegnato per imparare a suonarla.\nAmmaliato dallo stile e dalle sonorit\u00e0 di Jimmy Page, storico chitarrista dei Led Zeppelin, si narra che Steve avesse tratto dall'ascolto della canzone \"How Many More Times\" la ferma decisione di proseguire nella propria carriera musicale. Presto la chitarra classica venne rimpiazzata da un'elettrica, pi\u00f9 consona alle ambizioni del giovane, e Steve lavor\u00f2 sulla propria tecnica studiando nota per nota i classici dei Led Zeppelin.\nCarriera.\nPrima di unirsi ai Def Leppard nel 1978, Steve fece esperienza in una cover band di Sheffield chiamata \"Electric Chicken\": fu in occasione di un concerto dei Judas Priest che, incontrando l'amico Pete Willis, chitarrista e membro fondatore dei Def Leppard, riusc\u00ec ad ottenere un'audizione con il gruppo. Qualche giorno dopo, alla vecchia fabbrica di cucchiai di Bramall Lane, alla presenza di Pete Willis, Joe Elliott, Rick Savage e Tony Kenning, Clark d\u00e0 prova di tutte le sue capacit\u00e0, convincendo cos\u00ec i quattro di essere il chitarrista che stavano cercando. In particolare, nella biografia \"Behind the Music\", Joe Elliott ricorda che l'esecuzione pi\u00f9 stupefacente di Clark, in quell'occasione, fu il classico \"Free Bird\" dei Lynyrd Skynyrd.\nIl suo contributo alla causa dei Def Leppard fu subito determinante, sia sotto l'aspetto musicale che testuale, tanto che, alla minaccia di andarsene qualora la band avesse continuato a suonare unicamente in sala prove senza prospettive di un'attivit\u00e0 \"live\", Joe Elliott si attiv\u00f2 immediatamente per trovare un luogo adatto ad ospitare il concerto di debutto. La \"location\" ideale fu identificata nella Sheffield High School e, da l\u00ec in poi, inizi\u00f2 la parabola ascendente del quintetto.\nBench\u00e9 il ruolo di chitarra solista fosse generalmente diviso equamente con il compagno Pete Willis, la maggior parte delle gemme dei Def Leppard \u00e8 da attribuirsi alla genialit\u00e0 di Clark; fu soprattutto grazie ai suoi riffs incandescenti in \"Getcha Rocks Off\" e \"Ride into the Sun\", brani contenuti nell'EP d'esordio, che la band riusc\u00ec ad ottenere rapidamente un contratto discografico. La magia prosegu\u00ec anche nel primo album \"On Through the Night\", in cui si distinguono \"Wasted\", \"Rock Brigade\" e \"It Could Be You\", e nel successivo lavoro \"High 'n' Dry\", il cui culmine \u00e8 rappresentato dal brano strumentale \"Switch 625\" che sfocia dopo la fine di \"Bringin' On the Heartbreak\".\nDurante le registrazioni di \"Pyromania\", terzo lavoro in studio dei Def Leppard, Pete Willis venne allontanato dalla band a causa dei suoi gravi problemi con l'alcool; al suo posto fu contattato il londinese Phil Collen, gi\u00e0 chitarrista dei Girl. Elliott si premur\u00f2 di fornire a Collen una registrazione di \"Stagefright\", uno dei nuovi brani, affinch\u00e9 quest'ultimo potesse scriverne l'assolo di chitarra. Il giorno seguente, Collen si present\u00f2 con la propria parte e fu assunto. La nuova coppia di chitarristi, ottima per affiatamento e capacit\u00e0 di completarsi e sfidarsi continuamente, fu soprannominata \"The Terror Twins\", in omaggio ai Toxic Twins degli Aerosmith (Steven Tyler e Joe Perry). Nel corso degli anni, Collen miglior\u00f2 sensibilmente il proprio stile di vita, abbandonando gli eccessi e abbracciando il vegetarianesimo; sfortunatamente, per\u00f2, Steve non ne segu\u00ec l'esempio.\nI membri dei Def Leppard vedevano in Steve un grande intrattenitore, sempre prodigo di sorprese, ma l'unico diversivo alla sua attivit\u00e0 di musicista era rappresentato dalla bottiglia. Joe Elliott ricorda, ad esempio, che mentre i membri del gruppo si prendevano una pausa dalle registrazioni giocando a calcio, visitando le proprie famiglie o guardando un film, le uniche compagnie di Steve erano l'alcool e la chitarra. Tristemente famosa \u00e8, a tal proposito, una notte a Minneapolis in cui Clark fu trovato privo di conoscenza: gli esami rivelarono un livello di alcool nel sangue pari a 0.59, quasi il doppio di quello di John Bonham al momento della morte.\nAlla fine degli anni '80, la dipendenza dall'alcool di Clark inizi\u00f2 a danneggiare seriamente la sua carriera. Si presentava spesso ubriaco, tanto da rendere problematiche le session di registrazione di \"Hysteria\": fu per questa ragione che Collen registr\u00f2 la maggior parte degli assoli presenti nell'album e il ruolo di Clark risult\u00f2 ben pi\u00f9 marginale che in passato. Nonostante questo, la chitarra di Steve fu protagonista assoluta del tour mondiale che segu\u00ec la pubblicazione di \"Hysteria\": memorabili furono, ad esempio, i \"riffs\" iniziali di \"Gods of War\" e \"Bringin' On the Heartbreak\" (con Phil Collen a dare manforte con la chitarra acustica). I membri della band ricordano che, sebbene Clark fosse inaffidabile come tutti gli alcolisti, egli era sempre pronto, e sobrio, quando si trattava di presentarsi ai concerti.\nMusicalmente, Clark \u00e8 ricordato soprattutto per i potenti riff che caratterizzano i primi quattro album dei Def Leppard: proprio questa sua capacit\u00e0 di scrivere giri tanto massicci quanto accattivanti gli valse il soprannome di \"Riffmaster\". I tratti distintivi del suo stile emergono con forza soprattutto in \"Wasted\" (da \"On Through the Night\"), \"Bringin' On the Heartbreak\" (da \"High 'n' Dry\"), \"Die Hard the Hunter\" (da \"Pyromania\") e \"Gods of War\" (da \"Hysteria\").\nPrima della morte, egli partecip\u00f2 alla stesura di met\u00e0 dei brani che sarebbero poi finiti su \"Adrenalize\".\nMorte.\nL'8 gennaio 1991, Clark fu trovato morto sul proprio divano da Janie Dean, la sua ragazza dell'epoca. L'autopsia motiv\u00f2 il decesso con una mistura di antidepressivi, antidolorifici (che il musicista stava assumendo a causa di un infortunio a una costola) e alcool. Non vi sono prove che si sia potuto trattare di suicidio.\nIl tragico evento occorse mentre Clark stava vivendo un periodo di allontanamento forzato dal gruppo che, stremato dal fallimento di tutti gli altri tentativi, riteneva questo un male necessario per tentare di salvare il compagno. Subito dopo la morte, si diffusero le solite, infondate voci secondo le quali la causa del potenziale suicidio fosse stato l'allontanamento permanente di Clark dalla band. L'atteggiamento ambiguo, probabilmente motivato dal desiderio di voler vivere il proprio dolore in privato tenuto dal gruppo , non aiut\u00f2 comunque a fugare tali teorie, che godono ancora di un qualche credito.\nSteve, oggi, riposa al Wisewood Cemetary di Hillsbrough, vicino alla casa dove vive la sua famiglia.\nLa lotta di Clark contro il male che lo affliggeva \u00e8 stata dettagliatamente descritta nel documentario \"\". I Tesla, gruppo spalla dei cinque di Sheffield durante il tour di \"Hysteria\", dedicarono alla memoria di Clark un toccante brano intitolato \"Song &amp; Emotion\" nel loro album \"Psychotic Supper\" del 1991.\nEquipaggiamento.\nClark fu un buon collezionista di chitarre vintage, appassionato soprattutto delle Gibson d'annata. Nel suo equipaggiamento trovavano posto varie Gibson Les Paul, oltre ad una Gibson Firebird e addirittura una Gibson EDS-1275."}
{"id": "1350419", "revid": "110157", "url": "https://it.wikipedia.org/wiki?curid=1350419", "title": "Idrossifitanato ossidasi", "text": "La idrossifitanato ossidasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1350420", "revid": "21583", "url": "https://it.wikipedia.org/wiki?curid=1350420", "title": "Nucleoside ossidasi", "text": "La nucleoside ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nAltri nucleosidi purinici e pirimidinici (cos\u00ec come i 2\u2032-deossinucleosidi) sono utilizzabili come substrati, mentre il ribosio ed i nucleotidi no. L'intera reazione avviene mediante due reazioni separate, con il 5\u2032-deidronucleoside rilasciato dall'enzima per essere utilizzato come substrato nella seconda reazione. Questo enzima differisce dalla nucleoside ossidasi (H2O2-formante), in quanto produce acqua anzich\u00e9 perossido d'idrogeno."}
{"id": "1350421", "revid": "120573997", "url": "https://it.wikipedia.org/wiki?curid=1350421", "title": "N-acilesosammina ossidasi", "text": "La \"N\"-acilesosammina ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche sulla \"N-\"glicolilglucosammina, \"N-\"acetilgalattosammina e, pi\u00f9 lentamente, sulla \"N-\"acetilmannosammina."}
{"id": "1350422", "revid": "1543377", "url": "https://it.wikipedia.org/wiki?curid=1350422", "title": "Polivinil-alcol ossidasi", "text": "La polivinil-alcol ossidasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1350423", "revid": "119679505", "url": "https://it.wikipedia.org/wiki?curid=1350423", "title": "La Fossa (album)", "text": "La Fossa \u00e8 il primo EP della crew di rappers sardi La Fossa, originari di Portoscuso. \u00c8 caratterizzato dal gran numero di skit presenti, ben sei su un totale di 11 tracce."}
{"id": "1350424", "revid": "892776", "url": "https://it.wikipedia.org/wiki?curid=1350424", "title": "Acqua Marcia", "text": "LAcqua Marcia (in latino \"Aqua Marcia\") \u00e8 il terzo acquedotto di Roma antica, costruito nel 144 a.C. e lungo circa 91\u00a0km, dal pretore Quinto Marcio Re al quale, per la realizzazione dell'opera, fu anche prorogata la naturale scadenza della magistratura. In realt\u00e0 la sua costruzione fu deliberata gi\u00e0 nel 179 a.C., ma la realizzazione del progetto dovette essere rinviata a causa del veto di Marco Licinio Crasso, che si opponeva al passaggio delle condutture sul terreno di sua propriet\u00e0.\nStoria.\nL'acquedotto sub\u00ec nel tempo numerosi restauri. Tra l'11 e il 4 a.C., durante il principato di Augusto, fu in gran parte ricostruito in seguito a un incremento di portata, pressoch\u00e9 raddoppiata con la captazione di una nuova sorgente (detta \"Aqua Augusta\"), nei pressi del comune di Agosta, idronimo presente anche nella Laguna di Comacchio sul Delta del Po, dove gli ingegneri idraulici fecero riscavare la Fossa Spinetica poi chiamata Fossa Augusta. Ma gi\u00e0 un primo restauro si era avuto nella prima met\u00e0 di quello stesso secolo e poi nel 33 a.C., a opera di Marco Vipsanio Agrippa, il responsabile di tutto l'apparato idrico della citt\u00e0. Un altro restauro a opera di Tito nel 79 e poi, nel 213, Caracalla potenzi\u00f2 la portata con la captazione di una nuova sorgente nei pressi di Arsoli e realizz\u00f2 la diramazione dell\"aqua Antoniniana\", con origine nei pressi dell'odierna Porta Furba, che attraversava la via Appia su un arco (Arco di Druso) ed era destinata ad alimentare le sue nuove terme. Sia Augusto, sia Tito, sia Caracalla, lasciarono sulla porta Tiburtina, tuttora visibili, delle iscrizioni a memoria dei loro interventi. Ancora restauri a opera di Adriano, di Settimio Severo e di Diocleziano, che utilizz\u00f2 un altro ramo secondario per l'alimentazione delle sue terme. Altri interventi risalgono all'inizio del V secolo, poco prima che l'intera struttura idrica della citt\u00e0 di Roma venisse abbandonata.\nCaratteristiche tecniche e percorso.\nRaccoglieva l'acqua dell'alto bacino dell'Aniene (secondo Strabone, le sue acque provenivano dal Fucino), e contrariamente all\"'Anio vetus\", (anio antico, la parola deriva da \"amnios\", che significa liquido limpido, anche usata per il liquido amniotico dell'uovo e del sacco amniotico che racchiude il nascituro dei mammiferi; idronimo presente nel torrente Agno in provincia di Vicenza) che prendeva acqua dal corso del fiume, attingeva direttamente da una delle sue sorgenti, abbondante e con acqua di ottima qualit\u00e0 e purezza, tanto da essere considerata la migliore tra quelle che arrivavano a Roma. Plinio il Vecchio la defin\u00ec \"clarissima aquarum omnium\" e \"un dono fatto all'Urbe dagli dei\". L'acqua \u00e8 di tipo calcico, perch\u00e9 proveniente da montagne calcaree, mentre altri aquae conductus prelevavano da zone vulcaniche, quindi con molto meno calcare, ma purtroppo ricche di veleni tipicamente eruttivi come il cianuro, l'arsenico, i solfati.\nLa sorgente, tuttora esistente, si trova nei pressi del comune di Marano Equo, l'idronimo \"MAR\"ano indica un flusso di acqua limpida e navigabile, tra Arsoli ed Agosta, nelle vicinanze di una ex cava di pietra posta su una strada secondaria al 36\u00ba miglio dell'antica via Valeria, sulla destra, o al 38\u00ba miglio (corrispondente al chilometro 60,5) dell'attuale via Sublacense, ma sulla sinistra.\nLa lunghezza dell'acquedotto era di 61,710 miglia romane, pari a poco pi\u00f9 di . Il percorso era in parte sotterraneo (per circa 80\u00a0km), e in parte su arcate (per i rimanenti 11\u00a0km circa, le prime grandi arcate monumentali), in seguito riutilizzate anche per i condotti dell\"Aqua Tepula\" e dell\"Aqua Iulia\".\nIl tratto iniziale dell'acquedotto costeggiava la riva destra del fiume, per scavalcarlo con un ponte poco prima di Vicovaro ed affiancarsi al percorso dell\"'Anio vetus\" (che procedeva ad una quota inferiore). Proseguiva poi verso Tivoli e quindi, aggirati i Monti Tiburtini, arrivava alla via Prenestina. Dopo il comune di Gericomio attraversava l'area di Gallicano nel Lazio con una continua alternanza di tratti sospesi su ponti e arcate (di cui sono visibili numerosi reperti) e tratti sotterranei. Dopo la zona delle Capannelle si dirigeva direttamente su Roma, tornando in superficie al VII miglio della via Latina, dove si trovava una \"piscina limaria\" (bacino di decantazione). Un tratto di circa 9\u00a0km di arcate fiancheggiava da qui in poi la via Latina e arrivava a Roma nella localit\u00e0 \"ad spem veterem\", nei pressi di Porta Maggiore, dove giungevano anche altri acquedotti. Da qui in avanti il condotto seguir\u00e0 le future mura aureliane fino a scavalcare la via Tiburtina su un arco che fu poi trasformato nella Porta Tiburtina. Il percorso superava la porta Viminale, dove oggi sorge la Stazione Termini, e terminava in prossimit\u00e0 della porta Collina, dove sorgeva il \u201ccastello\u201d principale di distribuzione, nelle vicinanze dell'attuale via XX Settembre. Il ramo principale della successiva distribuzione (che copriva 2/3 delle regioni urbane) raggiungeva il Quirinale e poi il Campidoglio, mentre un ramo secondario (\"rivus Herculaneus\"), che partiva dalla porta Tiburtina, serviva il Celio e l'Aventino.\nLa portata alla sorgente era di 4\u00a0690 quinarie, pari a ben e a /s. 1 Quinaria corrisponde a 48 litri al secondo.\nTanta abbondanza di acqua venne smistata a rinforzo di acquedotti pi\u00f9 poveri. Cos\u00ec, mentre 95 quinarie venivano utilizzate su diramazioni secondarie lungo il percorso, 92 arricchirono il successivo acquedotto dell\"Aqua Tepula\" e ben 162 andavano ad accrescere la portata dell\"Anio vetus\".\nEpoca moderna.\nL'abbondanza e l'ottima qualit\u00e0 dell'acqua spinsero in tempi recenti papa Pio IX a ripristinare l'acquedotto, che fu nuovamente inaugurato l'11 settembre 1870."}
{"id": "1350427", "revid": "1543377", "url": "https://it.wikipedia.org/wiki?curid=1350427", "title": "West Highland Free Press", "text": "West Highland Free Press \u00e8 un giornale scozzese fondato nel 1972 come settimanale di sinistra.\nI valori ispiratori del giornale sono racchiusi nello slogan gaelico \u201cAn Tir, an Canan 'sna Daoine\u201d (La terra, la lingua, la gente).\nLa sede \u00e8 a Broadford nell'isola di Skye e copre Skye, Wester Ross e le Ebridi Esterne.\nCollaboratori.\nTra le firme vantate dalla testata, i pi\u00f9 noti sono: il professor Donald MacLeod, preside del Free Church Training College di Edimburgo e Brian Wilson, parlamentare britannico dal 1987 al 2005."}
{"id": "1350428", "revid": "1610933", "url": "https://it.wikipedia.org/wiki?curid=1350428", "title": "Fringuello cantore delle Galapagos", "text": ""}
{"id": "1350429", "revid": "110157", "url": "https://it.wikipedia.org/wiki?curid=1350429", "title": "D-arabinono-1,4-lattone ossidasi", "text": "La D-arabinono-1,4-lattone ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (contenente FAD)."}
{"id": "1350430", "revid": "1366835", "url": "https://it.wikipedia.org/wiki?curid=1350430", "title": "Vanillil-alcol ossidasi", "text": "La vanillil-alcol ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nLa vanillil-alcol ossidasi di Penicillium simplicissimum contiene un FAD legato covalentemente. Converte un ampio raggio di 4-idrossibenzil alcoli e 4-idrossibenzilammine nelle corrispondenti aldeidi. Il gruppo allilico dei 4-allilfenoli \u00e8 anche convertito nel gruppo -CH=CH-CH2OH."}
{"id": "1350431", "revid": "1543377", "url": "https://it.wikipedia.org/wiki?curid=1350431", "title": "Nucleoside ossidasi (formante perossido di idrogeno)", "text": "La nucleoside ossidasi (formante perossido di idrogeno) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD), contenente l'eme. I nucleosidi purinici e pirimidinici (cos\u00ec come i 2\u2032-deossinucleosidi e arabinosidi) vengono utilizzati come substrati, mentre il ribosio ed i nucleotidi non sono substrati. L'intera reazione avviene in due reazioni separate, con il 5\u2032-deidronucleoside rilasciato dall'enzima per essere utilizzato come substrato nella seconda reazione. Questo enzima differisce dalla nucleoside ossidasi, poich\u00e9 produce perossido di idrogeno anzich\u00e9 acqua."}
{"id": "1350432", "revid": "1543377", "url": "https://it.wikipedia.org/wiki?curid=1350432", "title": "D-mannitolo ossidasi", "text": "La D-mannitolo ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima catalizza anche l'ossidazione del -arabinitolo e, in maniera minore, del -glucitolo (sorbitolo), mentre -l'arabinitolo non \u00e8 un buon substrato. L'enzima delle lumache Helix aspersa e Arion ater si trova in un organello tubolare specializzato che viene chiamato mannosoma."}
{"id": "1350433", "revid": "110157", "url": "https://it.wikipedia.org/wiki?curid=1350433", "title": "Xilitolo ossidasi", "text": "La xilitolo ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di Streptomyces sp. IKD472 \u00e8 una ossidasi monomerica contenente una molecola di FAD per molecola di proteina. L'enzima ossida anche il -sorbitolo."}
{"id": "1350434", "revid": "1573940", "url": "https://it.wikipedia.org/wiki?curid=1350434", "title": "Vitamina-K-epossido reduttasi (sensibile alla warfarina)", "text": "La vitamina-K-epossido reduttasi (sensibile alla warfarina) \u00e8 un enzima appartenente alla classe delle ossidoreduttasi, che catalizza la seguente reazione:\nNella reazione inversa, la vitamina K 2,3-epossido \u00e8 ridotta a vitamina K e probabilmente a vitamina K idrochinone dal 1,4-ditiotreitolo, il quale \u00e8 ossidato a disolfuro; anche alcuni altri ditioli e 4-butantioli possono agire. L'enzima \u00e8 fortemente inibito dalla warfarina."}
{"id": "1350435", "revid": "1573940", "url": "https://it.wikipedia.org/wiki?curid=1350435", "title": "Vitamina-K-epossido reduttasi (non sensibile alla warfarina)", "text": "La vitamina-K-epossido reduttasi (non sensibile alla warfarina) \u00e8 un enzima appartenente alla classe delle ossidoreduttasi, che catalizza la seguente reazione:\nNella reazione inversa, la vitamina K 2,3-epossido \u00e8 ridotta a 3-idrossi- (e 2-idrossi-) vitamina K dal 1,4-ditiotreitolo, il quale \u00e8 ossidato a disolfuro. L'enzima non \u00e8 inibito dalla warfarina."}
{"id": "1350436", "revid": "110157", "url": "https://it.wikipedia.org/wiki?curid=1350436", "title": "Chinoproteina glucosio deidrogenasi", "text": "La chinoproteina glucosio deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Mg o Ca per mostrare l'attivit\u00e0 massima. Si tratta di una chinoproteina contenente PQQ, che catalizza l'ossidazione diretta da -glucosio a -gluconato nello spazio periplasmico di diversi batteri e contemporaneamente il trasferimento di elettroni alla ubichinolo ossidasi (attraverso l'ubichinone) nella catena respiratoria."}
{"id": "1350438", "revid": "1543377", "url": "https://it.wikipedia.org/wiki?curid=1350438", "title": "Colina deidrogenasi", "text": "La colina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una chinoproteina che prende parte ad un complesso multienzimatico che ossida anche la betaina aldeide a betaina. In molti batteri, piante ed animali, la betaina viene sintetizzata in due passaggi:\nNella prima reazione possono essere coinvolti diversi enzimi. Negli animali ed in molti batteri, essa \u00e8 catalizzata da questo enzima o dalla colina ossidasi. Nelle piante, la reazione \u00e8 invece catalizzata dalla colina monoossigenasi. L'enzima coinvolto nel secondo passaggio, la betaina-aldeide deidrogenasi, \u00e8 invece lo stesso in piante, animali e batteri. Solo in alcuni batteri, la betaina \u00e8 sintetizzata dalla glicina attraverso l'azione degli enzimi glicina/sarcosina N-metiltransferasi e sarcosina/dimetilglicina N-metiltransferasi."}
{"id": "1350439", "revid": "944090", "url": "https://it.wikipedia.org/wiki?curid=1350439", "title": "Cussorgia", "text": "La cussorgia \u00e8 un antico istituto, tipico della Sardegna, affine all'ademprivio in cui, per\u00f2 i diritti di pascolo non sono attribuiti agli abitanti di un paese, ma a un singolo pastore. \nIl diritto poteva essere trasmesso di padre in figlio. Si trattava di diritti consuetudinari trasmessi \"ab immemore\" su beni di solito di origine feudale. Questa maggiore valenza della \"cossurgia\" l'aveva fatta assimilare ai diritti reali minori e per il suo trasferimento occorreva un atto notarile.\nCon il disfavore ottocentesco delle forme diverse dalla \"piena propriet\u00e0\" anche la cussorgia venne colpita dall'abolizione dei fondi ademprivi e la cussorgia venne eliminata quando non si era realizzata la sua trasformazione in Gallura, Sinnai, Maracalagonis e Burcei, in \"propriet\u00e0 perfette\"."}
{"id": "1350443", "revid": "135224", "url": "https://it.wikipedia.org/wiki?curid=1350443", "title": "Whigfield", "text": "Biografia.\nDopo aver vissuto la sua infanzia in Africa debutta nel 1993 con il suo primo singolo, \"Saturday Night\", una canzone di genere Eurodance che diventa un grande successo in Europa e non solo, regalando alla modella una notevole fama. Legati a questo singolo sono anche alcuni record, tra cui quello di essere stata la prima artista non inglese a debuttare alla posizione numero 1 della classifica britannica dei singoli. Forte di questo successo, l'anno successivo pubblica il suo album d'esordio, \"Whigfield (album)\", che contiene il singolo della stagione precedente. \nIn seguito Whigfield ha continuato ad incidere dei singoli dance. Tra quelli di maggior successo dopo \"Saturday Night\" si ricordano \"Another Day, Think Of You, Big Time, Sexy Eyes, Gimme Gimme, No Tears To Cry\". Inoltre ha prodotto altri quattro album in studio, tre Greatest Hits e un album di remix. Nell'estate del 2004 torna con \"Was A Time\" che ha un buon successo. L'ultimo e quinto disco in studio \u00e8 stato pubblicato nell'ottobre 2007 ed intitolato \"All in One\" che contiene, oltre a delle rielaborazioni dei suoi vecchi successi, anche due inediti intitolati \"Rainbow\" e \"Right in the Night\". Nel gennaio 2011 viene pubblicato il singolo \"To Feel Alive\" prodotto in collaborazione con Oral Tunerz, mentre a giugno viene annunciato il quinto album di inediti di Whigfield, trainato dal primo singolo \"C'est Cool\". Nel febbraio 2018 Sannie partecipa al Dansk Melodi Grand Prix con la canzone \"Boys on girls\".\nLa cantautrice britannica Annerley Gordon \u00e8 stata segretamente la vera cantante del progetto dal 1993 al 2011, mentre Sannie ha agito come modella di sincronizzazione labiale (lip sync model) nei video musicali e negli spettacoli di musica dal vivo in cui la sua vera voce limitata \u00e8 stata scoperta in diverse occasioni. L'uso di modelli di sincronizzazione labiale era una pratica di marketing ampiamente utilizzata negli anni '90 per vendere pi\u00f9 dischi attraverso l'immagine di bellissime modelle. Il produttore esecutivo Larry Pignagnoli ha lavorato ad altri progetti musicali con artisti falsi come (Fun Fun, J.K. o Ally &amp; Jo); in quest' ultimo il duo era formato dalla cantante Annerley e da una modella sconosciuta che non cantava. Sannie ha iniziato a cantare e scrivere testi per alcune canzoni con Benassi Bros. nel 2005 con il nome d'arte \"Naan\" e nel 2011 come Whigfield con la canzone \"C'est Cool\"."}
{"id": "1350447", "revid": "1429175", "url": "https://it.wikipedia.org/wiki?curid=1350447", "title": "Crema di marroni", "text": "La crema di marroni (o marmellata di castagne o composta di castagne o confettura di castagne o confettura di marroni) \u00e8 una conserva dolce spalmabile ottenuta da una lunga lavorazione delle castagne.\nSi usa la purea di marroni, ovvero il frutto del castagno ridotto in poltiglia, in misura non inferiore a 380 g per 1\u00a0kg di prodotto.\nSpesso \u00e8 aromatizzata alla vaniglia e pu\u00f2 anche contenere alcune tracce di liquore.\nAltri ingredienti che si possono usare sono il miele, oli e grassi commestibili, pectina liquida, vino, vino liquoroso, noci, nocciole, mandorle, vanillina, erbe aromatiche, spezie. La crema di marroni \u00e8 stata prodotta industrialmente per la prima volta dall'industriale francese Cl\u00e9ment Faugier nel 1885.\nRiconoscimenti.\nLa marmellata di castagne \u00e8 stata registrata come prodotto agroalimentare tradizionale dal Lazio. Le Marche hanno invece registrato la composta di castagne."}
{"id": "1350451", "revid": "290948", "url": "https://it.wikipedia.org/wiki?curid=1350451", "title": "Media Chisini", "text": "In statistica, la media Chisini \u00e8 una definizione operativa di media introdotta da Oscar Chisini nel 1929.\nDato un vettore formula_1 e una funzione formula_2 delle formula_3 variabili formula_4, la media degli formula_5 rispetto a formula_2 \u00e8 definita come quell'unico numero formula_7, se esiste, tale che\nAl variare della funzione formula_2 si ottengono tipi diversi di media. Per esempio, definendo formula_2 come \"somma dei numeri\", ovvero\nla media relativa a formula_2 sar\u00e0 la media aritmetica; infatti avremo:\nda cui segue che\nAnalogamente, definendo formula_2 come \"somma del quadrato dei numeri\", si ottiene la media quadratica. Tutti i tipi di media, come per esempio la geometrica o l'armonica, possono essere descritte mediante la definizione di \"media Chisini\"."}
{"id": "1350461", "revid": "110157", "url": "https://it.wikipedia.org/wiki?curid=1350461", "title": "Megion", "text": "Megion \u00e8 una cittadina della Russia siberiana occidentale, situata nel Circondario Autonomo degli Chanty-Mansi; si trova sulla sponda destra dell'Ob', ad una trentina di chilometri di distanza da Ni\u017enevartovsk.\nFondata nel 1810, si svilupp\u00f2 in maniera vorticosa dal 1961 in poi, in seguito alla scoperta di consistenti giacimenti di petrolio."}
{"id": "1350467", "revid": "287204", "url": "https://it.wikipedia.org/wiki?curid=1350467", "title": "Wow!", "text": "Wow! \u00e8 il quarto album di studio del trio femminile britannico delle Bananarama, pubblicato nel 1987, su etichetta London Records.\nProduzione.\nIl lavoro \u00e8 interamente prodotto da Stock, Aitken &amp; Waterman, che avevano gi\u00e0 collaborato con le tre ragazze alla realizzazione di alcuni pezzi sul precedente LP del 1986, \"True Confessions\", in particolar modo sulla nota cover degli Shocking Blue, \"Venus\", che aveva regalato loro la fama mondiale e la loro prima e unica Numero 1 negli Stati Uniti, dove sar\u00e0 proprio \"Wow!\" l'ultimo album della band a produrre significativi successi di classifica.\n\"Wow!\" \u00e8 anche l'ultimo album registrato dai due membri attuali, Sara Dallin e Keren Woodward, con la terza dei membri storici, Siobhan Fahey, che lascer\u00e0 il gruppo. Le ragioni dell'abbandono ufficialmente addotte alla stampa e ai fans indicavano il recente matrimonio di Siobhan con Dave Stewart degli Eurythmics e la sua recente gravidanza, portata a termine proprio durante la promozione dell'album, con la nascita del suo primo bimbo. Quando, poco dopo, la Fahey dette vita al duo new wave delle Shakespears Sister, le insistenti voci che parlavano di una lite avvenuta all'interno delle Bananarama furono dapprima messe prontamente a tacere, sia ribadendo che Siobhan aveva lasciato la band di sua spontanea volont\u00e0, sia dichiarando che lei stessa aveva approvato la sua sostituzione con la nuova arrivata, Jacquie O'Sullivan (cos\u00ec nel libretto di \"The Greatest Hits Collection\" del 1988). Quando il nuovo duo ottenne per\u00f2 il suo primo grande successo, con il pezzo intitolato \"You're History\", che sembrava voler sottolineare la positivit\u00e0 di un brutto rapporto quando fa ormai parte del passato, era ormai difficile credere alla nuova dichiarazione di Siobhan, che disse che un duo era molto pi\u00f9 facile da gestire per lei, e che il solo fatto di essere in due le permetteva una maggiore flessibilit\u00e0.\nPi\u00f9 tardi, le stesse Keren e Sara avrebbero dichiarato, in diverse interviste, che \"You're History\" era soltanto uno di un discreto numero di brani delle Shakespears Sister a scagliarsi contro le ex compagne (\"Heroine\", \"Break My Heart (You Really)\", \"I Don't Care\" e altre anc\u00f3ra). A quanto pare, le tensioni all'interno del trio sarebbero innanzitutto nate tra Siobhan Fahey e i tre produttori britannici Stock, Aitken &amp; Waterman (anche noti con l'acronimo SAW), a proposito della composizione di alcuni brani, sia dal punto di vista strettamente musicale che dal punto di vista dei contenuti dei testi, in particolare riguardo al brano \"Strike It Rich\". Quando si decise di inserire comunque il pezzo nell'album, e addirittura di includere una versione molto pi\u00f9 lunga nelle edizioni del CD e della cassetta, i contrasti avrebbero coinvolto anche le altre due ex compagne. Cos\u00ec, la Fahey decise di abbandonare il trio, alcuni mesi dopo l'uscita di \"Wow!\", nel bel mezzo della sua promozione, ma non senza aver prima ritirato con Sara e Keren il premio che le ha viste insignite del record (tuttora detenuto) di band femminile di maggior successo di tutti i tempi, entrando cos\u00ec nel Guinness dei Primati.\nQuando venne pubblicato il quarto singolo dall'album \"Wow!\", \"I Want You Back\", Siobhan gi\u00e0 non compariva pi\u00f9 n\u00e9 sulla copertina n\u00e9 nei credits (tranne per la composizione, alla quale, pur riluttante, aveva comunque partecipato), e al suo posto c'era invece il nuovo membro del momentaneamente confermato trio (di l\u00ec a poco, un duo), in una \u00absingle version\u00bb registrata nuovamente dalla Dallin e dalla Woodward assieme alla citata Jacquie O'Sullivan. Per evitare simili problemi, i due membri originari misero presto le cose in chiaro, e dopo un'unica traccia composta dalle due assieme alla nuova recluta, la O'Sullivan sarebbe stata estromessa completamente dal processo compositivo e creativo del gruppo, del tutto privata di voce in capitolo riguardo ad ogni cosa, dai video ai testi, dal \"look\" alla musica. Proprio questo porter\u00e0 in breve tempo alla defezione di Jacquie, che abbandoner\u00e0 nel 1991, anche lei durante la promozione di un album, l'unico long playing di inediti di studio realizzato dalla nuova formazione (ma quasi tutto scritto dalla sola Sara), che da allora fino ad oggi decider\u00e0 di continuare come duo.\nQuanto a \"Wow!\", l'album ottenne un grande successo nel Regno Unito e un successo pi\u00f9 moderato negli USA, mentre divenne immensamente popolare in Australia, dove raggiunse il Numero 1 nelle classifiche locali. I cinque singoli entrarono tutti nella Top 20 britannica: \"I Heard a Rumour\", il brano preferito dei tre produttori SAW, arriv\u00f2 al Numero 14 (il relativo videoclip contiene tra l'altro la scritta \u00abWOW\u00bb, tutta maiuscola e senza punto esclamativo finale, del titolo dell'album, ricavata dalle tre singole lettere stampate, a caratteri cubitali, sulle culotte indossate dalle tre Bananarama, Sara, Keren e Siobhan, visibili durante il middle strumentale della canzone, quando i tre membri della band sono di spalle alla telecamera e si tirano su le lunghe gonne ottocentesche, fino a scoprire gli altrettanto lunghi indumenti intimi); il secondo, \"Love in the First Degree\", sal\u00ec fino al numero 3, diventando uno dei tre pi\u00f9 grandi successi delle Bananarama (gli altri due sono il precedente \"Robert DeNiro's Waiting\", del 1984, e il seguente \"Help!\", del 1989, cover del celebre brano dei Beatles, realizzato per beneficenza assieme a Jacquie O'Sullivan); il terzo, \"I Can't Help It\", l'ultimo con Siobhan, si ferm\u00f2 esattamente al numero 20; il quarto, \"I Want You Back\", il primo con Jacquie, fu un altro grandissimo successo, arrivando fino al numero 5; mentre l'ultimo, \"Nathan Jones\", altra cover realizzata con la O'Sullivan, non andr\u00e0 oltre il Numero 15.\nNel marzo del 2007, la Rhino Records ha ristampato in CD i primi sei album della band, rimasterizzandoli e includendo su ciascuno una serie di bonus tracks, composte da lati B, remix ed altre tracce fino ad allora mai incluse su nessun album, come colonne sonore e singoli internazionali. In particolare, \"Wow!\" comprende ben 7 canzoni in pi\u00f9, con tutti i lati B inediti dell'epoca, in versione originale (\"Mr. Sleaze\", \"Clean Cut Boy\", \"Amnesia (Theme from \"The Roxy\")\" e \"Ecstacy\"), le due versioni di \"I Want You Back\" e \"Nathan Jones\" ricantate da Sara e Keren con Jacquie, e un breve stralunato remix di quest'ultimo, appropriatamente intitolato \u00abPsycho 7\" Edit\u00bb.\nTracce.\nL'edizione in cassetta e quella limitata in doppio vinile dell'album contenevano tre tracce in pi\u00f9:\nBonus tracks sulla ristampa del 2007.\nLa ristampa del 2007 di \"Wow!\", comprende soltanto le versioni brevi di \"Some Girls\" (4:19) e \"Strike It Rich\" (2:18), escludendo invece le relative versioni 12\", molto pi\u00f9 lunghe, che comparivano sull'originale edizione in CD del 1987."}
{"id": "1350471", "revid": "324090", "url": "https://it.wikipedia.org/wiki?curid=1350471", "title": "The Shetland Times", "text": "The Shetland Times \u00e8 un settimanale delle isole Shetland pubblicato ogni venerd\u00ec con sede a Lerwick fondato nel 1872.\nIl giornale ha una diffusione di oltre 11\u00a0300 copie."}
{"id": "1350478", "revid": "767487", "url": "https://it.wikipedia.org/wiki?curid=1350478", "title": "Jet (gruppo musicale italiano)", "text": "I Jet, conosciuti anche come J.E.T., sono stati un gruppo musicale italiano fondato nel 1971 a Genova.\nBiografia.\nPartecipano all'8\u00aa edizione di \"Un disco per l'estate\" (1971) con il brano \"Vivere in te\", cui seguono altre manifestazioni, tra cui il Festival di Musica d'Avanguardia e la 23\u00aa edizione del Festival di Sanremo (1973), dove propongono \"Anikana-o\", che non raggiunge la serata finale.\nPoco dopo l'esperienza sanremese e lo scioglimento del gruppo, nel 1974, tre dei suoi quattro componenti, ovvero Piero Cassano, Aldo Stellita e Carlo Marrale, fondarono con Antonella Ruggiero, che aveva gi\u00e0 partecipato come corista ai brani dei Jet (anche se non accreditata), e con Giancarlo Golzi proveniente dai Museo Rosenbach, i Matia Bazar.\nPrima di sciogliersi, nel 1974 i Jet collaborarono anche al singolo di esordio della Ruggiero, sotto lo pseudonimo di \"Matia\", intitolato \"La strada del perdono/Io, Matia\", che diede il via alla nascita vera e propria dei Matia Bazar tanto che il brano venne successivamente inserito in alcune raccolte antologiche a nome del gruppo."}
{"id": "1350482", "revid": "1005847", "url": "https://it.wikipedia.org/wiki?curid=1350482", "title": "Salvatore Lauro", "text": "Biografia.\nDiplomato capitano di lungo corso. \u00c8 cugino di primo grado di Lilli Lauro, consigliere comunale di Genova dal 2007 e regionale dal 2015.\nAttivit\u00e0 politica.\nil 21 aprile 1996 \u00e8 stato eletto al Senato nelle file di Forza Italia nel collegio di Napoli 5 (Pozzuoli, Bacoli, Quarto (Italia), Marano, Monte di Procida, Ischia e Procida). \nNella XIII Legislatura ha ricoperto il ruolo di capogruppo di Forza Italia nella Commissione Bicamerale per le Questioni Regionali e di capogruppo di FI della Commissione Lavoro del Senato.\n\u00c8 stato poi rieletto senatore nel maggio 2001 (XIV Legislatura) con la Casa delle libert\u00e0. Nella XIV legislatura ha fatto parte della Commissione permanente Industria, commercio, turismo e della Commissione parlamentare per le questioni regionali. \u00c8 stato inoltre membro della Commissione Mitrokhin.\nDal 31 dicembre 2004 \u00e8 iscritto al Gruppo misto. Resta in parlamento fino al 2006.\nAttivit\u00e0 imprenditoriale.\nAzionista della societ\u00e0 navale di famiglia Alilauro, un gruppo che conta aziende tra le quali Alicost e Capitan Morgan.\nNel 2011 fonda la prima rete d'imprese dedicata al settore turistico ed asseverata dalla Confindustria, denominata \"Arcipelago Rete d'Impresa per il turismo\".\n\u00c8 membro del Consiglio di Confitarma, presidente onorario della \"Citt\u00e0 del Sapere\", presidente e fondatore di \"Napoli Europea\", associazione per la tutela, valorizzazione e promozione dei beni di interesse artistico, storico e paesaggistico e del patrimonio culturale di Napoli.\nNell'ottobre 2011 tramite la \"Compagnia delle Isole Spa\", societ\u00e0 controllata dalla sua \"Mediterranea Holding\", e partecipata al 30,33% dalla Regione siciliana si aggiudica la gara per la privatizzazione di Siremar. Nell'accordo viene previsto che la societ\u00e0 ricever\u00e0 convenzioni statali, per le rotte di servizio pubblico, pari a 55,6 milioni l'anno per 12 anni.. Nel gennaio 2015 assume la carica di presidente di Siremar-Compagnia delle isole\nPoco dopo i giudici del Tar del Lazio per\u00f2 hanno accolto i ricorsi presentati dalla \u201cSociet\u00e0 di navigazione siciliana Spa\u201d azzerando l'aggiudicazione a Compagnia delle Isole, in quanto basata \u201dsu un illegittimo aiuto di Stato consistente nel rilascio di una contro-garanzia bancaria da parte della Regione siciliana\u201d., a cui Lauro cede la societ\u00e0 l'11 aprile 2016.\nNel gennaio 2015, il Consiglio di Stato d\u00e0 ragione alla \"Toscana di Navigazione\" di Lauro per l'acquisizione della Toremar, ma nel marzo successivo la Regione conferma la cessione a Moby Lines.\nControversie.\nIl 5 dicembre 2019 viene indagato per concorso in corruzione con Andrea Nocera, capo dell\u2019ufficio ispettorato del ministero della Giustizia."}
{"id": "1350485", "revid": "74801", "url": "https://it.wikipedia.org/wiki?curid=1350485", "title": "Contea di Avery", "text": "La Contea di Avery, in inglese Avery County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Newland.\nStoria.\nLa contea di Avery fu costituita nel 1911."}
{"id": "1350487", "revid": "628767", "url": "https://it.wikipedia.org/wiki?curid=1350487", "title": "Letture in sede dibattimentale", "text": "Le letture in sede dibattimentale sono previste dal diritto processuale penale italiano e hanno ad oggetto gli atti formati nella fase investigativa; sono effettuate dalle parti e dal giudice.\nIpotesi.\nIl disciplina ipotesi diverse, cui sono ricollegati effetti differenti sotto il profilo probatorio.\n1. Lettura degli atti contenuti nel fascicolo del dibattimento (art. 511 c.p.p.). In tal caso, la lettura ha il solo scopo di garantire alle parti l'effettiva conoscenza del contenuto di atti di indagine gi\u00e0 noti al giudice e acquisiti al fascicolo del dibattimento nel contraddittorio tra le parti medesime (il fascicolo \u00e8 formato dal GUP, dopo l'emissione del decreto che dispone il giudizio, o, nei procedimenti con citazione diretta a giudizio, dallo stesso giudice del dibattimento). Fra tali atti figurano i verbali degli atti non ripetibili compiuti dalla polizia giudiziaria, dal pubblico ministero e dal difensore, i verbali degli atti assunti nell'incidente probatorio e gli atti di indagine la cui acquisizione sia stata concordata tra le parti. In luogo della lettura, peraltro, il giudice, anche d'ufficio, pu\u00f2 indicare specificamente gli atti utilizzabili ai fini della decisione e tale indicazione equivale alla loro lettura, ma \u00e8 tenuto a disporla quando si tratti di verbali di dichiarazioni e una parte ne faccia richiesta.\n2. Lettura degli atti, contenuti nel fascicolo del pubblico ministero, per sopravvenuta impossibilit\u00e0 di ripetizione (art. 512 c.p.p.). Si tratta di una deroga al principio di formazione della prova nel contraddittorio delle parti. Per regola generale, infatti, gli atti compiuti nel corso delle indagini preliminari non solo non hanno efficacia probatoria ai fini del giudizio, ma il loro contenuto \u00e8 altres\u00ec estraneo al quadro conoscitivo del giudice: dovendo la prova formarsi in sede dibattimentale, degli atti investigativi contenuti nel fascicolo del pubblico ministero non pu\u00f2 essere data alcuna lettura. Tuttavia, nelle ipotesi in cui la ripetizione dell'atto sia divenuta impossibile per fatti o circostanze imprevedibili, il giudice, su richiesta di parte, deve disporre la lettura dell'atto compiuto nella fase delle indagini: \u00e8 il caso della dichiarazione resa dalla persona informata sui fatti che, nel frattempo, sia inaspettatamente deceduta. La trasmigrazione degli atti di indagine dal fascicolo del pubblico ministero al fascicolo del dibattimento presuppone che la sopravvenuta impossibilit\u00e0 di ripetizione fosse imprevedibile; nel caso in cui essa fosse stata prevedibile, invece, le parti avrebbero dovuto procedere nelle forme dell'incidente probatorio, istituto concepito per garantire il contraddittorio nella fase di formazione della prova. Qualora esso non si sia tenuto, la dichiarazione resa a suo tempo resta comunque inutilizzabile ai fini del giudizio e di essa, pertanto, non pu\u00f2 essere data lettura.\n3. Lettura degli atti, contenuti nel fascicolo del pubblico ministero, relativi alle dichiarazioni rese dal testimone precedentemente (artt. 500, co. 1, e 503, co. 3, c.p.p.). Si tratta delle dichiarazioni effettuate dal testimone durante la fase investigativa, nella sua qualit\u00e0 di persona in grado di riferire circostanze utili alle indagini (escussa dal pubblico ministero, mediante assunzione di informazioni, o dalla polizia giudiziaria, mediante assunzione di sommarie informazioni). La lettura delle dichiarazioni che il testimone aveva reso nel corso delle indagini \u00e8 ammessa al solo scopo di contestare il contenuto della deposizione effettuata in dibattimento, ossia di contestargli che, nel corso delle indagini, aveva rilasciato una dichiarazione diversa da quella resa successivamente nel corso dell'esame testimoniale. Dinanzi ad una simile discrasia, le dichiarazioni lette per la contestazione possono essere valutate ai fini della credibilit\u00e0 del teste, ma la dichiarazione da lui effettuata nella fase anteriore del procedimento non pu\u00f2 in alcun caso essere utilizzata dal giudice per fondare la sua decisione. Invero, al di fuori delle finalit\u00e0 di contestazione (e dei casi patologici di sopravvenuta irripetibilit\u00e0 degli atti, come in caso di morte del teste), le dichiarazioni rese nel corso delle indagini dalla persona informata sui fatti, divenuta poi testimone in sede dibattimentale, non possono, per regola, essere utilizzati: dei relativi verbali, contenuti nel fascicolo del pubblico ministero, non pu\u00f2 essere data lettura, ricadendo essi nell'ambito applicativo della disciplina in tema di letture vietate (art. 514 c.p.p.).\n4. Lettura dei verbali delle dichiarazioni rese dall'imputato. Si tratta delle dichiarazioni che l'imputato ha reso nella fase investigativa in qualit\u00e0 di persona sottoposta a indagini. In tal caso occorre distinguere: quanto alle dichiarazioni rese al pubblico ministero o, su delega di questi, ad ufficiali di polizia giudiziaria, oppure al giudice per le indagini preliminari o al giudice dell'udienza preliminare, pu\u00f2 esserne data lettura, con valenza probatoria, qualora l'imputato sia assente o rifiuti di sottoporsi all'esame (art. 513 c.p.p.); se, invece, la polizia giudiziaria abbia proceduto ad interrogatorio dell'indagato non per delega del magistrato inquirente, ma per autonoma iniziativa, oppure abbia ricevuto dall'indagato spontanee dichiarazioni, i relativi verbali non possono essere letti se non per contestare quanto addotto dall'imputato che si sia sottoposto ad esame. \n5. Lettura delle dichiarazioni rese dall'imputato in procedimento connesso o collegato.\nLetture dibattimentali.\nLe letture dibattimentali, disciplinate all'interno del C.p.p. agli articoli 511 e seguenti, consistono nella acquisizione (propriamente mediante lettura) degli atti che sono contenuti nel fascicolo per il dibattimento, che di per s\u00e9, fino al momento in cui non vengono letti, non sono utilizzabili ai fini della decisione. \nL'impossibilit\u00e0 sopravvenuta.\nL'art. 512 c.p.p. in particolare consente la lettura delle precedenti dichiarazioni laddove ne sia divenuta impossibile la ripetizione in dibattimento per un motivo che non era prevedibile nel momento in cui, durante le indagini preliminari, il soggetto veniva assunto a sommarie informazioni.\nLaddove, invece, l'irripetibilit\u00e0 fosse stata prevedibile, e non fosse stato negligentemente adoperato lo strumento dell'incidente probatorio, nessuna lettura sar\u00e0 possibile ex art. 512 c.p.p.\nAnaloga ipotesi \u00e8 quella prevista dall'art. 512bis c.p.p. Ipotesi tuttavia qualificata per essere diretta ai residenti all'estero.\nIn tal caso, tuttavia, va esperita la rogatoria internazionale, quale premessa. Nel caso essa non produca risultato, il Giudice tenuto conto degli elementi di prova acquisiti e dell'impossibilit\u00e0 dell'esame dibattimentale dispone la lettura.\nImputato e coimputato: diverse letture.\nIl regime delle letture, definitivamente codificato a seguito di note vicende tra Corte costituzionale (su tutte C.Cost. sent. 361 del 1988) e Legislatore (l'attuale testo normativo \u00e8 la \"somma\" di L. 1\u00ba marzo 2001, n. 63 e L. 7 agosto 1997, n. 267), \u00e8 ora nel senso che il precedente dichiarato dell'imputato vale nel suo processo anche nell'ipotesi in cui questi non ritorni in dibattimento a ripeterlo.\nViceversa, nel rispetto del contraddittorio, il dichiarato reso dal coimputato e non ripetuto innanzi al soggetto \"sub iudice\" \u00e8 inutilizzabile verso questi salvo che con il suo consenso. Il principio in esame costituisce una diretta applicazione di quanto sancito dalla Costituzione nell'art. 111 comma 4 dove si dice che \"la colpevolezza dell'imputato non pu\u00f2 essere provata sulla base di dichiarazioni rese da chi, per libera scelta, si \u00e8 sempre volontariamente sottratto all'interrogatorio da parte dell'imputato o del suo difensore\".\nLa disciplina normativa di quest'articolo si rinviene nell'art. 513 c.p.p. e stabilisce che l'imputato, mentre ha il diritto di negare il suo consenso all'eventuale esame incrociato, non pu\u00f2 invece negare il contraddittorio su quelle dichiarazione da lui rese anticipatamente (liberamente). Queste dichiarazioni sono utilizzabili verso l'imputato, ma non verso un eventuale coimputato nello stesso procedimento, a meno che quest'ultimo non lo consenta.\nLo stesso articolo inoltre disciplina la lettura delle dichiarazioni precedentemente rese da imputati connessi o collegati (in altro procedimento). La disciplina normativa dispone che le precedenti dichiarazioni del coimputato possono essere lette e acquisite solo se \u00e8 impossibile reiterare le dichiarazioni (per evento imprevedibile, altrimenti doveva essere richiesta l'acquisizione anticipata della prova nella forma dell'incidente probatorio). L'imputato connesso o collegato deve essere sentito anche attraverso la formula dell'accompagnamento coattivo se possibile, e se presente e non risponde le sue dichiarazioni potranno essere lette solo con il consenso delle parti.\nLetture contestazioni.\nL'art. 500 c.p.p. \u00e8 la norma centrale dell'istituto e dopo alterne vicende altamente conflittuali tra Corte costituzionale e Legislatore (l'attuale versione della norma \u00e8 il portato della L. 1\u00ba marzo 2001, n. 63) \u00e8 ora pienamente coerente col sistema processuale. L'articolo del codice appena indicato recita:\nQuesta norma consente di contestare la deposizione, mediante lettura delle dichiarazioni precedentemente rese, del testimone che riferisce in dibattimento in maniera difforme da quanto detto in fase d'indagine al P.M. od alla P.G.\nLo scopo della contestazione, lungi dal far entrare nel fascicolo del dibattimento il \"contestato\", serve soltanto ad evidenziare la discrasia del contenuto della deposizione dibattimentale con quella resa in fase d'indagine; ci\u00f2 al solo scopo di consentire al Giudice di valutare la credibilit\u00e0 (ovvero la mancanza di essa) del testimone dichiarante."}
{"id": "1350490", "revid": "339392", "url": "https://it.wikipedia.org/wiki?curid=1350490", "title": "Verbo intransitivo", "text": ""}
{"id": "1350493", "revid": "767487", "url": "https://it.wikipedia.org/wiki?curid=1350493", "title": "Contea di Beaufort (Carolina del Nord)", "text": "La contea di Beaufort, in inglese Beaufort County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 44.958 abitanti. Il capoluogo di contea \u00e8 Washington.\nStoria.\nLa contea di Beaufort fu costituita nel 1712."}
{"id": "1350501", "revid": "123158168", "url": "https://it.wikipedia.org/wiki?curid=1350501", "title": "Decano (idrocarburo)", "text": "Con il termine decano ci si riferisce ad un qualunque alcano avente formula bruta C10H22 o ad una qualunque miscela di pi\u00f9 composti corrispondenti a tale formula (isomeri strutturali) o per antonomasia all'isomero lineare, chiamato pi\u00f9 propriamente \"n\"-decano, che \u00e8 solo uno dei 75 isomeri possibili, tutti infiammabili.\nUsi.\nIl decano \u00e8 utilizzato come solvente ed \u00e8 uno dei componenti della benzina."}
{"id": "1350502", "revid": "287204", "url": "https://it.wikipedia.org/wiki?curid=1350502", "title": "Ecolinguistica", "text": " \nLecolinguistica \u00e8 una branca della linguistica emersa negli anni '90 come un nuovo paradigma della ricerca linguistica, che ha tenuto conto non soltanto del contesto sociale in cui \u00e8 immersa una lingua, ma anche del contesto ecologico in cui sono immerse le societ\u00e0. Lo studio di Michael Halliday \"New ways of Meaning: the challenge to applied linguistics\" (\"Nuovi modi del significato: la sfida alla linguistica applicata\") \u00e8 spesso accreditato come l'opera basilare che ha fornito ai linguisti lo stimolo a prendere in considerazione il contesto ecologico e le conseguenze della lingua. Fra le altre cose, la sfida che Halliday port\u00f2 avanti fu quella di rendere la linguistica rilevante nei riguardi dei temi e problemi del XXI secolo, con particolare riferimento alla diffusa distruzione degli ecosistemi. Il principale esempio che forn\u00ec Halliday fu quello della 'crescita economica', laddove descrisse come l'orientamento della lingua inglese verso termini come \"largo\", \"crescente\", \"alto\" e \"buono\" conferisse un aspetto di per s\u00e9 positivo alla crescita, nonostante le sue negative conseguenze sul piano ecologico. A partire dalle osservazioni iniziali di Halliday, si \u00e8 notevolmente sviluppato il campo dell'ecolinguistica, un recente sviluppo della quale \u00e8 stata la sua applicazione all'educazione allo sviluppo sostenibile, da parte del \"Language &amp; Ecology Research Forum\".\nL'ecolinguistica, come disciplina, pu\u00f2 essere distinta in due branche principali: l'analisi eco-critica del discorso e l'ecologia linguistica.\nL'analisi eco-critica del discorso.\nL'analisi eco-critica del discorso comprende - ma non \u00e8 limitata a - l'applicazione dell'analisi critica del discorso a testi riguardanti l'ambiente e l'ambientalismo, allo scopo di rivelarne le sottostanti ideologie (es.: Harr\u00e9 et al 1999, Stibbe 2006, 2005a, 2005b).\nNella sua pi\u00f9 piena manifestazione, essa comprende l'analisi di qualsiasi discorso che abbia potenziali conseguenze per il futuro degli ecosistemi, come nel caso del discorso economico neo-liberista e della costruzione discorsiva del consumismo, delle questioni di genere, della politica, dell'agricoltura e della natura (es.: Goatly 2000, Stibbe 2004). L'analisi eco-critica del discorso non si limita a focalizzarsi sull'esposizione delle ideologie potenzialmente dannose, ma cerca anche rappresentazioni discorsive che possano dare un contributo ad una societ\u00e0 ecologicamente sostenibile.\nL'ecologia linguistica.\nProposta pionieristicamente dal linguista statunitense Einar Haugen, questa branca della linguistica utilizza la metafora dell'ecosistema per descrivere la relazione e l'interazione fra le diverse tipologie di lingua rinvenibili nel mondo e i gruppi di persone che le parlano. Una sana ecologia linguistica, consistente in un'ampia diversit\u00e0 di forme del linguaggio, \u00e8 ritenuta essenziale per ecosistemi sani, dal momento che la conoscenza ecologica locale \u00e8 costruita all'interno delle variet\u00e0 linguistiche locali (vedi: M\u00fchlh\u00e4usler 1995).\nUn altro importante ambito della ricerca eco-linguistica \u00e8 quello riguardante la gravissima perdita di diversit\u00e0 culturale - oltre che di biodiversit\u00e0 - dovuta alla progressiva scomparsa di centinaia di lingue o alla graduale perdita della loro funzione comunicativa. Il Libro Rosso Unesco delle lingue in pericolo costituisce da tempo uno strumento importante, che ha spinto studiosi e ricercatori ad analizzare cause ed effetti di questo grave fenomeno. L'ecologia linguistica, inoltre, sta tentando anche di fornire utili soluzioni e risposte, sia in termini di documentazione e studio di tante lingue che stanno ormai scomparendo ('morendo' insieme ai loro ultimi parlanti), sia di tutela e riproposta di una pluralit\u00e0 di strumenti comunicativi che, altrimenti, nei prossimi cento anni rischiano di dimezzarsi, lasciando a disposizione dell'umanit\u00e0 solo i pochi idiomi dominanti."}
{"id": "1350506", "revid": "767487", "url": "https://it.wikipedia.org/wiki?curid=1350506", "title": "Contea di Bertie", "text": "La contea di Bertie, in inglese Bertie County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 19.773 abitanti. Il capoluogo di contea \u00e8 Windsor.\nStoria.\nLa contea di Bertie fu costituita nel 1722."}
{"id": "1350513", "revid": "767487", "url": "https://it.wikipedia.org/wiki?curid=1350513", "title": "Zachary Stevens", "text": "Biografia.\nZak entra nei Savatage per la registrazione di \"Edge of Thorns\": primo album senza Jon Oliva dietro al microfono e ultimo con la presenza del compianto Criss, fratello di Jon.\nCon la band registrer\u00e0 altri tre album in studio, oltre a \"Edge of Thorns\" (1993): \"Handful of Rain\" (1994), \"Dead Winter Dead\" (1995) e \"The Wake of Magellan\" (1997).\nNel 2000 lascer\u00e0 i Savatage per dedicare pi\u00f9 tempo alla sua famiglia.\nAttualmente \u00e8 il cantante dei Circle II Circle da lui stesso fondati, con cui pubblica: \"Watching In Silence\" (2003), \"The Middle of Nowhere\" (2005), \"The Burden of Truth\" (2006), \"Delusion of Grandeur\" (2008), \"Consequence of Power\" (2010).\n\u00c8 stato inoltre ospite nel progetto Trans-Siberian Orchestra.\nNell'ottobre del 2019 canta nel brano di Holygold \"Beyond\"."}
{"id": "1350516", "revid": "767487", "url": "https://it.wikipedia.org/wiki?curid=1350516", "title": "V.M. Live", "text": "V.M. Live \u00e8 un singolo live della punk rock band statunitense $wingin' Utter$ pubblicato nel 1996."}
{"id": "1350517", "revid": "17454", "url": "https://it.wikipedia.org/wiki?curid=1350517", "title": "Zak Stevens", "text": ""}
{"id": "1350518", "revid": "1776051", "url": "https://it.wikipedia.org/wiki?curid=1350518", "title": "The Remnant", "text": "The Remnant \u00e8 il primo album dei Becoming the Archetype, autopubblicato nel 2003.\nIl disco.\nSaltando l'intro, che non dura neanche un minuto, la prima vera canzone \u00e8 \"Oath to Order\": velocissimo e violento death metal. Seguono \"Two\" e \"54 is 44\", metalcore-oriented con tempistica sperimentale la prima, andante di double bass con finale assolo thrash la seconda. \"Restoration\" \u00e8 pi\u00f9 melodica rispetto alle precedenti, si fa notare l'assolo di chitarra. \"The Regular Battle\" e \"In Loving Memory\" sono canzoni dal ritmo veloce e potente, nella seconda notevole \u00e8 l'assolo melodico. Chiudono l'album \"The Longest Instant\" e \"For the Sake of Moving On\"."}
{"id": "1350530", "revid": "767487", "url": "https://it.wikipedia.org/wiki?curid=1350530", "title": "Mocedades", "text": "I Mocedades sono un gruppo musicale spagnolo, in particolare basco, originario di Bilbao, conosciuto soprattutto negli anni settanta.\nFondato nel 1967 il gruppo \u00e8 molto popolare in Spagna e in Sudamerica.\nIn Italia hanno partecipato al Festival di Sanremo 1973 con \"Addio amor\".\nParteciparono all'Eurovision Song Contest 1973 con \"Eres Tu\" che si classific\u00f2 seconda e li consacr\u00f2 definitivamente. Incisero anche la versione inglese \"Touch the Wind\" che ebbe un discreto successo negli Stati Uniti e in Canada.\nHanno inciso la cover in lingua spagnola del brano \"Cercando l'oro\" di Angelo Branduardi con il titolo \"El Tren del Fin del Mundo\"."}
{"id": "1350537", "revid": "188116", "url": "https://it.wikipedia.org/wiki?curid=1350537", "title": "Harold George Alexander", "text": ""}
{"id": "1350538", "revid": "287204", "url": "https://it.wikipedia.org/wiki?curid=1350538", "title": "Angel Zubieta", "text": ""}
{"id": "1350540", "revid": "767487", "url": "https://it.wikipedia.org/wiki?curid=1350540", "title": "Contea di Bladen", "text": "La contea di Bladen, in inglese Bladen County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 32.278 abitanti. Il capoluogo di contea \u00e8 Elizabethtown.\nStoria.\nLa contea di Bladen fu costituita nel 1734."}
{"id": "1350542", "revid": "57872", "url": "https://it.wikipedia.org/wiki?curid=1350542", "title": "Collegiata di San Giovanni Battista (Imperia)", "text": "La basilica collegiata di San Giovanni Battista \u00e8 il principale luogo di culto cattolico di Oneglia, uno dei due rioni principali della citt\u00e0 di Imperia; sorge nel centro dell'abitato storico, nella via e piazza omonima, da sempre centro della vita cittadina. L'abside \u00e8 rivolta ad est. La chiesa \u00e8 stata eretta a basilica minore il 24 giugno 2017 nel giorno della festa patronale di San Giovanni Battista.\nEsterno.\nLa chiesa, la cui consacrazione risale al 1762, fu costruita dal 1739 al 1759 su progetto dell'architetto onegliese Gaetano Amoretti, dove sorgeva una chiesa precedente. Il lungo tempo di realizzazione fu dovuto alla movimentata storia del periodo, che port\u00f2 non pochi problemi alla cittadinanza.\nLa costruzione \u00e8 in stile tardo barocco piemontese, con la pianta a croce latina e tre navate con cupola.\nLa bianca facciata a tre portali, ad andamento sinuoso, fu terminata nel 1832 su imitazione di quella di Santa Maria della Quercia a Roma, del 1727.\nSulla parete nord, lungo la via a lei intitolata, \u00e8 murata la lapide sepolcrale di Pellegrina Maria Amoretti (1756-1737), insigne giurista, terza donna laureata in Italia.\nIl Terremoto di Diano Marina del 1887 scosse il duomo e Giacomo Agnesi ne rinforz\u00f2 la stabilit\u00e0. Seguirono lavori di restauro degli interni nel 1889.\nIl duomo \u00e8 elegantemente completato da un alto campanile nello stesso stile (il pi\u00f9 alto dell'abitato). Entrambi sono stati recentemente restaurati e riportati ai colori originari (vedere le foto qui a fianco e nelle vedute di Oneglia): \nIl sagrato ha una tipica decorazione ligure, con spirali geometriche realizzate con ciottoli marini bianchi e neri.\nInterno.\nAll'interno, il tempio \u00e8 decorato in stile barocco colorato, con evidenti dorature e numerosi affreschi, in vistoso contrasto con il neoclassico duomo di Porto Maurizio, praticamente monocromatico (con stucchi ad imitazione del marmo) e ben pi\u00f9 severo.\nVi sono conservate varie opere settecentesche, tra cui l'altare maggiore in marmi policromi del 1793, il coro ligneo intagliato del 1736, un crocifisso del Seicento e la \"Madonna del Rosario\" di Giovanni Battista Garaventa. Uno dei due tabernacoli marmorei ai lati del presbiterio \u00e8 opera di Pace Gaggini (1516).\nL'organo, costruito da Lingiardi (Pavia) e Bonizzi (Ombriano presso Crema), risale al 1874 ed \u00e8 stato restaurato e ricostruito con somieri e trasmissioni meccaniche, pur mantenendo la struttura a tre tastiere e pedaliera a seguito dell'intervento subito nel 1961.\nLapidi storiche.\nSulle pareti della chiesa si possono anche notare alcune lapidi storiche. Di queste, forse la pi\u00f9 importante \u00e8 quella che si trova sopra il portale centrale della facciata, di cui si riporta qui di seguito l'iscrizione (in latino) e la sua traduzione italiana, tratta dal volume di Narciso Drago.\nSulla parete esterna dell'abside, ad un'altezza di svariati metri da terra, sono ancora murate tre palle di cannone ed una piccola lapide con la data \"1792\": risalgono al 23 ottobre del 1792, giorno in cui la flotta rivoluzionaria francese bombard\u00f2 Oneglia per rappresaglia, dopo che un ufficiale sceso a terra per trattare era stato ucciso dalle truppe locali."}
{"id": "1350545", "revid": "287204", "url": "https://it.wikipedia.org/wiki?curid=1350545", "title": "Giovan Battista Corniani", "text": "Biografia.\nFu seguace di Napoleone e \"Giureconsulto per l'edizione italiana e latina del Codice Napoleonico\". Fu anche iscritto al Regio Istituto Italiano.\n\u00c8 tuttavia noto soprattutto per la sua attivit\u00e0 letteraria. Compose versi sciolti su argomenti di moda in et\u00e0 napoleonica (La vera filosofia, 1782), un melodramma (L'inganno felice) e vari scritti giuridici. \nPi\u00f9 importanti i suoi saggi di critica letteraria, ispirati alle teorie estetiche sensiste: \"I piaceri dello spirito, ossia l'analisi de' principi del gusto e della morale\" (1790), e \"I Secoli della letteratura italiana dopo il suo risorgimento\" (1803-1813)."}
{"id": "1350546", "revid": "767487", "url": "https://it.wikipedia.org/wiki?curid=1350546", "title": "Los Pop Tops", "text": "Los Pop Tops, noti internazionalmente anche come The Pop Tops, sono stati un gruppo musicale spagnolo originario di Madrid, conosciuto soprattutto negli anni settanta. Il gruppo ha inciso perlopi\u00f9 in Francia, per l'etichetta Rare, di propriet\u00e0 della Barclay.\nStoria.\nFondato nel 1967, il gruppo era formato da Jos\u00e9 Lipiani, Alberto Vega, Ignacio P\u00e9rez, Juli\u00e1n Luis Angulo, Enrique G\u00f3mez, Ray G\u00f3mez, e dal cantante Phil Trim. La loro prima pubblicazione di rilievo \u00e8 stata \"Oh Lord, Why Lord?\" (1968), scritto da Jean Marcel Bouchety e Phil Trim, la prima canzone pop a incorporare la melodia del \"Canone di Pachelbel\".\nIl loro pi\u00f9 grande successo \u00e8 il brano \"Mamy Blue\" (composto dal francese Hubert Giraud) del 1971 che arriva primo in Germania e Svizzera per dieci settimane, in Francia per quattro settimane, in Norvegia per cinque settimane, nelle Fiandre in Belgio per quattro settimane ed in Italia per due settimane ed in terza posizione nei Paesi Bassi, portato poi al successo in Italia anche da Ricky Shayne. \nIl brano era una cover del brano del 1970 di Hubert Giraud e Herbert Pagani portato al successo da Dalida e cantato in seguito tra gli altri anche da Ivana Spagna.\nIn Italia hanno partecipato al Festival di Sanremo 1973 con \"Angeline\", scritta da Claudio Daiano e Rosa Nisi Marsella."}
{"id": "1350548", "revid": "834", "url": "https://it.wikipedia.org/wiki?curid=1350548", "title": "Gald\u00e1cano", "text": ""}
{"id": "1350549", "revid": "1543377", "url": "https://it.wikipedia.org/wiki?curid=1350549", "title": "G-torsore", "text": "In matematica, un formula_1-torsore (anche detto spazio omogeneo principale), fissato un gruppo formula_1, \u00e8 un \"G\"-insieme formula_3 su quale formula_1 agisce liberamente e transitivamente. In questa definizione \"concreta\", sia formula_1 che formula_3 appartengono alla categoria degli insiemi e in quanto oggetti di questa sono dunque insiemi.\nIn termini pi\u00f9 astratti, e nel linguaggio delle categorie e dei funtori, un formula_1-torsore \u00e8 un oggetto formula_3 in una categoria formula_9 su cui agisce un oggetto gruppo formula_1, appartenente alla stessa categoria formula_9, in modo semplicemente transitivo. Se ad esempio formula_9 \u00e8 la categoria degli insiemi allora X \u00e8 un qualunque insieme e G \u00e8 un gruppo. Se invece formula_9 \u00e8 la categoria degli schemi definiti sopra formula_14 (ove formula_15 \u00e8 un campo) allora formula_3 \u00e8 un formula_15-schema e formula_1 un formula_15-schema in gruppi. La definizione pu\u00f2 essere generalizzata."}
{"id": "1350554", "revid": "599013", "url": "https://it.wikipedia.org/wiki?curid=1350554", "title": "Vladimir Grbi\u0107", "text": "\u00c8 il fratello maggiore di Nikola Grbi\u0107.\nCarriera.\nSchiacciatore/ricevitore di grandissima qualit\u00e0 ed esperienza, capace di percentuali molto buone in ricezione, possiede una qualit\u00e0 di colpi in attacco degna di un olimpionico. Si fa notare anche al muro, soprattutto nel \"solo\", e per la sagacia tattica.\nFu protagonista di una delle pi\u00f9 spettacolari azioni di pallavolo durante la finale dei Giochi olimpici di Sydney 2000 (Jugoslavia-Russia), recuper\u00f2 un pallone mentre saltava una barriera pubblicitaria riuscendo a farlo arrivare nel campo avversario e, subito dopo, appena ripresa posizione, mur\u00f2 un attacco russo mandando in delirio il fortunato pubblico presente."}
{"id": "1350557", "revid": "767487", "url": "https://it.wikipedia.org/wiki?curid=1350557", "title": "Contea di Brunswick (Carolina del Nord)", "text": "La contea di Brunswick, in inglese Brunswick County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 73.143 abitanti. Il capoluogo di contea \u00e8 Bolivia.\nStoria.\nLa contea di Brunswick fu costituita nel 1764."}
{"id": "1350573", "revid": "640389", "url": "https://it.wikipedia.org/wiki?curid=1350573", "title": "Eugenio Maestrazzi", "text": "Fu per 15 anni sindaco di Orzinuovi, il primo unitario, e comand\u00f2 anche le truppe che nel 1860 presero la citt\u00e0. Fu anche un romanziere."}
{"id": "1350574", "revid": "110157", "url": "https://it.wikipedia.org/wiki?curid=1350574", "title": "Italgel", "text": "Italgel S.p.A. era un'azienda italiana che operava nel settore alimentare.\nStoria.\nLe origini della societ\u00e0 risalgono al 27 febbraio 1952, quando Giuseppe Tanara, affiancato dal figlio Giovanni, ampliando le attivit\u00e0 della bottiglieria di famiglia creata dal nonno Bonfiglio Tanara, fonda a Parma un'azienda per la produzione di gelati, denominata Tanara s.r.l., insieme a esponenti delle famiglie Marchi e Barilla. Nel 1962 inizia l'operativit\u00e0 di Tanara attraverso l'acquisizione di Industria Gelati ed Affini di A. Marchi &amp; C., che porta alla vendita sul mercato nazionale di prodotti a marchio Tanara. Nel giugno 1964 viene inaugurato il nuovo stabilimento di Parma. Acquisita nel 1967 dalla multinazionale statunitense \"WR Grace\", aumenta mediante nuove acquisizioni (tra cui Gelati Cecchi) la sua produzione, tanto che lo stabilimento di Parma si rivela insufficiente a mantenere i ritmi di fabbricazione; a tale problematica si ovvia costruendo un nuovo sito industriale a Benevento, gestito dalla controllata Tanara Sud.\nNel 1975 Tanara viene rilevata al 100% da SME (Gruppo IRI), la quale acquista nello stesso anno anche Alemagna; nel 1976 SME cambia la ragione sociale di Tanara in Italgel. Nel medesimo anno, SME decide di gestire Motta (gi\u00e0 controllata dal 1968) e Alemagna sotto un'unica societ\u00e0, la Unidal. Contemporaneamente SME decide di porre il 100% del capitale di Italgel sotto il controllo di Unidal, di cui diventa la divisione del settore gelati dei marchi Motta e Alemagna. L'operazione di fusione delle due celebri aziende dolciarie milanesi si rileva per\u00f2 fallimentare, e gi\u00e0 nel 1977 Unidal, a causa delle ingenti perdite di bilancio riportate, viene posta in liquidazione; SME \u00e8 costretta a dividere i settori di attivit\u00e0 dell'azienda in varie societ\u00e0, concentrando le attivit\u00e0 dolciarie e da forno dei marchi Motta e Alemagna in una nuova entit\u00e0, la Sidalm con il relativo stabilimento di Cornaredo (Milano), mentre le attivit\u00e0 nel ramo del freddo dei due marchi (Gelati Motta e Gelati Alemagna) vengono conferite in Italgel (ridivenuta autonoma e controllata direttamente da SME) con i relativi siti produttivi di Parma e Ferentino (Frosinone).\nNel 1993 Italgel viene privatizzata tramite un'asta pubblica vinta da Nestl\u00e9 SA al costo di 437 miliardi di lire: la societ\u00e0 diventa quindi \"Nestl\u00e9 Italiana S.p.A.\" Nel 2016 Nestl\u00e9 decide di scorporare le sue attivit\u00e0 internazionali nel comparto gelati in una joint venture con il gruppo inglese \"R&amp;R\" denominata \"Froneri Ltd\", societ\u00e0 nella quale entrambi i gruppi detengono ciascuno il 50% del capitale. Nel 2017 Froneri decide di chiudere lo storico stabilimento di Parma per trasferire tutta la produzione dei gelati nell'altro sito produttivo italiano di Ferentino.\nAttivit\u00e0.\nItalgel era attiva nel campo della produzione e vendita di prodotti alimentari, prevalentemente gelati, pasticceria surgelata e alimenti surgelati.\nNel 1989 aveva un fatturato di 566 miliardi di lire. Nel 1993, ovvero nell'anno dell'avvenuta cessione da parte di SME a Nestl\u00e9 della societ\u00e0, aveva un fatturato di 740 miliardi di lire e 1.400 dipendenti.\nEra proprietaria dei marchi Motta, Alemagna, Antica Gelateria del Corso, Surgela, La Valle degli Orti e del Gruppo Dolciario Italiano."}
{"id": "1350575", "revid": "287204", "url": "https://it.wikipedia.org/wiki?curid=1350575", "title": "Cultura di Keszthely", "text": "La cultura di Keszthely si svilupp\u00f2 dopo la caduta dell'Impero romano d'Occidente nell'antica regione della Pannonia dal quinto al decimo secolo, intorno a un villaggio nei pressi dell'attuale Keszthely.\nLa cultura di Keszthely si \u00e8 sviluppata intorno al lago Balaton, che gode di un microclima di tipo quasi mediterraneo, simile a quello dei laghi subalpini dell'Italia. \nIn un'area di circa mille km\u00b2 sono state ritrovate oltre 6.000 tombe di pannoni romanizzati, datate V-IX secolo, che ci hanno lasciato vestigia di una cultura artigianale di ottimo livello. Dalle tombe si deduce che il caratteristico costume dei pannoni romanizzati era diverso da quello dei barbari Avari e Gepidi che li dominavano. Le donne pannone usavano orecchini con pendenti a forma allungata e spesso con croci; avevano spille a forma di volatili ed anelli con riferimenti cristiani. Una tomba di ragazza pannona dei tempi di Giustiniano I ha una specie di berretto decorato con filamenti aurei di squisita fattura, .\nQuesta continuit\u00e0 di costumi (e decorazioni) nelle tombe mostra una uniformit\u00e0 di popolazione nella cultura di Keszthely dalla caduta dell'Impero romano d'Occidente fino al nono secolo. \nIl lento \"incunearsi\" di altre popolazioni, soprattutto avare e germaniche, determin\u00f2 la progressiva scomparsa dei costumi romanizzati nelle 6.000 tombe ritrovate. Scomparsa divenuta totale a partire dal nono secolo, coll'arrivo nella zona del lago Balaton dell'ultima invasione, quella dei Magiari. Solo sul finire del nono secolo questi pannoni romanizzati cominciarono a essere seppelliti in forme simili agli Avari e agli Slavi che vivevano con loro e che li avevano assimilati."}
{"id": "1350576", "revid": "287204", "url": "https://it.wikipedia.org/wiki?curid=1350576", "title": "Qa\u1e63\u012bda", "text": "Con il termine qa\u1e63\u012bda (, al plurale \"qa\u1e63\u0101\u02beid\" ) si intende un componimento poetico proprio della poesia araba e poi del mondo islamico. \nSul piano tematico la \"qa\u1e63\u012bda\" pu\u00f2 essere accostata a un \"poemetto o a un'ode lirico-panegiristica\" di argomento molto vario.\nSul piano metrico essa \u00e8 composta da versi sono doppi, in metro \"rajaz,\" ed \u00e8 rigorosamente monorima.\nLa \"qasida\" \u00e8 il genere principe della poesia araba e islamica, sia perch\u00e9 \u00e8 il genere poetico pi\u00f9 antico della poesia araba sia perch\u00e9 essa risale alla tradizione preislamica ed \u00e8 la matrice di tutti gli altri generi poetici.\nCon la fondazione dell'impero arabo (VIII sec. d. C:) la \"qa\u1e63\u012bda\" passer\u00e0 dalla poesia araba a tutte le letterature islamiche, in particolare la persiana e la turca classiche, che ne trarranno anch'esse capolavori.\nIn quanto al suo raggio di diffusione nel Medio Oriente islamico, dalla Spagna all'India, da Istanbul al Marocco a Samarcanda, la \"qa\u1e63\u012bda\" pu\u00f2 essere accostata al nostro Sonetto, che dalla poesia siciliana \u00e8 giunto a quella toscana e italiana ed \u00e8 stato ripreso in Francia, Inghilterra, Germania, Spagna, Portogallo, divenendo una forma metrica peculiare nei secoli della letteratura europea, piegata dai singoli poeti a paesi ai temi pi\u00f9 svariati e alle lingue diverse. Genere matrice, a sua volta, sia dei componimenti interamente in quartine sia delle terzine dantesche, come anche dal \"nasib\" della \"qa\u1e63\u012bda\" si svilupper\u00e0 il ghazal, un altro tipo di componimento fondamentale della letteratura islamica,\nStruttura metrica.\nv. 1: qifa nabki min dhikra habbin wa manzILI - bi siqti l-liwa bina d-Dukhuli fa HauMALI\nv. 2: fa-tudiha fa-l-maqrati lam ya'fu rasmuha - lama nasagiatha min gianubin wa shaM'ALI\ne via di seguito. Se si potesse fare un paragone in italiano suonerebbe qualcosa come (le rime sono in maiuscolo):\nv. 1 Nel mezzo del cammin di nostra VITA - la mia diritta via era SMARRITA.\nv. 2 Un giorno in mezzo ad una selva oscura - ai pi\u00e8 mi ritrovai di una SALITA.\nv. 3 Ma non era mio ingegno mai volare - con l'alma che io porto in me SPAURITA.\nv. 4 Io lo seppi ed in me nel cuore vidi - il viso di Medusa ANGUICRINITA,\ne via di seguito ancora, dove ogni verso \u00e8 rigorosamente staccato di senso dagli altri, come perle di una collana, come dice la tradizione."}
{"id": "1350577", "revid": "879070", "url": "https://it.wikipedia.org/wiki?curid=1350577", "title": "Foresta vergine di Komi", "text": "La foresta vergine di Komi \u00e8 un patrimonio dell'umanit\u00e0 dell'UNESCO situato nella parte settentrionale degli Urali, nella repubblica russa dei Komi. Con i suoi 32.800\u00a0km\u00b2 \u00e8 la pi\u00f9 ampia foresta vergine d'Europa. Il sito corrisponde alla riserva naturale della Pe\u010dora e dell'Ily\u010d ed al parco nazionale di Jugyd va. Venne aggiunto ai patrimoni dell'umanit\u00e0 nel 1995, il che lo rende il primo patrimonio ambientale dello stato.\nLa foresta fa parte dell'ecosistema della taiga degli Urali. Le specie vegetali dominanti comprendono i pecci siberiani, gli abeti siberiani (\"Abies sibirica\") ed i larici siberiani, mentre i mammiferi pi\u00f9 numerosi sono renne, zibellini, furetti e lepri.\nL'iscrizione alla lista dei Patrimoni dell'Umanit\u00e0 port\u00f2 al parco finanziamenti che lo salvarono dalle mire minerarie di una ditta francese, la HUET Holding. Nonostante i trattati per la conservazione del parco, vi sono per\u00f2 stati episodi di attivit\u00e0 illegali, soprattutto di estrazione dell'oro. Le miniere d'oro della parte settentrionale del parco nazionale di Yugyd-Va furono utilizzate fino al 1995. Tuttora vi sono tentativi di far ripartire l'estrazione che mettono pressione al Presidente della Repubblica ed al Ministero dell'Ambiente di Komi: il governo regionale ha tentato di spostare il confine del sito in modo da escludere le miniere ed eliminarne la protezione, ma la Suprema Corte di Komi ne ha recentemente escluso la possibilit\u00e0."}
{"id": "1350581", "revid": "729019", "url": "https://it.wikipedia.org/wiki?curid=1350581", "title": "Blaby (distretto)", "text": "Blaby \u00e8 un distretto del Leicestershire, Inghilterra, Regno Unito, con sede nella citt\u00e0 omonima.\nIl distretto fu creato con il Blaby Poor Law Union del 1834, divenne poi distretto rurale e urbano, per poi essere smembrato e ricostituito come distretto non metropolitano il 1\u00ba aprile 1974.\nParrocchie civili.\nLe parrocchie del distretto sono:"}
{"id": "1350587", "revid": "773636", "url": "https://it.wikipedia.org/wiki?curid=1350587", "title": "Personaggi dei film e dei filler di Naruto", "text": ""}
{"id": "1350592", "revid": "729019", "url": "https://it.wikipedia.org/wiki?curid=1350592", "title": "Charnwood (borough)", "text": "Charnwood \u00e8 un distretto con status di borough del Leicestershire, Inghilterra, Regno Unito, con sede a Loughborough.\nIl distretto fu creato con il Local Government Act 1972, il 1\u00ba aprile 1974 dalla fusione del municipal county borough di Loughborough con il distretto urbano di Shepshed e con il distretto rurale di Barrow upon Soar.\nParrocchie civili.\nLe parrocchie del distretto, che non coprono l'area del capoluogo, sono:"}
{"id": "1350594", "revid": "580", "url": "https://it.wikipedia.org/wiki?curid=1350594", "title": "Giuseppe Campione (politico)", "text": "Biografia.\nAttivit\u00e0 politica.\nNegli anni cinquanta fu dirigente della Giovent\u00f9 Italiana di Azione Cattolica e poi dirigente provinciale e regionale (Sicilia) del Movimento Giovanile della Democrazia Cristiana. Fu anche responsabile Nazionale degli universitari DC e componente dell'esecutivo nazionale dell'Intesa universitaria cattolica.\nNel 1962 fu Assessore alla Provincia di Messina.\n\u00c8 stato presidente della Camera di Commercio di Messina (1965-1980), vicepresidente dell'Unioncamere (1973-1978) e Presidente della Provincia di Messina (1979- 1981).\n\u00c8 stato chiamato, alla fine degli anni sessanta, a riorganizzare la \"Rassegna del cinema Messina-Taormina\". In collaborazione con Gianluigi Rondi ha fondato la rassegna \"Gran Premio delle Nazioni\" del Festival Internazionale del cinema di Taormina.\nEletto Deputato all'Assemblea regionale siciliana nel 1981 , e rieletto nel 1986 e nel 1991, nel collegio provinciale di Messina nella lista della Democrazia Cristiana.\n\u00c8 stato eletto segretario regionale della DC siciliana nel 1983, al congresso regionale di Agrigento, e lo rimase fino al 1985.\n\u00c8 stato presidente della Commissione regionale Antimafia dall'86 al '91, vicepresidente della commissione speciale riforme dell'Ars, presidente della commissione delle irregolarit\u00e0 elettorali delle elezioni del '91.\nEsponente della sinistra Dc, presiedette due governi della Regione (46\u00b0 e 47\u00b0), dal 16 luglio 1992 al 21 dicembre 1993 .\nDiviene presidente subito dopo la strage di Capaci, e guid\u00f2 il primo governo regionale che vedeva in maniera organica la sinistra ex comunista (due assessori del PDS) in Giunta. Resta all'ARS fino al 1996.\nHa partecipato ai lavori di fondazione del Partito Popolare Italiano, dopo lo scioglimento della DC, nel gruppo di lavoro della Camilluccia (la \"pallacorda italiana\" ) e poi all'assemblea dell'EUR con interventi nel gruppo di Maria Eletta Martini.\n\u00c8 tra i fondatori della \"Sinistra Cristiana\" (Palermo 10/07/2008).\nGiornalista pubblicista dal 1979, ha scritto su periodici e quotidiani (Repubblica, Europa, Popolo, Gazzetta del Sud, Sicilia, Giornale di Sicilia, Il Mattino, Il Sole 24ore).\nAttivit\u00e0 scientifica.\nAll'Universit\u00e0 di Messina \u00e8 assistente volontario di Economia politica dal 1967 al 1971; assistente ordinario di Geografia politica dal 1972; incaricato di Geografia urbana e regionale alla Facolt\u00e0 di Architettura dell'universit\u00e0 di Reggio Calabria dal 1972 al 1976; ancora all'Universit\u00e0 di Messina, incaricato di Geografia politica ed economica alla Facolt\u00e0 di Scienze Politiche dal 1976; professore associato di Geografia politica ed economica nella stessa Facolt\u00e0 dal 1983.\n\u00c8 stato direttore del Dipartimento di Economia Statistica Analisi Geopolitica del Territorio dell'Universit\u00e0 di Messina e vice presidente dei Geografi italiani (A.Ge. I). Afferisce poi al Dipartimento di studi Politici e Sociali V.Tomeo. \u00c8 stato professore straordinario di Geografia della popolazione presso la Facolt\u00e0 di Economia e Commercio (corso di laurea di Statistica), dal 1\u00ba novembre 1990, e dal 1\u00ba novembre 1993 presso la Facolt\u00e0 di Scienze Statistiche demografiche ed attuariali.\nProfessore ordinario di Geografia Politica ed Economica presso la Facolt\u00e0 di Scienze Politiche di Messina dal 1\u00ba novembre 1994.\nNel 1997 e nel 1998 \u00e8 stato incaricato di geografia politica ed economica alla Facolt\u00e0 di Scienze Politiche dell'Universit\u00e0 di Palermo e nel 1998 gli \u00e8 stata conferita la supplenza per l'insegnamento di Geografia Urbana presso la Facolt\u00e0 di Architettura dell'Universit\u00e0 La Sapienza di Roma.\n\u00c8 stato direttore dei Nuovi Quaderni di Geografia Umana per la Sicilia e la Calabria, fondati da Lucio Gambi ed \u00e8 stato vice direttore responsabile della rivista \"Geotema\", organo dell'AGeI (Patron, Bologna). Ha presieduto il \"LABunime\", un'associazione di docenti dell'Universit\u00e0 di Messina.\n\u00c8 componente del comitato della societ\u00e0 geografica italiana. Nel 2007, collocato a riposo, ha continuato a insegnare a contratto Geografia Urbana al PTUA di Architettura di Reggio Calabria e Geografia Politica al Master di Comunicazione Internazionale della IULM di Milano."}
{"id": "1350596", "revid": "3330", "url": "https://it.wikipedia.org/wiki?curid=1350596", "title": "Santuario di Graglia", "text": ""}
{"id": "1350600", "revid": "15756", "url": "https://it.wikipedia.org/wiki?curid=1350600", "title": "Fina da San Gimignano", "text": "La vita.\nFina dei Ciardi nacque a San Gimignano nel 1238. Era figlia di Cambio Ciardi e di Imperiera, una famiglia di nobili decaduti. Visse tutto il tempo della sua breve esistenza in una modesta abitazione situata nel centro storico della citt\u00e0 turrita, nel vicolo che oggi porta il suo nome. \nEbbe una vita molto umile e sin da piccola coltivava la devozione per la Madonna: Le notizie sui primi dieci anni di Fina sono pressoch\u00e9 assenti, tranne alcune leggende che furono divulgate dopo la sua morte.\nLa triste svolta nella vita di Fina ebbe luogo quando nel 1248 fu colpita da una grave malattia (probabilmente una forma tubercolare tipo osteomielite o coxite). Qui inizi\u00f2 un vero e proprio calvario fatto di dolori fisici e disgrazie familiari ed alleviato soltanto dalla sua profonda fede. Ella rifiut\u00f2 un comodo giaciglio decidendo di rimanere immobile su una tavola di legno di quercia. Col passare del tempo e con l'acutizzarsi della malattia, il suo corpo si impiag\u00f2 a tal punto che si attacc\u00f2 al legno della tavola e la sua putrida carne divenne cibo per vermi e topi. Durante la sua malattia perse il padre e successivamente la madre per una caduta accidentale. Nonostante queste avversit\u00e0 lei, nella sua povert\u00e0, ringraziava Dio e desiderava sempre pi\u00f9 la separazione della sua anima per unirsi al suo sposo Ges\u00f9 Cristo. \nQuesta immensa devozione fu un esempio per tutti i sangimignanesi che si recavano sovente a trovare la povera ammalata i quali sorprendentemente ricevevano parole di conforto da parte di una fanciulla che, nonostante le sofferenze subite, si mostrava serena e rassegnata al volere del Signore.\nIl 4 marzo 1253, dopo cinque anni di sofferenze passate sulla durezza di quella tavola, mentre le nutrici Beldia e Bonaventura assistevano inesorabili al suo imminente trapasso, san Gregorio Magno apparve nella lugubre stanza dell'ammalata e le predisse la morte che sarebbe avvenuta otto giorni pi\u00f9 tardi. E cos\u00ec avvenne il 12 marzo 1253, quando la fanciulla ricevette l'estrema unzione e spir\u00f2 all'et\u00e0 di soli quindici anni.\nMiracoli e leggende.\nGi\u00e0 l'apparizione di san Gregorio \u00e8 un miracolo e forse \u00e8 quello pi\u00f9 significativo della vita della fanciulla anche perch\u00e9 la poverella mor\u00ec il 12 di marzo proprio nel giorno di san Gregorio come quest'ultimo le aveva predetto. \nQuando il corpo di Fina fu staccato (con non poche difficolt\u00e0) dalla tavola di quercia, i presenti notarono che dal legno erano fiorite delle gialle viole a ciocche e che nella casa si diffuse un fragrante odore di fiori freschi. Le viole nacquero anche sulle mura di San Gimignano e vi nascono ancora oggi tanto che dagli abitanti del luogo sono chiamate \"Viole di Santa Fina\".\nIl corpo della fanciulla fu trasportato nella Pieve Prepositura e durante il tragitto tutta la popolazione le rese omaggio esclamando \u00ab\u00c8 morta la Santa!\u00bb. \nIl pellegrinaggio dei sangimignanesi alla Pieve per vedere la salma dur\u00f2 alcuni giorni tanto da ritardarne la tumulazione. Durante questo periodo di esposizione al pubblico le vennero attribuite numerose guarigioni di malati fra le quali viene ricordata quella della sua nutrice Beldia. La donna aveva la mano rattrappita a causa della fatica nel sostenere la testa di Fina durante la sua malattia. Mentre stava dinanzi al cadavere situato nel coro della Pieve, la mano della fanciulla morta le sollev\u00f2 e le prese la sua guarendola.\nSempre nel momento del suo trapasso si racconta che le campane suonassero a festa senza che nessuno le avesse mosse. \nMoltissimi malati che, negli anni seguenti, fecero pellegrinaggio alla sua tomba furono miracolosamente guariti ed alcuni di loro divennero fra i pi\u00f9 ferventi apostoli del culto della Santa.\nUna nota a parte meritano alcuni aneddoti che riguardano la vita di Fina. Per quanto estremamente dettagliati, con l'intento di fornire notizie sulla sua vita e accreditare altri miracoli avvenuti, provengono da fonti che le catalogano come leggende. \nTuttavia resta un mistero il fatto che la piccola abbia deciso di restare su una tavola di quercia. Pare che ella, nel periodo antecedente la sua malattia, fosse entrata nelle simpatie di un soldato il quale, come pegno d'amore, le avrebbe donato un'arancia. Dinanzi al rimprovero dei genitori per l'accettazione di tale dono avrebbe in seguito scelto di giacere su una rozza e dura tavola come segno di penitenza.\nUn altro episodio narra che durante una passeggiata con due sue amiche ud\u00ec il pianto di una bambina pi\u00f9 piccola. Smeralda, questo il suo nome, stava piangendo per aver rotto una brocca che la madre le aveva dato per attingere l'acqua alle Fonti. Mentre si era fermata a giocare con alcuni bambini aveva lasciato il recipiente incustodito che, rotolando, si era frantumato. Fina le disse di ricomporre i cocci e di metterli sotto l'acqua: la brocca ritorn\u00f2 integra e si riemp\u00ec.\nDa ricordare anche quello che accadde ad un certo Cambio di Rustico, vicino di casa di Fina, che si vantava di aver assistito alla fioritura delle viole sulla tavola al momento del trapasso. Il 12 marzo di alcuni anni dopo, quando tutti si astenevano dal lavoro per ricordare la poverella, si rec\u00f2 nel bosco a fare la legna e si fer\u00ec ad una gamba. Sofferente dal dolore chiese perdono alla Santa per non aver rispettato il giorno festivo cosicch\u00e9 la sua ferita si rimargin\u00f2 e ogni pena cess\u00f2. \nGli altri miracoli attribuiti a Santa Fina sono presenti in racconti, dipinti, rime e nei processi verbali rogati dai notai.\nFesteggiamenti.\nSanta Fina si celebra a San Gimignano il 12 marzo, anniversario della sua morte. La solenne festivit\u00e0 fu ufficialmente istituita nel 1481.\nDue anni prima (1479), la piccola patrona fu invocata per scongiurare la fine della peste: la calamit\u00e0 cess\u00f2 puntualmente e tale miracolo si ripet\u00e9 anche nello stesso periodo del 1631. Era la prima domenica di agosto ed ancora oggi nel paese la \"dolcissima Fina\" (come canta una delle sue laudi pi\u00f9 conosciute) viene festeggiata per la seconda volta nell'arco di un anno.\nIn entrambe le ricorrenze le sue reliquie vengono portate in processione per benedire la citt\u00e0. \nIl suo esempio di devozione \u00e8 stato tramandato negli anni dalla popolazione sangimignanese attraverso il suo culto, ma nonostante sia da tutti chiamata \"la Santa\" ella fu beatificata e mai canonizzata. Pertanto, come \u00e8 scritto nelle didascalie di molte raffigurazioni a lei dedicate, sarebbe corretto chiamarla Beata Fina. Infatti il patrono ufficiale della sua citt\u00e0 rimane l'omonimo Santo Gimignano.\nL'ospedale.\nFra le cose pi\u00f9 importanti che la memoria di Fina ha prodotto vi \u00e8 senza dubbio l'ospedale che prese il suo nome e fu costruito nel 1255 grazie alle oblazioni deposte sul suo sepolcro. I lasciti e le donazioni in denaro ed in beni immobili si susseguirono negli anni seguenti, a testimonianza del ricordo sempre vivo della piccola beata fra la popolazione. \nL'ospedale aveva lo scopo di dare ospitalit\u00e0 ai vecchi, ai poveri ed ai pellegrini. Attrezzandosi ed ampliandosi divenne nei secoli successivi uno dei migliori della Toscana. La struttura, che cambier\u00e0 pi\u00f9 volte nome a partire dal 1816, \u00e8 rimasta in piena funzione fino alla fine degli anni novanta. Nella cappella dell'ospedale era conservata la tavola di quercia dove Santa Fina giacque per cinque anni, ora la tavola \u00e8 esposta nella Cappella di Santa Fina, nel Duomo.\nTestimonianze iconografiche.\nL'opera artistica pi\u00f9 importante dedicata a Santa Fina \u00e8 senza dubbio la cappella che si trova all'interno della Collegiata (eretta nel suo disegno di Giuliano da Maiano nel 1468 e consacrata nel 1488) e dove all'interno dell'altare (scolpito dal fratello Benedetto da Maiano) sono custodite le sue ossa. \nNelle due pareti della Cappella si trovano due affreschi di Domenico Ghirlandaio: uno relativo all'apparizione di san Gregorio; l'altro rappresenta le esequie e nei dettagli \u00e8 possibile notare la fioritura delle viole sulle torri, un angelo che suona le campane, la guarigione di Beldia e di un fanciullo e l'autoritratto dell'artista e del suo cognato Sebastiano Mainardi che ha affrescato la volta della cappella. Sopra l'altare si trova anche il busto reliquiario della Santa (artista senese del XIV secolo).\nAll'interno del Museo Civico di San Gimignano si trova un tabernacolo ligneo (Lorenzo di Nicol\u00f2 de Martino, 1402) dove \u00e8 raffigurata la santa con la citt\u00e0 nel proprio grembo, la figura di san Gregorio e alcune storie della sua vita e dei suoi miracoli.\nUn'altra importante immagine della Santa si trova nella vicina chiesa di Sant' Agostino: si tratta di un affresco in uno dei pilastri del coro, opera di Benozzo Gozzoli. \nMolti altri pittori furono ispirati dalle gesta di questa umile fanciulla, fra i quali Piero del Pollaiolo e Pier Francesco Fiorentino. Altri dipinti su tavola sono stati rinvenuti in chiese di campagna in rovina o monasteri soppressi nelle vicinanze di San Gimignano.\nBiografie.\nPer quanto riguarda gli studi sulla Santa, il biografo pi\u00f9 accreditato, e che ha vissuto pi\u00f9 vicino nel tempo alla vita di Santa Fina, \u00e8 Fra' Giovanni del Coppo con la sua opera \"Historia vita et morte di Sancta Fina da San Gimignano\", scritto nel XIV secolo e successivamente tradotto da Jacopo Manducci nel 1575. In seguito sono stati molti coloro che hanno cercato di raccontare le vicende della povera fanciulla tra cui ricordiamo: Enrico Castaldi, Giovanni Bollando, Filippo Buonaccorsi, Teodoro Ferroni, Ignazio Malenotti, Luigi Pecori, Ugo Nomi Venerosi Pesciolini, Enrico Fiumi.\nDi notevole rilievo \u00e8 \"Fina dei Ciardi\", un'opera contemporanea curata dalla Prof.ssa Iole Imberciadori Vichi nel 1979 e che raccoglie tutte le documentazioni esistenti riguardanti Santa Fina. Nel 2002, il compositore sangimignanese Stefano Cencetti le ha dedicato un oratorio per soprano, mezzosoprano, coro e piccola orchestra intitolato \"La Santa delle Viole\": le violette che infatti fioriscono a marzo a San Gimignano, vicino alla festa della santa, sono dette i \"fiori di Santa Fina\". Tra gli omaggi musicali \u00e8 da ricordare anche \"La leggenda di Santa Fina\" per soli, coro e strumenti del M\u00b0 Fabrizio Bartalucci. A \"Le viole di Santa Fina\" e al loro fiorire il 12 marzo ha dedicato dei versi, negli anni Trenta, anche la poetessa sangimignanese Gina Gennai. \u00c8 interessante notare che i tentativi fatti di far nascere codeste viole su altri luoghi e sulle mura di altre citt\u00e0 anche vicine non hanno avuto successo. Sembrano crescere solo sulle mura sangimignanesi."}
{"id": "1350601", "revid": "253269", "url": "https://it.wikipedia.org/wiki?curid=1350601", "title": "Rena Sofer", "text": "Biografia.\nFiglia di un rabbino e di una insegnante di psicologia, cresce a Pittsburgh dove effettua tutti gli studi. Debutta come attrice nel mondo delle soap opera, partecipando a \"Destini\" e \"Quando si ama\". Nel 1992 ottiene un piccolo ruolo nel film di Sidney Lumet, \"Una estranea fra noi\".\nNel 1996 interpreta Lois Cerullo nella soap opera \"General Hospital\", mentre dal 1998 al 1999 interpreta Eve Cleary in \"Melrose Place\". In seguito partecipa a moltissime serie tv, tra cui \"Ed\", \"Blind Justice\", \"Ghost Whisperer\", \"Heroes\" dove interpreta Heidi Petrelli e in \"24\" dove ricopre il ruolo di Marilyn Bauer.\nNel cinema ha lavorato nel film \"Tentazioni d'amore\" girato ed interpretato da Edward Norton ed in \"Traffic\" di Steven Soderbergh.\nNel 2013 entra a far parte del cast della soap opera statunitense \"Beautiful\" nel ruolo di Quinn Fuller.\nDoppiatrici italiane.\nNelle versioni in italiano dei suoi film, Rena Sofer \u00e8 stata doppiata da:"}
{"id": "1350602", "revid": "88740", "url": "https://it.wikipedia.org/wiki?curid=1350602", "title": "Mafalda Codan", "text": "Figlia di una famiglia di commercianti e possidenti ebbe ben sette famigliari trucidati nelle foibe; era maestra elementare. Venne arrestata il 7 maggio 1945 a Trieste, a guerra finita, durante il periodo di occupazione jugoslava. \u00c8 autrice di un diario in cui descrive la deportazione in Jugoslavia, terminata con la liberazione nel 1949.\nDopo l'8 settembre 1943.\nNei giorni successivi alla disfatta del fascismo dell'8 settembre 1943, in Istria I connotati politici della rivolta si saldano a quelli sociali, e i possidenti italiani diventano vittime dell'antagonismo di classe che coloni e mezzadri croati avevano accumulato nei confronti dei proprietari italiani.\nLe motivazioni degli abusi slavi attraverso le esecuzioni sommarie attraverso gli infoibamenti, in particolare contro la comunit\u00e0 italiana che abitava nei paesi e nelle citt\u00e0 del costiere della Venezia Giulia e della Dalmazia, avevano aspetti etnici, politici e di jacquerie sociale. Nella foiba di Vines presso Albona furono trucidati il padre di Mafalda, lo zio Michele Codan, i fratelli della madre Giorgio e Beniamino, un cugino materno Antonio. A seguito di questa tragedia, Mafalda, la madre e il fratello Arnaldo si rifugiarono a Trieste.\nL'arresto.\nDal 1\u00ba maggio al 12 giugno 1945 Trieste fu occupata dall'Esercito popolare di liberazione della Jugoslavia in attesa dell'accordo, firmato a Belgrado il 9 giugno da Tito e dal generale inglese Harold Alexander, che smembr\u00f2 la regione Venezia Giulia secondo la linea di demarcazione nota come \"linea Morgan\". In questo periodo non vi era solo la \"\"passione nazionale e l'intolleranza politica (\u2026) per cui si poteva scomparire talvolta per sempre. In molti casi bastava poco per decidere la sorte di un individuo, come del resto avviene di frequente nel vivo di grandi tragedie collettive (\u2026)\",\" come, nel caso di Mafalda Codan, bastava \"\"la parentela con una delle vittime delle foibe istriane del l'autunno del 1943, che suggeriva di far scomparire dalla circolazione testimoni scomodi\"\u2026\"\nCos\u00ec il 7 maggio 1945, Mafalda, a 19 anni, fu arrestata con il fratello Armando di 17 e portati, prima a Buie, poi a Visinada e a Visignano:\nLa torturano davanti all'abitazione di Norma Cossetto, infoibata nel settembre del 1943, perch\u00e9 sua madre rivivesse il martirio della figlia. Arrivata a Parenzo, la Codan venne portata presso la sua abitazione dove venne istituito il 9 maggio 1945 un \"tribunale del popolo\", costituito dagli ex coloni della famiglia, che decret\u00f2, davanti ad una sua zia e al nonno, la sua condanna a morte e riportandola in prigione, dopo averla fatta girare per il paese affinch\u00e9 tutti gli abitanti la potessero vedere, insultare, bastonare. Venne successivamente trasferita al carcere di Pola.\nIl naufragio.\nIl 21 maggio 1945 venne imbarcata insieme a numerosi altri prigionieri, prima sul dragamine \"Mont Blanc\" e successivamente sulla nave cisterna \"Lina Campanella\". Tutti i prigionieri furono trasportati legati tra di loro con il fil di ferro.\nDoppiato, a sud di Pola, Capo Promontore nel comune di Medolino, la \"Mont Blanc, \"carica dei soli aguzzini, si ferm\u00f2, mentre la \"Lina Campanella, c\"arica di prigionieri, venne fatta avanzare volutamente all'interno di un'area minata. Verso le ore 10:30 del 21 maggio 1945, la nave urt\u00f2 una mina, si inclin\u00f2 su un fianco, ma non affond\u00f2, pur rimanendo danneggiata a prora. Nell'incidente un gran numero di persone fin\u00ec in mare. Mafalda Codan fu tra i fortunati prigionieri che riuscirono a liberarsi e a salvarsi raggiungendo la terraferma a nuoto. Arrivata a terra con altri prigionieri fu accolta da gruppi di civili jugoslavi con \"bastoni e grida ostili\" e, a piedi, raggiunse Dignano, dove venne nuovamente sequestrata e imprigionata fino al 1\u00ba giugno 1945.\nLa foiba per il fratello.\nSuccessivamente venne trasferita nella prigione del Castello di Pisino, dove viene ucciso nella foiba, il fratello Arnaldo.\nA Pisino Mafalda rimase fino al 3 settembre 1945, dove visse anche un breve periodo in semilibert\u00e0. Dal testo si comprendono le motivazioni dell'arresto.\nLa \"rieducazione\".\nDal settembre al 10 febbraio 1946 \u00e8 in carcere a Fiume dove viene processata e condannata; l'11 febbraio \u00e8 inviata, con altri prigionieri, al carcere di Maribor, dove rimarr\u00e0 fino al 15 maggio 1946.\nDal 15 maggio 1946 al 29 giugno 1948 fu detenuta presso il \"Poboljsevalni Zavod\" di Begunje, situato a circa 40 chilometri dal lago Bled, in Slovenia.\nLa liberazione.\nNel 1949 i condannati italiani, assistiti dalla Croce Rossa Italiana, vengono sollecitati a dichiarare la propria nazionalit\u00e0 italiana o scegliere la cittadinanza jugoslava; Mafalda Codan sceglie quella italiana, ed il 10 giugno 1949, dopo aver transitato pi\u00f9 volte nelle carceri di Lubiana e Nova Gorica, viene liberata, grazie ad uno scambio di prigionieri..\nGli ultimi anni.\nIn Italia \u00e8 insegnante elementare nella provincia di Venezia. Tra le scuole dove ha insegnato si ricordano, nel 1958, Vetrego di Mirano e Bibione, dove ha vissuto con la famiglia fino alla morte. \u00c8 scomparsa il 12 febbraio 2013 all'et\u00e0 di 86 anni, poco dopo la nona ricorrenza del \"Giorno del ricordo\"."}
{"id": "1350603", "revid": "122246", "url": "https://it.wikipedia.org/wiki?curid=1350603", "title": "Ihosvany Hern\u00e1ndez", "text": "Giocava nel ruolo di centrale.\nCarriera.\nGiocatore.\nInizia la sua carriera a Cuba. Con la nazionale cubana vince una World League nel 1998. Approda nel campionato italiano nella stagione 1998-99, giocando per Cuneo VBC vincendo la Coppa Italia. La stagione successiva viene ingaggiato dalla Roma Volley, societ\u00e0 con cui vince il campionato italiano e la Coppa CEV. Ritornato a Cuba, la stagione successiva, con la sua nazionale vince un campionato nordamericano, una Coppa America e una Grand Champions Cup. Nel 2001 prende la decisione di allontanarsi dal ritiro della nazionale, ad Anversa, assieme ad alcuni compagni di squadra.\nRiprende a giocare nel 2003-04, dopo aver scontato la squalifica inflittagli dalla FIVB, nella Pallavolo Parma. L'anno successivo passa alla Taranto Volley, con la squadra pugliese arriva penultimo in campionato, retrocedendo in Serie A2. La stagione seguente passa alla Marmi Lanza Verona, riuscendo a portare la squadra veneta ai playoff della Serie A1, venendo sconfitto, nei quarti di finale, dalla Sisley Treviso.\nNella stagione 2006-07 lascia l'Italia, trasferendosi in Turchia, al Fenerbah\u00e7e Spor Kul\u00fcb\u00fc. Nella stagione 2007-08 passa al Asseco Resovia squadra militante nel campionato polacco. Nella stagione successiva passa al Tomis Constanza, squadra con cui vince la Coppa di Romania.\nNella stagione 2010-11 va a giocare in Argentina, giocando per i Buenos Aires Unidos.\nAlla fine della stagione 2011-12 si ritira dalla carriera agonistica da giocatore.\nAllenatore.\nDopo il ritiro intraprese la carriera di allenatore divenendo il 2\u00ba allenatore del Club Voleibol Elche.\nDue anni fa era impegnato in Italia con il settore giovanile del Volley Adro (BS)\nAdesso \u00e8 a Miami(EU) Che fa il allenatore al Club Miami Select Volleyball e il Presidente della Compagnia Star International Volleyball"}
{"id": "1350609", "revid": "27723", "url": "https://it.wikipedia.org/wiki?curid=1350609", "title": "Porta Prata", "text": ""}
{"id": "1350610", "revid": "125712324", "url": "https://it.wikipedia.org/wiki?curid=1350610", "title": "No. Il caso \u00e8 felicemente risolto", "text": "No. Il caso \u00e8 felicemente risolto \u00e8 un film del 1973 diretto da Vittorio Salerno.\nTrama.\nMentre si trova a pescare di domenica sul lago di Grasciano, l'impiegato alla biglietteria della Stazione Termini, Fabio Santamaria, assiste casualmente all'omicidio di una prostituta da parte di Edoardo Ranieri, un rispettabile professore di matematica di un liceo di Roma. Ranieri si accorge di essere stato visto e i due si scambiano sguardi fino quando Santamaria inizia a scappare.\nPer paura delle possibili conseguenze, Santamaria decide di non denunciare il fatto alla Polizia e cos\u00ec il professore, per crearsi un alibi, denuncia di aver visto proprio Santamaria uccidere la donna. Il povero testimone passa quindi dei giorni terribili, nascosto fuori di casa come un latitante e tormentato dall'angoscia.\nAlla fine Santamaria fronteggia il professore e gli urla in faccia che \u00e8 intenzionato a raccontare la verit\u00e0 alla Polizia, ma questi riesce a convincerlo che per entrambi \u00e8 meglio che le cose rimangano come sono.\nConvinto da un sacerdote, Santamaria decide infine di costituirsi per dire la verit\u00e0, ma non viene creduto e al processo viene condannato a ben ventiquattro anni di carcere nonostante l'intervento del giornalista Giannoli, che aveva capito fin dall'inizio come stavano veramente le cose.\nFinale voluto dalla produzione.\nLa versione voluta dalla produzione ha un finale in cui, dopo il processo, si ha il suicidio del professore, che ripresosi momentaneamente dalla sua personalit\u00e0 disturbata lascia un messaggio nel quale confessa tutto. Questo fa s\u00ec che Fabio venga finalmente scarcerato.\nLa versione originale si chiude invece sul confronto tra il professore e il giornalista, e rimane volutamente aperto .\nRiprese.\nLa pellicola venne girata tra l'aprile e il maggio del 1973 a Roma e in parte sul Lago di Bracciano.\nDistribuzione.\nIl film venne iscritto al Pubblico registro cinematografico con il n. 5.557. Ottenne il visto censura n. 62.880 del 7 agosto 1973 ed ebbe la prima proiezione il 15 agosto 1973."}
{"id": "1350611", "revid": "27723", "url": "https://it.wikipedia.org/wiki?curid=1350611", "title": "Porta Vicinato", "text": ""}
{"id": "1350618", "revid": "119015908", "url": "https://it.wikipedia.org/wiki?curid=1350618", "title": "Nora Zehetner", "text": "Biografia.\nA 14 anni va a vivere con i genitori a Dallas, dove frequenta la \"McKinney High School\". A 18 anni si trasferisce a Los Angeles e inizia la sua ascesa da attrice. Ha partecipato a svariate serie televisive, ma il telefilm che l'ha resa popolare \u00e8 stato \"Everwood\".\nLa rivista statunitense \"People\" nel maggio del 2007 l'ha scelta come una delle 100 ragazze pi\u00f9 belle al mondo."}
{"id": "1350619", "revid": "1494169", "url": "https://it.wikipedia.org/wiki?curid=1350619", "title": "Severance", "text": ""}
{"id": "1350620", "revid": "932277", "url": "https://it.wikipedia.org/wiki?curid=1350620", "title": "Ghinda (vela)", "text": "La ghinda \u00e8 l'insieme di parti che costituiscono il circuito di drizza del fiocco su alcune barche a vela, tipicamente derive.\n\u00c8 costituita da un cavo metallico infilato in una tasca ricavata lungo la ralinga del fiocco, la parte superiore \u00e8 collegata tramite grillo alla drizza la quale prevede solitamente un paranco in zona piede d'albero.\nIl circuito siffatto ha anche funzione di strallo durante la navigazione a vela, lo strallo sorregge l'albero solo in assenza di fiocco. \nIl fiocco deve essere solidalmente collegato alle due redance della cima metallica nel punto di mura e sulla penna."}
{"id": "1350621", "revid": "106356", "url": "https://it.wikipedia.org/wiki?curid=1350621", "title": "Brancaleone alle Crociate", "text": ""}
{"id": "1350624", "revid": "339392", "url": "https://it.wikipedia.org/wiki?curid=1350624", "title": "U.S. Termoli", "text": ""}
{"id": "1350625", "revid": "767487", "url": "https://it.wikipedia.org/wiki?curid=1350625", "title": "I familiari delle vittime non saranno avvertiti", "text": "I familiari delle vittime non saranno avvertiti \u00e8 un film italiano del 1972 diretto da Alberto De Martino.\nTrama.\nAntonio, figlio di un mafioso pentito assassinato dalla mafia, deciso a vendicare la morte del padre, con uno stratagemma riesce a infiltrarsi nella famiglia palermitana di Don Vincenzo, fino a diventare il suo braccio destro e l'amante della nipote Monica.\nQuando iniziano i contrasti con il boss, Antonio riunisce tutti i capi mafia e riesce ad ottenere l'appoggio e l'autorizzazione di uccidere Don Vincenzo, ormai vecchio e malato di potere, ma subito dopo aver portato a termine la missione \u00e8 lui a finire nel mirino dei mafiosi.\nDistribuzione.\nIl film \u00e8 stato distribuito nel circuito cinematografico italiano l'8 agosto del 1972.\nNegli Stati Uniti \u00e8 uscito nel 1975 con il titolo \"Crime Boss\".\nAccoglienza.\nIl film ha incassato complessivamente 498.812.000 lire dell'epoca.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "1350626", "revid": "1851848", "url": "https://it.wikipedia.org/wiki?curid=1350626", "title": "Mauro Bertarelli", "text": "Carriera.\nFiglio d'arte, suo padre \u00e8 Giuliano Bertarelli, attaccante in Serie A negli anni 1970 nelle file di e , Mauro nasce ad Arezzo nell'annata in cui il padre militava nella compagine amaranto.\nDisputa le giovanili nelle file dello dove debutta in prima squadra in Serie C2 nella stagione 1987-1988. Nell'estate 1988 viene prelevato dall' dove disputa una stagione nelle file della formazione Primavera, senza presenze in prima squadra.\nNell'annata 1989-1990 viene ceduto in prestito al , che milita in C2, dove realizza 4 reti in 15 apparizioni in prima squadra. Torna quindi nelle file dell'Ancona, dove disputa due stagioni in Serie B, coronati con la promozione in A al termine della stagione 1991-92, alla quale contribuisce realizzando 9 reti.\nViene acquistato dalla , la quale nella stessa sessione di mercato, lo cede, congiuntamente ad altri giovani quali Eugenio Corini, Michele Serena e Nicola Zanini, alla , quale parziale contropartita per l'acquisto di Gianluca Vialli.\nLe prime due stagioni in maglia blucerchiata sono piuttosto altalenanti, non riesce infatti a imporsi da titolare fisso (42 presenze in 2 campionati) n\u00e9 a mettere a segno un numero rilevante di realizzazioni: solo 4 in 2 anni, anche se alcune di esse molto prestigiose, quali una nel Derby della Lanterna dell'annata 1992-93 vinto per 4 a 1 e una nella vittoriosa finale di Coppa Italia 1993-1994 vinta contro l'. L'inizio della stagione 1994-95 \u00e8 invece molto positivo, con la conquista di un posto da titolare e reti sia in campionato che in Coppa delle Coppe.\nLa parabola ascendente della carriera di Bertarelli termina bruscamente il 29 settembre 1994, quando nel ritorno del primo turno della Coppa delle Coppe 1994-1995 a Genova contro i norvegesi del Bod\u00f8/Glimt in uno scontro col portiere avversario Rohnny Westad subisce un grave infortunio al ginocchio sinistro (lussazione della rotula e rottura del legamento crociato) che lo obbliga a un lungo stop. Torna in campo solamente nella primavera del 1996 disputando 8 spezzoni di partita, quindi la Sampdoria lo cede in prestito all'Empoli per la stagione 1996-1997.\nNelle file dei toscani Bertarelli riesce a mettere a segno 5 reti nel campionato di B (contribuendo alla promozione dei toscani in A) dimostrando di non aver perso le sue doti di attaccante ma allo stesso tempo di non avere mai recuperato appieno dall'infortunio, riuscendo a totalizzare solo 25 presenze.\nNella stagione successiva passa al , sempre in cadetteria, ma anche in Romagna le condizioni fisiche ne limitano notevolmente l'utilizzo e l'efficacia. Resta a Ravenna per quattro anni tra i cadetti.\nRitiratosi dall'attivit\u00e0 agonistica nel 2002, diventa in seguito allenatore nel settore giovanile dell'Ancona. In carriera ha totalizzato complessivamente 52 presenze e 5 reti in Serie A e 169 presenze e 27 reti in Serie B.\nHa ripreso l'attivit\u00e0 agonistica militando nel Cisliano (Prima Categoria) mella stagione 2012-13.\nMai convocato nella nazionale maggiore, vanta invece 5 presenze e 2 reti nella rappresentativa Under 21, con la quale ha vinto il campionato europeo nel 1992, segnando un gol nei quarti contro la Cecoslovacchia, e 2 presenze con 1 rete nella nazionale B, con la quale ha preso parte ai Giochi del Mediterraneo del 1993.\nAnche il fratello Luca \u00e8 stato calciatore, disputando alcune partite in Serie A nella stagione 1992-93 nelle file dell'Ancona, compiendo poi la restante parte delle carriera prevalentemente in Serie C.\nDa allenatore dopo alcune stagioni nel settore giovanile dell'Ancona passa per due stagioni nell'Academy Civitanovese per la categoria allievi.\nNel 2020 approda nel settore giovanile del C.S.Loreto, societ\u00e1 marchigiana nata nel 1902 che milita nel campionato di Promozione. Dopo una stagione come tecnico degli allievi e degli Esordienti viene confermato per la stagione 2021/22 dal Presidente della societ\u00e1 mariana che gli affida la squadra Juniores regionale e la guida tecnica,come Responsabile, di tutto il settore giovanile."}
{"id": "1350627", "revid": "124123", "url": "https://it.wikipedia.org/wiki?curid=1350627", "title": "Francesco Martino (politico)", "text": "Biografia.\nDocente universitario a Messina, \u00e8 nipote dell'ex ministro degli Esteri Gaetano Martino. Esponente del Partito Liberale Italiano, \u00e8 stato consigliere provinciale a Messina.\n\u00c8 stato eletto deputato all'Assemblea regionale siciliana nel 1976 nella lista del PLI ed \u00e8 rieletto per quattro legislature, fino al 1996. \u00c8 stato assessore regionale al Territorio dal 1981 al 1982 e all'Industria dal 1984 al 1985 e dal 1986 al 1987.\n\u00c8 stato presidente della Regione in un governo centrista (48\u00b0), dal 21 dicembre 1993 al 16 maggio 1995, dopo la stagione delle stragi di mafia, in un momento di transizione della prima repubblica.\nNel 1996 non si ricandida e fa un'esperienza nel Comitato delle Regioni dell'Unione europea e poi si ritira dalla politica."}
{"id": "1350629", "revid": "104458", "url": "https://it.wikipedia.org/wiki?curid=1350629", "title": "Duca di Brescia", "text": ""}
{"id": "1350630", "revid": "1983214", "url": "https://it.wikipedia.org/wiki?curid=1350630", "title": "Albac", "text": "Albac (in ungherese \"Feh\u00e9rv\u00f6lgy\", in tedesco \"Klein-Goldenbach\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 16 villaggi: Albac, B\u0103r\u0103\u0219ti, Bud\u0103ie\u0219ti, Cione\u0219ti, Coste\u0219ti, Dealu L\u0103m\u0103\u0219oi, Deve, Dup\u0103 Ple\u0219e, Fa\u021ba, Ple\u0219e\u0219ti, Potionci, Rogoz, Ro\u0219e\u0219ti, Ruse\u0219ti, Sohodol, Tambore\u0219ti.\nStoria.\nIl comune \u00e8 menzionato per la prima volta in un documento nel 1733 col nome \"R\u00e2ul Mare\".\nSociet\u00e0.\nEvoluzione demografica.\nEvoluzione del numero di abitanti e composizione etnica nel tempo:"}
{"id": "1350631", "revid": "767487", "url": "https://it.wikipedia.org/wiki?curid=1350631", "title": "7 cadaveri per Scotland Yard", "text": "7 cadaveri per Scotland Yard \u00e8 un film del 1972 diretto da Jos\u00e9 Luis Madrid."}
{"id": "1350637", "revid": "184755", "url": "https://it.wikipedia.org/wiki?curid=1350637", "title": "Metodi ABS", "text": "In matematica, i metodi ABS, dove la sigla sta per le iniziali dei cognomi di Jozsef Abaffy, Charles Broyden ed Emilio Spedicato, sono metodi computazionali sviluppati a partire dal 1981 al fine di generare una vasta classe di algoritmi utilizzabili per le seguenti applicazioni:\nAll'inizio del 2007 su questi argomenti erano stati prodotti oltre 400 articoli e rapporti e due monografie, una nel 1989 di Abaffy e Spedicato, una nel 1998 di Xia e Zhang. Tre convegni erano stati organizzati in Cina.\nLa ricerca sui metodi ABS \u00e8 stata il frutto di una collaborazione internazionale sviluppata a partire dal 1981, coordinata da Spedicato dell'Universit\u00e0 di Bergamo e coinvolgente una quarantina di matematici cinesi, iraniani, ungheresi, inglesi, italiani e di altri paesi. \nElemento cruciale nei metodi ABS \u00e8 l'utilizzo di una speciale trasformazione matriciale dovuta essenzialmente al matematico ungherese Jen\u0151 Egerv\u00e1ry, che ne studi\u00f2 le propriet\u00e0 fondamentali in alcuni articoli che passarono tuttavia quasi inosservati.\nRelativamente alla soluzione dei sistemi lineari di \"m\" equazioni in \"n\" variabili, con \"m \u2264 n\", \ni metodi ABS sono basati su una semplice idea di natura geometrica, ovvero:\nNel corso del processo \u00e8 possibile identificare le eventuali equazioni ridondanti, che sono rimosse, o le eventuali equazioni incompatibili, che rendono il sistema non risolubile.\nFra i risultati sinora ottenuti vanno ricordati i seguenti.\nquelli possibili, sono visti come caso particolare di una classe generale ottenuta con un approccio intuitivo e geometrico.\nLa conoscenza dei metodi ABS \u00e8 ancora poco diffusa; tuttavia resta il loro potenziale per apportare sostanziali miglioramenti a vari metodi finora usati.\nBibliografia.\nDalla letteratura del settore citiamo la monografia di base e i due articoli che hanno introdotto l'algoritmo per sistemi continui e diofantei:"}
{"id": "1350645", "revid": "466539", "url": "https://it.wikipedia.org/wiki?curid=1350645", "title": "Christian Ranucci", "text": " Fu il terzultimo giustiziato in Francia; successivamente la pena venne abolita. Alla vicenda, che dest\u00f2 molto scalpore all'epoca, \u00e8 stato dedicato un lungometraggio televisivo nel 2007.\nRanucci fece delle ammissioni a seguito di un lungo interrogatorio, ma successivamente ritratt\u00f2, dichiarando di aver subito pesanti pressioni. Al momento del processo rifiut\u00f2 di sfruttare una strategia difensiva che avrebbe potuto salvarlo dal patibolo, preferendo invece perorare la sua innocenza sul crimine. La grazia presidenziale venne rifiutata da Val\u00e9ry Giscard d'Estaing. Prima di venire ghigliottinato, Ranucci avrebbe sussurrato ai suoi avvocati la sua ultima volont\u00e0: \u00abR\u00e9habilitez-moi\u00bb. L'esecuzione di Ranucci, per le numerose zone d'ombra che hanno accompagnato la vicenda, per le modalit\u00e0 con cui \u00e8 stata condotta l'istruzione, per le incertezze, mai sopite, sulla sua colpevolezza, mai provata in modo del tutto convincente, fa discutere ancora oggi.\nStoria.\nIl rapimento.\nIl 3 giugno 1974, poco prima delle undici, Marie-Dolor\u00e8s Rambla, una bambina di 8 anni di origine spagnola, stava giocando con il fratello Jean-Baptiste di 6 anni ed altri due vicini nel cortile del loro caseggiato in un quartiere periferico di Marsiglia. Un uomo, dopo aver parcheggiato la sua automobile, fece credere ai bambini di aver perso il suo cane. Quando il piccolo Jean part\u00ec alla ricerca del cane, l'uomo fece salire Marie-Dolor\u00e8s a bordo della sua automobile, identificata come una Simca 1100 da Eug\u00e8ne Spinelli, un carrozziere che abitava proprio in fronte alla casa dei due bambini, il quale, uscendo dalla propria abitazione, assistette alla scena. Circa mezz'ora dopo, Pierre Rambla, il padre dei due bambini, rientrando a casa, vide il figlio Jean vagare tra i palazzoni alla ricerca della sorella.\nL'incidente stradale.\nAlle 12:30 dello stesso giorno, sulla strada N96, Vincent Martinez stava guidando la sua Renault 16 in direzione di Tolone; all'incrocio \"de la Pomme\", una Peugeot 304 gli tagli\u00f2 la strada provocando un incidente ma il conducente, invece di fermarsi, scapp\u00f2 via. Non potendo ripartire, Martinez chiese a una coppia di passaggio, Alain Aubert e sua moglie, di inseguire la Peugeot per annotare la targa automobilistica; questi seguirono l'auto riuscendo a leggerne la targa (1369 SG 06); al ritorno degli Aubert, Martinez riusc\u00ec a ripartire e si rec\u00f2 alla gendarmeria di Gr\u00e9asque per denunciare il fatto, dichiarando che l'automobilista della Peugeot pareva essere da solo a bordo.\nLa fungaia.\nIl giorno stesso, verso le 17:30, un uomo rimase impantanato con la sua auto in una fungaia di Peypin, poco distante dal luogo dell'incidente, e chiese aiuto ai dipendenti dell'azienda della fungaia; questi lo aiutarono tirando l'auto, una Peugeot 304, fuori dal pantano con un trattore; l'auto era la medesima coinvolta nell'incidente e risulter\u00e0 intestata a Christian Ranucci, un rappresentante di commercio di Nizza.\nLe indagini.\nIl giorno dopo la stampa segnal\u00f2 il rapimento di Marie-Dolor\u00e8s Rambla e, dopo averlo saputo, Guazzone contatt\u00f2 la polizia per far sapere dei fatti di cui era stato testimone il giorno precedente, ma la polizia gli rispose che l'auto che cercavano era una Simca e non una Peugeot. A Marsiglia il commissario Jacques Cubaynes raccolse le prime deposizioni. Il 5 giugno Vincent Martinez telefon\u00f2 alla gendarmeria di Gr\u00e9asque e disse che un bambino poteva trovarsi nell'auto.\nIn seguito venne contattato dalla polizia Alain Aubert, il quale raccont\u00f2 che, dopo aver inseguito l'automobilista per un chilometro, aveva visto l'auto grigia ferma e un giovane tirare fuori un pacco abbastanza voluminoso; Aubert continu\u00f2 dicendo che aveva interpellato il giovane, ma senza ottenere risposte, cos\u00ec era ritornato all'incrocio. Poco dopo le due del pomeriggio la gendarmeria inizi\u00f2 le operazioni di ispezione nella zona indicata da Aubert. Alle 15:15 il proprietario dell'auto venne identificato in Christian Ranucci, rappresentante di commercio, domiciliato a Nizza. Nel frattempo venne ritrovato un indizio proprio nella galleria dove si era impantanata la Peugeot. I gendarmi scoprirono anche un pullover rosso. Poco dopo le 15:30 un messaggio radio venne inviato a Nizza, esortando la polizia del luogo a procedere all'audizione di Christian Ranucci. Alle 15:40 il pullover venne fatto da annusare a un cane. Qualche minuto dopo un agente trov\u00f2 il corpo della bambina nascosto in un cespuglio vicino alla strada. Alle 16:20 il cane venne portato sul luogo del ritrovamento del cadavere.\nAlle 16:30 la polizia and\u00f2 a casa di H\u00e9lo\u00efse Mathon. In seguito Christian Ranucci venne arrestato, condotto alla gendarmeria di Nice-Ouest ove venne interrogato dalle 19. Inizialmente accusato di aver causato un incidente stradale e di essere fuggito, divenne poi il principale sospettato dell'assassinio della bambina. Essa era stata pugnalata per diverse volte, ma non aveva subito alcuna violenza sessuale. Posto sotto sorveglianza, Ranucci inizi\u00f2 ad ammettere di aver causato l'incidente stradale, ma neg\u00f2 con decisione di essere coinvolto nel crimine. Dichiar\u00f2 di essersi fermato a un chilometro dal luogo dell'incidente per riparare una ruota che si sfregava contro la carrozzeria dell'automobile e che, dopo aver riparato la ruota, si era impantanato nella fungaia, cos\u00ec aveva chiesto aiuto ad alcune persone..\nSuccessivamente la polizia di Marsiglia si prese carico del dossier Ranucci, di cui si occup\u00f2 il commissario Alessandra. Christian Ranucci venne trasferito nei locali del commissariato di Marsiglia. Ranucci venne quindi presentato ai diversi testimoni del rapimento. Jean Rambla e Eug\u00e8ne Spinelli non riconobbero per\u00f2 in Ranucci l'uomo della Simca. Ranucci intanto continuava a negare il coinvolgimento nel crimine. Il pullover rosso, trovato nella fungaia, non sembrava appartenergli.\nRanucci venne fatto vedere anche agli Aubert, circondato da diversi ispettori, ma anche questi non lo riconobbero. Un'ora dopo venne fatto un secondo tentativo con Ranucci che, invece di essere circondato da poliziotti, venne messo faccia a faccia davanti agli Aubert che questa volta riconobbero in lui l'uomo della fungaia; inoltre Alain Aubert dichiar\u00f2 di aver visto Ranucci far uscire un bambino dalla macchina, mentre la moglie disse di aver sentito una voce flebile sussurrare: \u00abQu'est-ce qu'on fait?\u00bb (\"Cosa facciamo?\").\nDopo venti ore di interrogatorio senza l'assistenza di alcun avvocato, Ranucci decise di \"soulager sa coscience\" (\"alleggerirsi la coscienza\"), descrivendo il rapimento e l'uccisione della bambina ma senza darne una motivazione, se non per il fatto che la piccola si era messa a urlare mentre la portava nel bosco; inoltre disegn\u00f2 su un foglio il piano per rapire la bambina. Alle diciannove e trenta del 6 giugno, la polizia trov\u00f2 l'arma del delitto, un coltello. Qualche giorno dopo, i poliziotti trovarono nella Peugeot, sequestrata il 5 giugno a Nizza, un pantalone di colore blu, macchiato di sangue del gruppo A, lo stesso di Ranucci, ma anche di Marie-Dolor\u00e8s.\nLa ricostruzione.\nIlda Di Marino, giudice istruttore, diede udienza a Christian Ranucci per cinque volte, di cui due in presenza degli avvocati della difesa. Il giorno della ricostruzione del crimine, il 24 giugno, furono presenti, oltre all'accusato, Di Marino e la sua segreteria, il sostituto procuratore Marnet, il presidente del consiglio forense Schiappe, l'avvocato della difesa Jean-Fran\u00e7ois Le Forsonney, l'avvocato Arnoux, per conto dei Rambla, il dottor Vuillet, il commissario Alessandra, altri funzionari e alcuni gendarmi; il giudice Di Marino prefer\u00ec seguire la ricostruzione all'interno di un furgone della polizia, senza quasi mai scendere.\nPartendo dal palazzo di giustizia, la ricostruzione inizi\u00f2 alle ore dieci del mattino. Il furgone con a bordo il giudice Di Marino fece delle brevi tappe in tutti i luoghi del rapimento e dell'assassinio. Ranucci, trasportato in un furgone blindato, era circondato da cinque-sei gendarmi. Dapprima si pass\u00f2 per il palazzo dei Rambla, luogo del rapimento. Durante la ricostruzione del crimine, Ranucci si dimostr\u00f2 passivo, rispondendo solo sporadicamente alla domande del giudice istruttore. Ranucci usc\u00ec in parte dal torpore solo nel momento in cui ci fu la ricostruzione dell'incidente stradale. Quando venne portato nel luogo del crimine, divenne pallido ed ebbe difficolt\u00e0 di articolare le parole. Alle domande della Di Marino, Ranucci continuava a rispondere \u00abJe ne sais pas\u00bb e, quando venne messo di fronte a prove inconfutabili, mormorava \u00abC'est possible\u00bb.\nNel luogo esatto del ritrovamento del corpo, il giudice tese a Ranucci un coltello in legno, chiedendogli di rifare il gesto. Con il coltello in mano, Ranucci si mise a piangere come un bambino ripetendo \u00abJe ne me souviens plus de rien\u00bb. A quel punto la Di Marino tir\u00f2 fuori dal suo dossier le foto del corpo straziato di Marie-Dolor\u00e9s, e le sventol\u00f2, urlando a Ranucci \u00abVoil\u00e0 ce que vous avez fait. Regardez, Ranucci, regardez ce que vous avez fait!\u00bb; Ranucci intanto continuava a piangere, scuotendo la testa e dicendo: \u00abC'\u00e9tait insoutenable\u00bb. Il giudice Di Marino dispose una perizia psichiatrica su Ranucci per stabilire se fosse nel pieno delle facolt\u00e0 mentali al momento del crimine.\nLa testimonianza di Jeannine Mattei.\nLa madre di Ranucci, H\u00e9lo\u00efse Mathon, incontr\u00f2 Jeannine Mattei nel parlatorio della prigione delle Baumettes dove anche il figlio della Mattei si trovava incarcerato; costei raccont\u00f2 alla madre di Ranucci che un uomo vestito con un pullover rosso, conducente di una Simca, aveva precedentemente tentato di rapire, con il pretesto del cane perso, sua figlia, oltre a un altro bambino del quartiere. Messi di fronte a Ranucci, i due bambini non lo riconobbero come l'uomo che aveva tentato di rapirli. Paul Lombard, uno degli avvocati di Ranucci, rest\u00f2 dubbioso su questa testimonianza. Ma poich\u00e9 H\u00e9lo\u00efse Mathon apprese che Jeannine Mattei era stata invitata dalla polizia a recarsi ai funerali della bambina per riconoscere tra la folla l'uomo che aveva tentato di rapire la figlia, e poich\u00e9 Paul Lombard scopr\u00ec che queste dichiarazioni furono registrate in un processo verbale, gli avvocati di Ranucci intravidero la possibilit\u00e0 di dimostrare l'innocenza del loro assistito. Nonostante la chiusura dell'istruttoria, Jeannine Mattei venne sentita di nuovo dalla polizia sul tentativo di rapimento della propria figlia, ma successivamente non si ebbe pi\u00f9 traccia della denuncia depositata nel commissariato di polizia di Marsiglia.\nIl processo.\nIl processo a carico di Ranucci si celebr\u00f2 tra il 9 e il 10 marzo 1976, presso la corte di assise di Aix-en-Provence. Questo caso venne molto discusso dai media francesi dell'epoca e degener\u00f2 in un'aspra polemica: una frangia maggioritaria dell'opinione pubblica, molto impressionata dall'assassinio del piccolo Philippe Bertrand da parte di Patrick Henry avvenuto a Troyes qualche settimana prima, chiedeva la morte di Ranucci. I tre avvocati difensori di Ranucci si trovarono divisi al processo: mentre Lombard e De Forsonney perorarono la causa dell'innocenza, assecondando le richieste del proprio assistito, l'avvocato Fraticelli prefer\u00ec invece puntare sulle circostanze attenuanti, cio\u00e8 rivalersi sui problemi familiari del ragazzo. Tuttavia lo stesso Ranucci rifiut\u00f2 l'immagine di ragazzo immaturo con gravi problemi familiari alle spalle, che emersero anche in sede di dibattimento. Ranucci inoltre fece l'errore di comportarsi in maniera arrogante, prima e durante il processo, il che risult\u00f2 aberrante sia ai giurati sia all'opinione pubblica.\nDurante il primo giorno di processo vennero lette le confessioni, ci fu la presentazione delle prove, delle perizie psichiatriche e la testimonianza dei coniugi Aubert. Il giorno seguente, dopo le testimonianze di Jeannine Mattei e di Eug\u00e9ne Spinelli, la presenza del pullover rosso venne messa in discussione. L'avvocato Gilbert Collard, per conto della famiglia Rambla, chiese che a Ranucci fosse evitata la pena di morte. Alla fine del processo, Ranucci venne giudicato colpevole dell'assassinio di Maria-Dolor\u00e8s Rambla; non vennero riconosciute le circostanze attenuanti. Ranucci venne condannato alla pena di morte. In aula scoppi\u00f2 l'isteria dei presenti; alcuni pretendevano la morte immediata di Ranucci, e anche la madre del condannato rischi\u00f2 di essere linciata. Perfino Gilbert Collard, l'avvocato del padre della vittima, venne aggredito, solo per aver perorato contro la pena di morte. Gli avvocati della difesa annunciarono il ricorso in cassazione. Il 17 giugno 1976 la corte di cassazione rigetta il ricorso fatto dagli avvocati del condannato.\nLa grazia presidenziale.\nDopo il rigetto del ricorso in cassazione, Ranucci chiese la grazia presidenziale. \nAll'inizio del 1976 Giscard d'Estaing grazi\u00f2 Bruno Triplet, un ragazzo di nemmeno vent'anni che nel 1974 aveva ucciso una donna anziana. Il 22 aprile 1976 il presidente, in una conferenza stampa, dichiar\u00f2 che non bisognava affrontare la pena di morte prima che fosse finita l'ondata di violenza. Il 27 luglio 1976 rifiut\u00f2 la grazia a Ranucci.\nL'esecuzione.\nIl 28 luglio 1976 Ranucci venne svegliato a notte fonda. Dopo essersi svegliato, si agit\u00f2 e chiese di parlare ai suoi avvocati, lamentandosi di essere innocente. Rest\u00f2 in pigiama e a piedi nudi e rifiut\u00f2 il conforto della religione, rispondendo solamente \u00abN\u00e9gatif\u00bb al sacerdote. In cancelleria rifiut\u00f2 l'alcool, ma fum\u00f2 una sigaretta. Ai suoi avvocati, che gli lessero una lettera di sua madre, disse \u00abVous ne voudriez pas tout de m\u00eame que je vous f\u00e9licite\u00bb. Alle ore 4 e 13 minuti del mattino, Ranucci venne ghigliottinato nel carcere delle Baumettes di Marsiglia. Le sue ultime parole, destinate agli avvocati sarebbero state: \u00abRiabilitatemi!\u00bb. Tuttavia, almeno dalle testimonianze successive, nessun altro testimone le cap\u00ec. I presenti notarono solo che era pallido e non aveva detto pi\u00f9 una parola dopo \u00abN\u00e9gatif\u00bb al sacerdote.\nEventi successivi.\nLa colpevolezza di Ranucci fu pi\u00f9 volte messa in discussione dopo la sua esecuzione. Trent'anni dopo, malgrado o a causa dell'arringa di Gilles Perrault, autore del libro \"Le pull-over rouge\", certe persone dubitano della colpevolezza di Christian Ranucci, mentre altre ne restano pur sempre convinte. Il suo dossier port\u00f2, all'epoca, ad una ridiscussione della pena di morte in Francia. Nel suo discorso presentato per l'abolizione della pena di morte, il guardasigilli Robert Badinter, menzionando Ranucci, sosteneva che nel suo caso c'erano troppi interrogativi ed era per quello che bisognava opporsi alla pena di morte.\nSecondo il quotidiano belga \"Le Soir\" del 19 gennaio 2006, degli inquirenti belgi avrebbero stabilito che Michel Fourniret avrebbe ammesso di aver passato nel 1974, l'anno dell'assassinio di Maria-Dolor\u00e8s Rambla, le vacanze nella regione del Berre, nelle vicinanze di Marsiglia, luogo del delitto. Lo stesso quotidiano aggiunse anche che Fourniret, il quale era gi\u00e0 conosciuto all'epoca come aggressore di bambini, era, come Ranucci, proprietario di una Peugeot 304 coup\u00e9 (sebbene il veicolo riconosciuto dal lamierista testimone fosse una Simca 1100 grigia). Secondo la radiotelevisione belga, il veicolo di Fourniret, all'epoca, era proprio una Peugeot 304. Tuttavia la notizia \u00e8 stata smentita lo stesso giorno dal procuratore francese di Charleville-M\u00e9zi\u00e8res,\nFrancis Nachbar, impegnato sul dossier Fourniret: \u00abAllo stato attuale delle numerose investigazioni svolte in Francia sui fatti criminali commessi da Michel Fourniret e delle nostre conoscenze sui fatti riguardanti le inchieste effettuate dalle autorit\u00e0 giudiziarie belghe, nessun elemento serio permette d'accreditare tali informazioni o voci di corridoio\u00bb. D'altra parte, secondo il \"Nouvel Observateur\", citando il quotidiano regionale \"La Provence\", Michel Fourniret avrebbe assistito al processo Ranucci, nel marzo 1976. \"La Provence\" afferma di detenere alcune fotografie d'archivio dell'apertura del processo ad Aix-en-Provence sulle quali si pu\u00f2 riconoscere Michel Fourniret.\nSecondo Yann Moncomble nel suo libro apparso nel 1989, \"La Politique, le sexe et la finance\", il nome di Christian Ranucci figura in un carnet di indirizzi dei clienti del pedofilo Jacques Dugu\u00e9 (referto giudiziario n. 17), che poi si rivel\u00f2 falso e inventato."}
{"id": "1350646", "revid": "116229920", "url": "https://it.wikipedia.org/wiki?curid=1350646", "title": "Salvatore Fisichella (tenore)", "text": "Onorificenze e premi.\npatrocinato dall'AAPIT al Teatro Massimo Bellini di Catania\nmotivazione:\n\"Continuatore ideale della grande tradizione vocale della provincia etnea, Salvatore Fisichella, dotato di straordinaria facilit\u00e0 e lucentezza, specie nel registro acuto e sovracuto, per come postula la scrittura musicale belliniana, risulta meritevole a pieno titolo del riconoscimento, per essere stato l'unico tenore del secolo ad avere interpretato in teatro i maggiori ruoli lirici del repertorio del Cigno catanese\".\nmotivazione:\n\"Mirabile erede di una ricca schiera di grandi voci, contribuisce con arte raffinata e generosa sensibilit\u00e0 a diffondere nel mondo il nome del belcanto italiano\".\nmotivazione:\n\"La voce del catanese Salvatore Fisichella pu\u00f2 senza dubbio reputarsi una delle pi\u00f9 interessanti nel panorama degli artisti lirici del dopoguerra. Particolarmente versato nel repertorio dell'800, \u00e8 l'interprete che ha portato sulle scene il maggior numero di ruoli tenorili creati dal genio del suo grande conterraneo Vincenzo Bellini. Dotato di squillo sicuro e luminoso cos\u00ec come di centri saldi e robusti, Fisichella ha saputo tenere alta la bandiera della vocalit\u00e0 belcantistica, offrendo anche partiture poco frequentate per le loro notevoli difficolt\u00e0. Testimone e continuatore presso i pi\u00f9 importanti teatri del mondo della splendida tradizione dei grandi interpreti lirici siciliani e fatto segno di numerosi riconoscimenti internazionali, a quasi trent'anni dal debutto, Fisichella conserva un'invidiabile freschezza vocale, frutto di sapiente tecnica ed intelligente amministrazione della carriera\".\n\"PREMIO INTERNAZIONALE SICILIA - IL PALADINO\"\nPer la lirica internazionale\nmotivazione:\n\"Voce squillante, luminosa, acuti formidabili. Vero tenore e rappresentante del belcanto. Per la sua grande carriera artistica in tutto il mondo e per tutto ci\u00f2 che ha fatto e tuttora sta facendo per custodire la memoria dell'indimenticabile Beniamino Gigli, esempio eterno per tutti i cantanti del mondo sull'arte del Belcanto Italiano\".\nNOMINA SOCIO ONORARIO."}
{"id": "1350647", "revid": "767487", "url": "https://it.wikipedia.org/wiki?curid=1350647", "title": "Piedone a Hong Kong", "text": "Piedone a Hong Kong \u00e8 un film del 1975 diretto da Steno. \u00c8 il secondo film della quadrilogia di Piedone.\nTrama.\nLa polizia di Napoli, coadiuvata dal funzionario statunitense Sam Accardo del Narcotic Bureau, decide di incastrare Willy Pastrone, il \"signore della droga\" della citt\u00e0. L'operazione fallisce e il commissario Rizzo, alias \"Piedone\", decide di interrogare Pastrone per l'ultima volta ma quando giunge a casa sua, lo trova gi\u00e0 morto, ucciso a suon di calci e pugni.\nRizzo, ingiustamente accusato di omicidio, decide di investigare anche sull'arrivo dell'italo-americano Frank Barella, un criminale spedito in Italia perch\u00e9 indesiderabile; grazie alle informazioni di Barella (che in realt\u00e0 si scoprir\u00e0 poi un agente dell'FBI sotto copertura) e di Tom Ferramenti, Piedone comprende che c'\u00e8 una talpa nella polizia, un agente corrotto che permette il traffico di droga nella citt\u00e0, e parte per un viaggio in Oriente deciso a smascherarlo.\nGiunto ad Hong Kong dopo una tappa intermedia a Bangkok, in Thailandia, trova un amico in Yoko, un bambino giapponese la cui madre \u00e8 stata uccisa poco prima che Rizzo riuscisse a interrogarla. A suon di scazzottate, i malavitosi non hanno vita lunga e alla fine Piedone, anche grazie all'aiuto del brigadiere Caputo, scopre che l'informatore corrotto era proprio Accardo."}
{"id": "1350651", "revid": "22475", "url": "https://it.wikipedia.org/wiki?curid=1350651", "title": "Piedone l'africano", "text": "Piedone l'africano \u00e8 un film del 1978 diretto da Steno. \u00c8 il terzo film della quadrilogia di Piedone.\nTrama.\nUn collega sudafricano contatta il commissario Rizzo detto \"Piedone\" per chiedergli aiuto, ma all'appuntamento al porto di Napoli viene ucciso mentre sta per fornirgli informazioni su un traffico internazionale di diamanti e droga. Rizzo parte per il Sudafrica dove incontra Bodo, il bambino dell'agente ucciso, gi\u00e0 orfano della madre, al quale si affezioner\u00e0, e Caputo, il suo ex brigadiere della Polizia di Stato, emigrato da Napoli a Johannesburg dove lavora come cameriere in un ristorante di lusso. Il padrone del ristorante \u00e8 Smollett, un imprenditore che ha interessi nel commercio di diamanti e di animali esotici.\nPiedone, raggiunti Smollet e Caputo in una tenuta dell'entroterra - dove l'imprenditore aveva riunito alcuni amici per una battuta di caccia - sfugge a diversi attentati organizzati da Spiros, un collaboratore dell'imprenditore. Fingendo di volersi fare corrompere, Piedone partecipa a un'azione in cui Spiros e alcuni altri compari sottraggono i diamanti da una miniera sotto stretta sorveglianza - si tratta di uno schema usato dalla banda per appropriarsi di diamanti che verranno poi utilizzati per acquistare la droga da mandare in Europa.\nQuando sono ormai al sicuro nel deserto, Spiros cerca di eliminare Piedone ma questi riesce a fuggire. I due si troveranno di nuovo faccia a faccia di l\u00ec a poco, in una delle tenute di Smollet. Grazie anche all'intervento di un agente del servizio segreto che lo ha tenuto sotto controllo dal momento in cui \u00e8 arrivato in Sudafrica, Piedone riesce ad avere la meglio sulla banda e ad assicurare Smollett e Spiros alla polizia e, una volta tornato a Napoli, adotter\u00e0 Bodo - rimasto orfano e che ormai considera lui come un nuovo pap\u00e0 - prendendolo con s\u00e9."}
