{"id": "1296701", "revid": "177966", "url": "https://it.wikipedia.org/wiki?curid=1296701", "title": "Palazzo del Capitanio (Verona)", "text": "Il Palazzo del Capitanio (noto anche come Palazzo del Tribunale o Palazzo di Cansignorio), \u00e8 un palazzo di Verona. L'edificio si affaccia su piazza dei Signori, un'antica piazza medioevale.\nStoria.\nLa costruzione del palazzo venne decisa da Cansignorio della Scala e terminata, probabilmente, nel 1363. Questo edificio originariamente era un palazzo-fortezza, dotato di tre grandi torri agli angoli del fabbricato. In alcuni scritti \u00e8 chiamato \"Palazzo Grande\", proprio per la sua imponenza.\nDurante la Repubblica di Venezia venne scelto come dimora del Capitano, e sede dei servizi che dipendevano da lui. La Serenissima ordin\u00f2 varie risistemazioni del palazzo: venne addirittura aperto un piccolo teatro in un salone, il primo, dopo quello romano, ad essere aperto al popolo. Il teatro venne successivamente chiuso ed adibito ad altri usi. La maggior parte di questi lavori si tennero nel XVI secolo. Durante la dominazione austriaca l'edificio venne utilizzato come tribunale giudiziario.\nCon il passaggio di Verona all'Italia si cominciarono a progettare dei restauri, che iniziarono nel 1880. Nel 1882 venne isolato il torrione (l'unica parte visibile ancora oggi) e sistemate le finestre dei piani superiori, vennero trasferite le prigioni, e vennero compiuti altri lavori minori.\nSul palazzo \u00e8 visibile una lapide murata al primo anniversario della presa di Roma:\nDescrizione.\nDel palazzo originario rimane il torrione che era stato risistemato durante i lavori del 1882, mentre il resto dell'edificio risale al XVI secolo. La parte pi\u00f9 recente presenta una facciata classica, con una porta di ordine corinzio, probabile opera di Michele Sanmicheli. Verso il cortile si apre una loggia datata 1476, a cui preesisteva un'altra loggia in legno.\nNel cortile \u00e8 presente una statua, di cui non si conosce la dedica, oltre ad una lapide romana dedicata alla famiglia Gavia, che una volta si trovava vicino all'arco dei Gavi, il monumento a loro dedicato."}
{"id": "1296704", "revid": "110157", "url": "https://it.wikipedia.org/wiki?curid=1296704", "title": "Buzzcocks (album)", "text": "Buzzcocks \u00e8 il settimo ed omonimo album della punk band britannica Buzzcocks, pubblicato il 18 marzo 2003."}
{"id": "1296705", "revid": "543381", "url": "https://it.wikipedia.org/wiki?curid=1296705", "title": "Sfinge di Giza", "text": ""}
{"id": "1296718", "revid": "125012918", "url": "https://it.wikipedia.org/wiki?curid=1296718", "title": "Asics", "text": ", nota anche come Onitsuka Tiger, \u00e8 un'azienda giapponese di articoli sportivi nata nel 1949. Produce calzature soprattutto da corsa ma anche da pallavolo, pallacanestro, calcio, rugby, tennis, arti marziali, cricket, golf, wrestling, atletica leggera, cross-training, e molte altre discipline sportive. Il nome della societ\u00e0 \u00e8 l'acronimo della frase latina \"Anima Sana In Corpore Sano\", variante della locuzione latina \"Mens sana in corpore sano\".\nStoria.\nFondata nel 1949 a K\u014dbe, in Giappone, da Kihachiro Onitsuka, l'azienda era inizialmente nota solo come Onitsuka Tiger e produceva unicamente scarpe da basket. Il 21 luglio 1977, la societ\u00e0 Onitsuka Co. Ltd. si fonde con la GTO e la JELENK, formando la ASICS Corporation. Le calzature ASICS sono state introdotte negli Stati Uniti nel 1964 con il marchio \"Tiger\", grazie all'accordo siglato con la Onitsuka da Phil Knight, futuro cofondatore di Nike.\n2006.\nNell'anno fiscale 2006, ASICS ha generato 171 miliardi di yen di vendite e 13 miliardi di guadagno. Il 66% dei guadagni della compagnia provengono dalla vendita di scarpe sportive, il 24% dall'abbigliamento sportivo e il 10% dalle attrezzature sportive. Il 49% delle vendite \u00e8 avvenuto in Giappone, il 18% in Nord America e il 29% in Europa. In questo anno la compagnia aveva 3800 dipendenti."}
{"id": "1296720", "revid": "26630", "url": "https://it.wikipedia.org/wiki?curid=1296720", "title": "Morgan Motor Company", "text": "La Morgan Motor Company \u00e8 una storica casa automobilistica britannica fondata da Henry Frederick Stanley Morgan nel 1909.\nSi tratta di un atelier che realizza artigianalmente un piccolo numero di vetture sportive dalla linea r\u00e9tro, quest'ultima ispirata al design dei modelli prodotti nel 1936.\nNel marzo del 2019 la maggioranza di Morgan Motor Company \u00e8 rilevata dal gruppo italiano Investindustrial.\nProduzione del passato.\nLa Morgan concentr\u00f2 la sua produzione iniziale sui modelli a tre ruote, costruendo un'economica vettura con telaio tubolare, con motori JAP di derivazione motociclistica e dotata di un innovativo sistema di sospensioni utilizzato tuttora. Nel 1935 la crisi del mercato costrinse la piccola azienda a convertirsi alle quattro ruote.\nVenne cos\u00ec costruita la 4/4 che rimase in commercio, sebbene con alcune variazioni di carattere estetico e aggiornamenti nella meccanica e nelle motorizzazioni, fino al 2019. Nel 1950 venne presentata la Plus Four, una cabriolet dotata di motore Triumph che affianc\u00f2 la 4/4. La produzione della tre ruote venne interrotta nel 1952, per poi essere ripresa recentemente, nel corso del 2012. Nel 1954 mor\u00ec Henry Frederick Stanley Morgan sostituito alla guida dell'azienda dal figlio Charles.\nDal 1968 venne prodotta la Morgan Plus 8 che rest\u00f2 in catalogo per 36 anni, fino al 2004.\nProduzione recente.\nNel 2000 \u00e8 stata commercializzata la Aero 8, una potente auto sportiva dalla linea r\u00e9tro dotata di propulsore 4.4 di origine BMW. Nel 2005 \u00e8 stata prodotta in soli 100 esemplari la Aeromax, dotata di 367 CV e in grado di superare i 270\u00a0km/h.\nAl salone di Ginevra del 2008 \u00e8 stato presentato anche un prototipo (LIFEcar) dotato di propulsione a idrogeno, mentre al Concorso d'eleganza Villa d'Este 2009 \u00e8 stata presentata la Aero SuperSports.\nAd oggi (2021) i modelli della casa inglese in produzione sono tre: la 3 wheeler, una versione aggiornata della Plus 4 e la nuova Plus 6. "}
{"id": "1296721", "revid": "1458600", "url": "https://it.wikipedia.org/wiki?curid=1296721", "title": "Emidio Clementi", "text": "Origini e formazione.\nNasce ad Ascoli Piceno e cresce a San Benedetto del Tronto, dove la famiglia di Emidio si era trasferita. L'autore descriver\u00e0 questo periodo nei primi capitoli del romanzo \"L'ultimo dio\", rendendo in maniera efficace l'ambiente sanbenedettese negli anni del riflusso. Durante le superiori Emidio si appassiona al rock americano e alla new wave sofisticata di Jim Carroll, The X, Gun Club. L'ascolto \u00e8 caratterizzato da una grande attenzione ai testi, l'amore per quello stile di scrittura \u00e8 immediato: Clementi si interessa quindi alla letteratura americana di Sam Shepard, Denis Johnson, ma anche di Claudio Piersanti. Inizia a suonare il basso e a scrivere. Dalla personalit\u00e0 irrequieta, insofferente alla provincia marchigiana, Clementi decide di trasferirsi a Bologna subito dopo la maturit\u00e0 per studiare Lingue. Poi, un periodo di vagabondaggi lo conduce in Svezia. L'integrazione \u00e8 difficile e Clementi soffre l'isolamento linguistico, che diventer\u00e0 un tema forte nei suoi testi. Decide perci\u00f2 di tornare a Bologna, stavolta partecipando alla storica occupazione di via del Pratello. Si tratta di un periodo particolarmente intenso, di formazione umana e artistica, che Clementi affresca nel suo romanzo \"La notte del Pratello\", ritratto picaresco dell'ultima realt\u00e0 indipendente bolognese i cui protagonisti (Leo e Rigoni su tutti) diventeranno presenze fisse nei testi dei Massimo Volume.\nCarriera musicale.\nMassimo Volume.\nA Bologna Clementi entra in stretto rapporto con l'ambiente musicale, legando in particolare con gli Starfuckers e con Vittoria Burattini. I due assieme a Umberto Palazzo e Gabriele Ceci, danno vita nell'inverno del '91 alla formazione originale dei Massimo Volume, che vede Clementi alla voce e al basso, Burattini alla batteria, Ceci e Palazzo alle chitarre.\nSeguono due anni di prove con strumentazione di fortuna, che li costringe ad alzare il volume al massimo per potersi sentire. Da qui il nome della band. Dopo una demo autoprodotta - l'ormai introvabile \u201cDemo nero\u201d - l'abbandono di Palazzo e l'arrivo di Egle Sommacal (gi\u00e0 chitarrista dei Detriti), i Massimo Volume firmano per la Underground Rec e pubblicano il primo album \"Stanze\".\nClementi sviluppa un particolare stile vocale, influenzato dallo spoken word del beat americano, dal gruppo punk emiliano CCCP Fedeli alla linea e dagli stessi Starfuckers, che assieme alle ricercate soluzioni rumoristiche di Sommacal e al tocco essenziale della Burattini caratterizza il suono inconfondibile dei Massimo Volume. Un tour intenso li porta in giro per tutta la penisola. L'ambiente underground reagisce con sempre crescente entusiasmo e anche le major si accorgono della band.\nRisale ai primi anni '90 un incontro fondamentale per Clementi, quello con la vicenda umana e artistica di Emanuel Carnevali, poeta italiano in lingua inglese, emigrato in America a inizio secolo. Clementi resta folgorato dalla lettura de \"Il Primo Dio\", che gli ispira uno dei pezzi simbolo della band e lo spinge ad approfondire la propria ricerca poetica.\nCon la firma per la WEA nel 1995 giunge l'anno di \"Lungo i Bordi\", secondo album della band prodotto dalla stella della new wave italiana Fausto Rossi. Seguiranno \"Da Qui\" (Mescal, 1997), e \"Club priv\u00e9\" (Mescal, 1999) prodotto da Manuel Agnelli, leader degli Afterhours con il quale Clementi stringe una forte amicizia. Nel 2000 i Massimo Volume compongono la colonna sonora del film \"Almost Blue\" di Alex Infascelli.\nNel gennaio del 2002 il tour di supporto a \"Club priv\u00e9\", dopo dieci anni di lavoro intenso e ininterrotto, segna per i Massimo Volume un momento di crisi profonda che porta allo scioglimento del gruppo. Seguono quasi sei anni di silenzio.\nQuindi nel 2008, attraverso Manuel Agnelli, quell'anno direttore artistico del Traffic - Torino Free Festival, il Museo nazionale del cinema di Torino, citt\u00e0 tradizionalmente molto cara ai Massimo Volume, chiede alla band di comporre una colonna sonora per il capolavoro del cinema muto \"La caduta della casa Usher\". Oltre alla sonorizzazione, Agnelli propone alla band di partecipare al festival. I Massimo Volume accettano e in una notte di inizio luglio dividono il palco con Patti Smith e Afterhours davanti a un pubblico di oltre diecimila persone. Alla seconda chitarra li accompagna Stefano Pilia. Dopo quel concerto la band decide di riunirsi e, assieme a Pilia, incide altri due dischi: \"Cattive Abitudini\" nel 2010 (targa MEI Miglior disco) e nel 2013 \"Aspettando i Barbari\".\nA fine 2015 i Massimo Volume hanno composto la colonna sonora di \"Luce Mia\", film di Lucio Viglierchio, prodotto dalla Zenit Arti Audiovisive.\nNel dicembre del 2015 Clementi presenta il progetto Sorge in coppia con Marco Caldera - gi\u00e0 al mixer durante le registrazioni di \"Aspettando i Barbari\". La formazione vede Clementi alla voce e per la prima volta al pianoforte, mentre Caldera cura le basi elettroniche.\nCollaborazioni.\nGi\u00e0 dalla fine degli anni novanta, Clementi inizia a proporre le sue letture, accompagnato da Egle Sommacal e Marcella Riccardi.\nCon il musicista elettronico Massimo Carozzi porter\u00e0 invece in scena i romanzi \u201cLa notte del Pratello\u201d, \u201cL'ultimo dio\u201d e \u201cMatilde e i suoi tre padri\u201d (in quest'ultimo reading \u00e8 presente anche Stefano Pilia alla chitarra)..\nA partire dal 1999 Clementi divide il palco con Agnelli nel reading musicale \u201cgli Agnelli Clementi\u201d. Queste letture saranno inserite nel CD allegato al libro \u201cIl meraviglioso tubetto\u201d di Agnelli. Il 2000 \u00e8 l'anno del viaggio in India di Clementi e Agnelli che ispirer\u00e0 a quest'ultimo le canzoni \u201cBye bye Bombay\u201d e \u201cVaranasi Baby\u201d contenute nel disco \u201cQuello che non c'\u00e8\u201d. Sempre in questo album compare la canzone \u201cRitorno a casa\u201d, omaggio allo stile parlato di Clementi.\nNel 2001, come anche Manuel Agnelli, partecipa a \"Canto di spine - versi italiani del Novecento in forma canzone\" del gruppo genovese Altera, antologia cantata della poesia italiana, prodotta da Franz Di Cioccio (Fermenti Vivi/S4), recitando i versi di L'Attesa di Vincenzo Cardarelli.\nDopo lo scioglimento dei Massimo Volume, nel 2003 Clementi fonda insieme a Massimo Carozzi e Dario Parisini il progetto El Muniria. Nel 2004 pubblicano il loro primo, e finora unico, album dal titolo \u201cStanza 218\u201d (Homesleep), registrato all'hotel Mamounia di Tangeri. Anche qui sono presenti riferimenti al viaggio in India con Agnelli. Altri interventi di El Muniria sono la sonorizzazione del classico del cinema muto \u201cMenschen Am Sonntag\u201d (Harlock 2008) e nel 2009 la cover di \u201cIs This What You Wanted\u201d di Leonard Cohen all'interno del tributo collettivo al cantautore canadese Strange Music.\nTra il 2002 e il 2008 Clementi collabora inoltre come paroliere e cantante al fianco di Giardini di Mir\u00f2, Ulan Bator, Riccardo Sinigallia, Cesare Basile. Nell'ottobre 2007, accompagnato da Massimo Carozzi e Vittoria Burattini, si esibisce al \"Litquake\", prestigioso festival letterario internazionale a San Francisco. La stessa formazione si esibir\u00e0 poi in giro per l'Italia in \u201cFermati qui\u201d, spettacolo che ripercorre tutta la carriera di Clementi, sia musicale che letteraria.\nParticolarmente importante \u00e8 il sodalizio con Corrado Nuccini, chitarrista dei Giardini di Mir\u00f2, che dal 2012 accompagner\u00e0 Clementi nel reading del libro \u201cLa ragione delle mani\u201d e nel 2015, assieme al polistrumentista Emanuele Reverberi, nel tour europeo (una data anche a Chicago) di \u201cNotturno Americano\u201d. Quest'ultimo \u00e8 l'unico reading a essere stato pubblicato integralmente nell'omonimo album. Il lavoro, struggente affresco del sogno americano infranto di Emanuel Carnevali, si compone di una scelta di testi del poeta migrante e dello stesso Clementi, accompagnati da un evocativo commento sonoro..\nNel 2014 partecipa al disco di Gianni Maroccolo e Claudio Rocchi Nulla \u00e8 andato perso con il brano Rinascere.\nNell'ottobre del 2015 Clementi annuncia la nascita del progetto Sorge, in collaborazione con Marco Caldera (gi\u00e0 al mixer per l'album \u201cAspettando i barbari\u201d dei Massimo Volume). Il primo disco \u201cLa guerra di domani\u201d uscir\u00e0 nel febbraio del 2016 per l'etichetta La tempesta ed \u00e8 stato anticipato dal video \u201cNoi facciamo ci\u00f2 che siamo\u201d.\nIl 1 dicembre 2016 Clementi e Nuccini, gi\u00e0 insieme nel tour di La ragione delle mani e Notturno americano, presentano il nuovo spettacolo sui \"Quattro quartetti\", lettura con accompagnamento musicale dell'omonima opera del poeta T.S. Eliot.\nCarriera letteraria.\nClementi esordisce come scrittore nel 1997, con la raccolta di racconti \u201cGara di resistenza\u201d, introdotta da Claudio Piersanti. Il modello dichiarato \u00e8 quello di \u201cMotel Chronicles\u201d di Sam Shepard, interventi brevi e taglienti, perlopi\u00f9 autobiografici, spesso crudi. Alcuni dei testi sono ripresi, anche integralmente, nelle canzoni dei Massimo Volume.\nNel 1998 segue il romanzo \u201cIl tempo di prima\u201d per DeriveApprodi. Per Clementi \u00e8 la prima prova di fiction sulla lunga distanza, che torna sui temi dell'emarginazione e della solitudine con un impianto thriller.\nMa \u00e8 ne \u201cLa notte del Pratello\u201d, romanzo autobiografico pubblicato nel 2001 per Fazi, che Clementi trova la propria via al romanzo. Scandito in una sequenza di episodi ora drammatici, ora comici, ora vividamente realistici, il racconto della Bologna underground e marginale mostra il volto di un'Italia diversa e possibile. Il Pratello - la via delle occupazioni, del manicomio, degli ultimi boh\u00e9mien - rivive in queste pagine con tutta la vitalit\u00e0 dei suoi protagonisti, nei quali si riconoscono i volti ricorrenti presenti nelle canzoni dei Massimo Volume.\n\u201cL'ultimo dio\u201d, uscito nel 2004 sempre per Fazi, \u00e8 la prova pi\u00f9 intensa di questo periodo. Un raro esempio di romanzo nel quale all'autobiografia si intreccia a una vicenda pseudostorica, quella del poeta Emanuel Carnevali. \u00c8 la prova della maturit\u00e0 per Clementi, che dimostra di saper gestire abilmente una narrazione drammatica e di ampio respiro, conferendole ritmo e profondit\u00e0.\nNel 2005 partecipa all'antologia di Marcos y Marcos, \u201cRacconti di un giorno che sai\u201d (a cura di Enrico Ferri) con il racconto \u201cUn bagno al largo fuori stagione\u201d.\nNel 2006 il suo racconto \u201cIn Barca\u201d \u00e8 presente nella raccolta \"\"Periferie. Viaggio ai margini delle citt\u00e0\"\u201d uscita per Laterza. Inoltre compare nella raccolta \u201cDodici passi\u201d (Cairo editore) con l'episodio \u201cLa regina del parco\u201d.\nIl terzo romanzo \u201cMatilde e i suoi tre padri\u201d viene pubblicato nel 2009 per la collana \"24sette\" di Rizzoli, e segna uno stacco netto rispetto alla produzione precedente. L'autobiografia cede il passo alla fiction (anche se ispirata alla vita di persone note), lo stile essenziale dei primi libri si espande e modula in una voce pi\u00f9 adatta all'affresco generazionale. Il libro narra le vicende di una giovane donna dell'alta borghesia bolognese negli anni '70, ripercorrendo i momenti storici dell'epoca e incentrandosi sul destino di sua figlia, affidata di volta in volta ai diversi compagni della madre.\nSegue \u201cLa ragione delle mani\u201d nel 2012 per Playground, col quale Clementi torna alla forma racconto. La raccolta comprende nove folgoranti episodi, tutti in qualche modo riferiti al mondo musicale. Lo sguardo di Clementi segue le vicende di produttori, ex musicisti, roadie o semplici appassionati di musica. Si compie qui una sintesi tra lo stile del primo Clementi, asciutto ed essenziale, e i toni pi\u00f9 distesi di \u201cMatilde e i suoi tre padri\u201d.\nNel 2013 \u201cL'ultimo dio\u201d viene ripubblicato per Playground in un'edizione arricchita dalle illustrazioni di Andrea Bruno, mentre nel 2014 per i tipi di Giuda edizioni esce \u201cCattive Abitudini\u201d, un volume di illustrazioni di Gianluca Costantini ispirate ai testi dell'omonimo album.\nEmidio Clementi \u00e8 l'autore della prefazione alla prima edizione svizzera de \u201cIl primo dio\u201d di Emanuel Carnevali, uscita per La Baconni\u00e8re nel 2015.\nNel marzo 2016 \u00e8 uscita la ristampa di \u201cLa notte del Pratello\u201d per la Playground.\nIl 2 novembre del 2017 \u00e8 prevista la pubblicazione del nuovo romanzo \u201cL'amante imperfetto\u201d, sempre per la Playground.\nVita privata.\nClementi \u00e8 sposato con Sara Cavani, protagonista di \u201cMatilde e i suoi tre padri\u201d. Hanno due figlie, Nina e Vera."}
{"id": "1296723", "revid": "339392", "url": "https://it.wikipedia.org/wiki?curid=1296723", "title": "Big Bossman", "text": ""}
{"id": "1296724", "revid": "110157", "url": "https://it.wikipedia.org/wiki?curid=1296724", "title": "Flat-Pack Philosophy", "text": "Flat-Pack Philosophy \u00e8 l'ottavo album della punk band Buzzcocks. \u00c8 stato pubblicato nel 2006."}
{"id": "1296726", "revid": "2091899", "url": "https://it.wikipedia.org/wiki?curid=1296726", "title": "Edward Adrian Wilson", "text": "Biografia.\nNato e cresciuto alla fattoria Crippetts, vicino a Cheltenham, Wilson frequenta il Cheltenham College per poi studiare al Gonville and Caius College di Cambridge dove segue lezioni di zoologia prima di laurearsi in medicina al St George's Hospital Medical School di Londra. Poco dopo la laurea si ammala di tubercolosi, probabilmente a causa del suo lavoro nelle baraccopoli della capitale. Wilson approfitta della lunga convalescenza per migliorare le sue doti di artista.\nSpedizione Discovery.\nWilson prende parte a due spedizioni britanniche in Antartide. La prima si svolge dal 1901 al 1904 sotto la guida di Robert Falcon Scott. Durante la missione Wilson ricopre il ruolo di aiuto-medico e di zoologo e si unisce a Scott e Ernest Henry Shackleton ad un'uscita che rappresenter\u00e0, per l'epoca, il \"Furthest South\". Nel 1907 Shackleton domanda a Wilson di unirsi alla sua spedizione, sempre in Antartide, ma ottiene un rifiuto.\nSpedizione Terra Nova.\nNel 1910 Wilson sale a bordo della \"Terra Nova\" dove, sempre sotto il comando di Scott, ricopre il ruolo di capo dello \"staff\" scientifico. Nell'inverno 1911 guida la \"The Winter Journey\", una missione con Henry Robertson Bowers e Apsley Cherry-Garrard a capo Crozier per raccogliere alcuni piccoli di pinguino imperatore.\nScott sceglie Bowers, Lawrence Oates, Edgar Evans e Wilson per il \"team\" di cinque uomini che ha come destinazione il Polo sud. Arrivati al Polo il 17 gennaio 1912, il gruppo scopre che la spedizione di Amundsen aveva gi\u00e0 raggiunto l'obiettivo circa un mese prima. Amareggiati, cercano di tornare al campo base, ma il freddo e la fatica hanno la meglio: tutti e cinque muoiono durante il viaggio di ritorno, suscitando una commozione mai vista prima in tutto il Regno Unito.\nConsiderazioni.\nDi tutti i pratecipanti alla missione, Wilson era probabilmente il pi\u00f9 amico di Scott. Quando circa un anno dopo i fatti una missione di Cherry-Garrard ritrova l'ultimo accampamento della sfortunata spedizione, Bowers e Wilson sono congelati nei loro sacchi a pelo. Il sacco di Scott \u00e8 invece aperto ed il corpo parzialmente al di fuori mentre il braccio sinistro tenta di raggiungere Wilson."}
{"id": "1296730", "revid": "1073372", "url": "https://it.wikipedia.org/wiki?curid=1296730", "title": "E.T. l'extra-terrestre (colonna sonora)", "text": "E.T. l'extra-terrestre (\"E.T. the Extra-Terrestrial\", dall'originale inglese) \u00e8 il titolo della colonna sonora dell'omonimo film di Steven Spielberg del 1982. Autore delle musiche \u00e8 il famoso compositore statunitense John Williams.\nPremi e nomination.\nL'album ha vinto:\nNote.\nLa traccia n\u00b020 \u00e8 una rarit\u00e0 tra le colonne sonore. Essa accompagna l'ultimo quarto d'ora di film, e Williams scrisse questo pezzo minuziosamente, quasi con una precisione matematica, per descrivere con la musica tutto il susseguirsi di inquadrature. La fuga, la polizia, i ragazzi in bicicletta, ancora la polizia, la celeberrima scena delle biciclette che si alzano in volo, la fine dell'inseguimento ed il commovente addio. Il risultato per\u00f2 mostrava qualche imprecisione; alcune parti della musica mal si adattavano alla scena. Ma Spielberg rimase talmente estasiato dalla bellezza della musica che decise di rifare le scene, lasciando immutata la partitura, quando invece generalmente avviene il contrario."}
{"id": "1296739", "revid": "146644", "url": "https://it.wikipedia.org/wiki?curid=1296739", "title": "E. A. Wilson", "text": ""}
{"id": "1296740", "revid": "146644", "url": "https://it.wikipedia.org/wiki?curid=1296740", "title": "Edward Wilson", "text": ""}
{"id": "1296741", "revid": "146644", "url": "https://it.wikipedia.org/wiki?curid=1296741", "title": "Edward A. Wilson", "text": ""}
{"id": "1296742", "revid": "155634", "url": "https://it.wikipedia.org/wiki?curid=1296742", "title": "Serie B d'Eccellenza 2003-2004 (pallacanestro maschile)", "text": "Il campionato di Serie B d'Eccellenza di pallacanestro maschile 2003-2004 \u00e8 stato organizzato in Italia e rappresenta il terzo campionato italiano.\nLe trentadue squadre sono state suddivise in due gironi all'italiana su base geografica, con partite di andata e ritorno. Al termine della stagione regolare, le prime otto squadre di ogni girone hanno partecipato ai play-off per la promozione in Legadue, le squadre classificatesi tra il 10\u00ba e il 15\u00ba posto ai play-out per la retrocessione in Serie B e la 16\u00b0 retrocede direttamente.\nVerdetti.\nFormazione: Calbini, Carra, Cattabiani, Chiaramello, De Falco, Gori, Maresca, Ruggeri, Semprini, Cancian. Coach: Giovanni Gebbia\nFormazione: Fazzi, Laezza, Evangelisti, Guerra, A. Riva, I. Riva, Reale, Feliciangeli, Bianchi, Bagnoli, Magnifico, Rossi, Olivieri. Allenatore: Maurizio Lasi"}
{"id": "1296745", "revid": "729019", "url": "https://it.wikipedia.org/wiki?curid=1296745", "title": "Metropolitana di Stoccolma", "text": "La metropolitana di Stoccolma (in svedese Stockholms tunnelbana) \u00e8 il principale sistema di trasporto pubblico della capitale \nsvedese.\nLa rete \u00e8 di propriet\u00e0 della Storstockholms Lokaltrafik che nel 2005 ne ha affidato la gestione all'azienda francese Veolia Transport; l'appalto \u00e8 passato nel 2009 alla filiale europea della MTR Corporation.\nStoria.\nLa decisione di costruire una metropolitana cittadina \u00e8 stata presa nel 1941. La prima parte della metropolitana, attuale linea verde, di Stoccolma \u00e8 stata inaugurata nel 1950 con la conversione in metro di una ferrovia sotterranea costruita nel 1933. Negli anni seguenti la linea si \u00e8 sviluppata fino a raggiungere la zona sud della citt\u00e0 dove si divide in tre rami. Nel 1952 \u00e8 stata costruita una nuova linea che collegava il centro della citt\u00e0 con i sobborghi a ovest della capitale. Nel 1957 i due tratti di metropolitana sono stati uniti presso la fermata T-Centralen all'altezza della stazione ferroviaria completando la linea verde. Nel 1964 iniziarono i lavori per la linea rossa e nel 1975 quelli per la linea blu.\nRete.\nLa rete metropolitana \u00e8 attualmente composta da 3 linee e 100 stazioni, di cui 47 sotterranee e 53 in superficie. A questo numero va per\u00f2 aggiunta la stazione di Kymlinge, i cui lavori di costruzione iniziarono ma non furono mai completati. La vecchia stazione di superficie di Bagarmossen venne invece demolita e ricostruita in sottoterraneo.\nArte.\nIl 90% delle stazioni della metropolitana sono state arricchite, a partire dagli anni cinquanta, da opere di artisti. Sono state collocate sculture, mosaici, dipinti, graffiti, opere in rilievo in tali luoghi con la finalit\u00e0 di diffondere il gusto per l'arte fra la gente.\nGraffiti.\nA partire dalla met\u00e0 degli anni ottanta, anche la metropolitana di Stoccolma \u00e8 stata interessata dal fenomeno relativo del graffiti writing. In principio i vagoni colpiti venivano comunque fatti circolare per mesi, se non per anni: oggigiorno si \u00e8 invece scelto di mettere immediatamente fuori uso quei vagoni affetti da graffitismo, ed anche gli interni delle stazioni sono ripuliti periodicamente. Tuttavia, queste operazioni prevedono un costo annuo di circa 100 milioni di SEK.\nNel 2005 \u00e8 stata inoltre formata un'apposita task force per prevenire e contrastare il fenomeno."}
{"id": "1296752", "revid": "767487", "url": "https://it.wikipedia.org/wiki?curid=1296752", "title": "Ricardo Villalobos", "text": " \u00c8 molto conosciuto per il suo contributo artistico nei generi Minimal, microhouse e Techno. Oggi \u00e8 una delle figure pi\u00f9 importanti nel panorama della Minimal.\nBiografia.\nVillalobos nasce nella capitale cilena, Santiago, nel 1970. All'et\u00e0 di tre anni la sua famiglia si trasferisce in Germania, dopo che il Generale Augusto Pinochet prende il potere con un colpo di Stato a scapito del legittimo governo socialista di Salvador Allende nel 1973.\nQuando Ricardo ha circa 10 anni inizia a suonare strumenti a percussione come conga e bongo. Nonostante il suo amore per la musica non riusciva a vedersi come un musicista. Inizi\u00f2 a fare musica elettronica alla fine degli anni Ottanta.\nFin da giovanissimo \u00e8 un grande fan dei Depeche Mode, che segue costantemente nei loro tour per tutta l'Europa.\nVillalobos inizia la sua esperienza musicale, anche se solo come passatempo, durante gli anni dell'universit\u00e0. Il primo esordio, Placid Flavour, nel 1993 non ebbe successo. Registra il suo primo mix nel 1994 e diventa nel 1998 DJ di professione, riscuotendo un grande successo mondiale.\nCollabora con la famosa etichetta Cocoon Recordings, fondata da Sven V\u00e4th.\nLe altre etichette sono: Perlon, Cadenza, Playhouse Records, ECM Records, Assemble Music, Raum Musik Germany. Nel 2007 ha lanciato la sua etichetta Sei Es Drum con sue produzioni come Andruic, Primer Encuentro Latino Americano e Enfants."}
{"id": "1296755", "revid": "75421", "url": "https://it.wikipedia.org/wiki?curid=1296755", "title": "Get rich or die trying", "text": ""}
{"id": "1296760", "revid": "132266", "url": "https://it.wikipedia.org/wiki?curid=1296760", "title": "Fehmarn", "text": "Fehmarn (in danese: \"Femern\" o \"Femer\") \u00e8 un'isola situata nel golfo di Meclemburgo sul mar Baltico, davanti al litorale orientale dello Schleswig-Holstein (Germania), e circa 18\u00a0km dall'isola danese di Lolland. Amministrativamente \u00e8 una citt\u00e0 del circondario dell'Holstein Orientale.\nStoria.\nPer la difesa dell'isola vi erano alcuni castelli, ormai ridotti in rovina, tra i quali Glamb\u00e6k.\nIl 1\u00ba gennaio 2003 i comuni di Bannesdorf, Landkirchen e Westfehmarn, insieme con la citt\u00e0 di Burg, si unirono per formare l'attuale comune, che ha in Burg stessa la sede amministrativa.\nGeografia fisica.\nLa sua superficie \u00e8 di 185\u00a0km\u00b2 e la linea costiera dell'isola \u00e8 di 78\u00a0km. Le colline pi\u00f9 alte sono la \"Hinrichsberg\" e la \"Wulfener Berg\".\nDal 1963 l'isola \u00e8 stata collegata al continente grazie ad un ponte lungo 963,40\u00a0m. ed alto 69\u00a0m.\nLa pi\u00f9 grande comunit\u00e0 su Fehmarn \u00e8 Burg, con i suoi 6.000 abitanti, la restante parte degli abitanti vive nei villaggi minori. Sulle coste di quest'isola sostano gli uccelli migratori."}
{"id": "1296763", "revid": "599013", "url": "https://it.wikipedia.org/wiki?curid=1296763", "title": "Unicoop Tirreno", "text": "Unicoop Tirreno S.C.a.r.l. \u00e8 una delle 7 grandi cooperative di consumatori del sistema Coop, e come tale aderisce all'ANCC della Lega delle Cooperative e al consorzio cooperativo Coop Italia.\nInsieme a Unicoop Firenze e a Coop Centro Italia (nonch\u00e9 ad oltre 75 piccole e medie cooperative toscane) aderisce al Distretto Tirrenico.\nL'attuale ragione sociale Unicoop Tirreno s.c. risale al 2004, in precedenza (dal 1990 al 2004) si era chiamata \"Coop Toscana Lazio\", mentre la ragione sociale originaria (mantenuta dal 1945 al 1990) era \"La Proletaria\".\nStoria.\nDalla nascita agli anni Settanta.\nLa cooperativa di consumo \"La Proletaria\" \u00e8 nata a Piombino il 26 febbraio 1945 da 30 soci fondatori, anche se gi\u00e0 a fine 1945 si era arrivati a 3.686 soci. Appena nata la cooperativa si leg\u00f2 alle due grandi acciaierie cittadine, lo stabilimento di Piombino dell'Ilva e la Magona d'Italia, che permisero inizialmente alla Proletaria di aprire altri negozi.\nNel 1952-53 iniziarono le prime fusioni con le cooperative circostanti (nella zona di Piombino e nell'Isola d'Elba) con la simultanea apertura di altri negozi in queste zone. Pochi anni dopo vennero introdotti i primi negozi a libero servizio.\nNegli anni Sessanta inizi\u00f2 l'espansione verso la provincia di Grosseto, con diverse incorporazioni in questa zona, tra cui l'Alleanza Grossetana Cooperative di Consumo che aveva 39 negozi, di cui solo 12 vennero rilevati.\nNel 1969 il congresso dell'Associazione Regionale Cooperative di Consumo stabil\u00ec l'area di competenza de La Proletaria nell'area da Livorno e Grosseto con prospettiva di espansione verso il Lazio e Roma. Nello stesso anno apr\u00ec il supermercato di via Gori a Piombino, distrutto tre anni dopo da un incendio doloso e riaperto ampliato nel 1976.\nL'espansione nel Lazio \u00e8 iniziata nel 1970, con l'acquisto della Supermarket Aurelia s.r.l. di Civitavecchia, e prosegu\u00ec ulteriormente, sia con ulteriori acquisizioni di societ\u00e0 private, sia con l'apertura di nuove strutture, tra cui Roma Largo Agosta (il primo supermercato Coop a Roma) aperto nel 1972.\nNel 1971 la fusione con \"La Fratellanza\" di Rosignano Solvay consente lo sbarco a nord della Val di Cornia, e l'arrivo nella citt\u00e0 di Livorno.\nNel 1975 apre il supermercato Coop di Livorno in via Settembrini (La Rosa) all'interno di un centro commerciale, che sostitu\u00ec 5 piccoli negozi nella zona. In questo periodo nasce infatti all'interno di La Proletaria l'idea di chiudere gran parte delle piccole strutture e di sostituirle con grandi supermercati.\nGli anni Ottanta.\nNegli anni 80 lo sviluppo aument\u00f2: da una parte con una maggiore crescita nel Lazio, con l'acquisto di altre societ\u00e0 private nella provincia di Viterbo e la fusione con la cooperativa \"La Famigliare\" di Tarquinia, dall'altra ci fu l'espansione a nord di Livorno, verso la Versilia e Carrara, che inizi\u00f2 sempre attraverso l'acquisizione di alcune aziende titolari di piccoli negozi. Nel 1982 apr\u00ec il centro commerciale di Rosignano Solvay, e nel 1984 apr\u00ec il supermercato di Carrara e quello di Grosseto piazza Volturno. Altri aprirono successivamente, tra cui Pietrasanta, Donoratico, Venturina, San Vincenzo, Bagno di Gavorrano, Portoferraio, Roma Colli Aniene (1986), Cecina e Piombino Salivoli (questi ultimi due nel 1988), con la sostituzione di diversi piccoli punti vendita.\nInoltre, nel 1980 ci fu l'acquisto della Stella Market S.p.A., catena che, una volta convertita a \"insegna Coop\", accrebbe notevolmente la presenza nel Lazio, nonch\u00e9 di altre piccole societ\u00e0 (Iris e Calipso s.r.l.).\nGli anni Novanta.\nNel 1990 La Proletaria si diede un nuovo statuto, che prevedeva anche il cambio di ragione sociale da \"La Proletaria\" a \"Coop Toscana Lazio\", ma durante le assemblee separate, soprattutto in quelle toscane, ci furono diversi soci che erano contrari: i \"no\" all'articolo 1 (ragione sociale) furono la maggioranza in diversi territori \"storici\" (Pietrasanta, Rosignano, Cecina e Piombino), mentre nel Grossetano i voti contrari furono soprattutto sull'articolo 14, che delimitava in 5.000 soci il numero minimo per creare una nuova sezione. I primi avevano paura di una perdita delle radici politiche della Cooperativa, i secondi di perdere i contatti diretti con il territorio, perch\u00e9 per arrivare a quella soglia sarebbero stati necessari diversi accorpamenti tra le sezioni. In Assemblea Generale (tenutasi a Castiglioncello il 17 maggio 1990) ci furono ancora dissensi, ma finalmente vennero superati specificando che il cambio di denominazione non intaccava il patrimonio culturale della cooperativa ma era dovuto all'estendersi di questa al di fuori della Toscana, mentre per le sezioni soci vennero introdotte le sottosezioni locali.\nLa svolta \u00e8 avvenuta, e lo sviluppo prosegu\u00ec fortemente per tutto il decennio: da un lato si pass\u00f2 dalla gestione immobiliare in affitto a quella di propriet\u00e0 per la maggioranza delle localizzazioni, dall'altra si punt\u00f2 sulla logistica, con la creazione di un nuovo magazzino per il Lazio ad Ariccia.\nLa Coop Toscana Lazio si trasform\u00f2 in un gruppo, con la costituzione di diverse societ\u00e0 controllate: la holding Vignale Partecipazioni Spa, che controllava la Vignale Immobiliare spa per la gestione degli immobili della cooperativa, la Vignale Finanziaria, la Vignale Editoriale, per la pubblicazione della rivista \"Nuovo Consumo\", la Vignale Pubblicit\u00e0 e altre societ\u00e0.\nNuove aperture avvennero in diverse localit\u00e0, soprattutto nel Lazio ma anche in Toscana: Colleferro, Pomezia, Venturina, Cerveteri, Viareggio e Pietrasanta.\nInoltre Coop Toscana Lazio nel 1994 entr\u00f2 nel segmento discount, con la costituzione della Gestione Discount S.p.A. (vedi Discount Dico).\nSu sollecitazione dell'ANCC si inizi\u00f2 a ragionare sullo sviluppo in Campania: erano s\u00ec presenti diverse piccole Coop, le pi\u00f9 importanti delle quali erano Coop Campania e Coop Guido Rossa, ma erano in forti difficolt\u00e0 economiche e con notevoli differenze inventariali, e non sarebbero potute andare avanti a lungo (la prima verr\u00e0 liquidata nel 1997 e i negozi trasferiti alla Toscana Lazio, la seconda verr\u00e0 incorporata nello stesso anno in Coop Toscana Lazio). Un primo progetto risale al 1993 e prevedeva l'apertura di circa 30 supermercati sui 1.000\u00a0m\u00b2 tra Napoli e Salerno, ma non and\u00f2 in porto in quanto si pass\u00f2 ad un nuovo progetto concentrato soprattutto sugli ipermercati. Coop Toscana Lazio era \"rimasta indietro\" in questo canale rispetto ad altre cooperative, e non aveva ancora neanche un Ipercoop. Iniziarono i lavori per i primi ipermercati, ad Avellino e ad Afragola ma con diverse difficolt\u00e0: nel primo caso ci furono le resistenze delle categorie commerciali, e dopo l'inaugurazione (10 luglio 1998) dovette chiudere diverse volte; nel secondo caso a causa della camorra, tanto che prima che venne aperto l'iper di Afragola nel centro commerciale \"Le Porte di Napoli\" (aprile 1999) \u00e8 stato necessario che il consiglio comunale di Afragola fosse sciolto per infiltrazioni camorristiche.\nIl nuovo millennio.\nLa gestione degli ipermercati, attraverso la controllata Ipercoop Tirreno S.p.A., crebbe per\u00f2 di molto e anche nelle altre regioni di presenza: apr\u00ec infatti un Ipercoop a Viterbo nel Centro commerciale \"Tuscia\", quindi quello di Roma Casilino nel Centro commerciale \"Casilino\" (2002), quelli di Livorno nel Centro commerciale \"Le Fonti del Corallo\" e Aprilia (LT) nel centro commerciale \"Aprilia 2\" (2003), quello di Teverola (CE) nel Centro commerciale \"Med\u00ec\" (2004, poi ceduto nel 2008), quello di Benevento nel Centro commerciale \"I Sanniti\" (2006, poi ceduto nel 2011), quello di Quarto (NA) nel Centro commerciale \"Quarto Nuovo\" (2007) e, da ultimo, il secondo Ipercoop a Roma, nel Centro commerciale \"Euroma 2\" (23 giugno 2008).\nDal 27 dicembre 2007 gli Ipercoop nelle regioni Toscana e Lazio sono passati da Ipercoop Tirreno S.p.A. alla capogruppo Unicoop Tirreno.\nDall'altro versante si ripens\u00f2 anche alle piccole superfici: gi\u00e0 nel 1994 venne proposto di gestire le piccole superfici rimaste (9 negozi di cui 8 in provincia di Livorno) tramite un ufficio distinto da quello dei supermercati; poi questi negozi vennero ripensati nell'assortimento, puntando soprattutto nel fresco.\nQuesto settore per\u00f2 si rinforz\u00f2 successivamente: nel 2003 si costitu\u00ec un'appostita societ\u00e0 (Gestincoop srl) per gestire le piccole strutture, e nel 2004 venne incorporata la Coop Tevere con negozi nelle province di Terni, Viterbo, Rieti, Roma e Frosinone.\nA giugno dello stesso anno cambia nuovamente la Ragione sociale della cooperativa, che diventa Unicoop Tirreno, a simboleggiare l'ulteriore ampliamento del raggio di azione della cooperativa, presente, oltre che in Toscana e Lazio, anche in Campania e, per mezzo della fusione con Coop Tevere, in Umbria.\nNel 2005 venne incorporata la Coop Unione Ribolla, rafforzando la presenza del canale InCoop anche nel Grossetano. Da allora lo sviluppo (sia di nuove aperture che di ristrutturazioni) \u00e8 molto intenso, anche in zone nuove come in Garfagnana (Pieve Fosciana e Fornoli) e punta molto su questo nuovo canale di piccole superfici, nel quale ci sono state diverse nuove aperture soprattutto in Toscana (oltre alla gi\u00e0 citata Garfagnana: Capoliveri, Riotorto, Follonica, Cecina, Grosseto, San Vincenzo e Lido di Camaiore) ma anche nel Lazio (Acquapendente, Ronciglione e Vignanello), senza togliere nuove aperture nei supermercati, come le avvenute aperture di Massa nel 2005, Cisterna di Latina (LT) nel 2006, Guidonia Montecelio (RM) nel 2009, Civita Castellana (VT), Napoli nel 2010, Orbetello (GR) e Santa Maria Capua Vetere (CE) nel 2012.\nA fine 2006 \u00e8 stato chiuso il supermercato di Via Prenestina 940 a Roma.\nNel giugno 2008 \u00e8 stato inaugurato il nuovo magazzino di distribuzione merci per il Lazio e la Campania ad Anagni (FR), che ha sostituito quello pi\u00f9 piccolo di Ariccia.\nA dicembre 2008, a causa delle ripetute perdite d'esercizio, \u00e8 stato ceduto a Megamark, societ\u00e0 del gruppo Selex, l'Ipercoop di Teverola (CE) mentre dal 17 aprile 2009 sono state ceduti a Cavamarket, societ\u00e0 del gruppo Despar 4 supermercati campani (Nocera Inferiore, Solofra, Castellammare di Stabia e Napoli Soccavo).\nUn'ulteriore fusione tra cooperative \u00e8 avvenuta nel 2009 con l'incorporazione della Cooperativa \"La Libert\u00e0\" di Scansano (GR), il cui negozio e i soci sono gi\u00e0 passati a Unicoop Tirreno da luglio 2008.\nIl 9 ottobre 2010 \u00e8 stato chiuso il punto vendita InCoop di Narni (TR), tuttavia non sar\u00e0 probabilmente un addio di Coop alla citt\u00e0, in quanto ci sono trattative con il Comune per aprire due strutture sostitutive pi\u00f9 piccole, una nel centro storico e una a Narni Scalo.. Nello stesso periodo \u00e8 stato chiuso anche l'InCoop di Contigliano (RI) e quello di Cecina (LI), anche se la presenza di Coop a Cecina rimane ben salda attraverso il superstore di Via Pasubio.\nSempre nel 2010 si \u00e8 rilanciato lo sviluppo nella regione Campania, puntando questa volta sul formato superstore, con la gi\u00e0 citata apertura nel centro storico di Napoli, precisamente in via Arenaccia del quartiere Vicaria, il 3 dicembre. Venduto pochi anni dopo alla Multinvest S.p.A.\nIl 7 luglio 2012 ha aperto il punto vendita di Santa Maria Capua Vetere, che segna il ritorno di Unicoop Tirreno nel Casertano, dopo la cessione dell'Ipercoop di Teverola.\nIl 21 dicembre 2010 \u00e8 stata incorporata in Unicoop Tirreno la Gestincoop s.r.l., che gestiva i piccoli supermercati a insegna InCoop. Attualmente tutta la rete di Unicoop Tirreno, ad eccezione di quella campana, \u00e8 cos\u00ec gestita dalla capogruppo.\nNell'ambito di una nuova ristrutturazione della presenza di Unicoop Tirreno in Campania, il 14 luglio 2011 \u00e8 stato chiuso l'Ipercoop di Benevento, sia per le perdite sia per la gestione del centro commerciale. La nuova strategia per la Campania prevede anche la cessione dell'Ipercoop di Afragola e l'apertura di strutture di vendita pi\u00f9 piccole.\nNegli ultimi anni \u00e8 stato dato anche molto impulso alle ristrutturazioni, come a Civitavecchia (RM), Terracina (LT), Pomezia (RM), Viareggio (LU) e l'Ipercoop di Avellino.\nSecondo un blog, nel novembre 2012 Unicoop Tirreno avvia le trattative per la vendita dei punti vendita Campani. La Cooperativa, nella sua pagina di Facebook, dice testualmente che \"Unicoop Tirreno non ha sottoscritto nessun accordo che implichi il passaggio ad altre societ\u00e0 dei cinque punti vendita operanti in Campania.\"\nAlla fine del 2019, dopo un lungo periodo di ristrutturazioni avviato nel 2016 con la nomina di Piero Canova nel ruolo di direttore generale (chiusure di punti vendita, tagli di superfici e costi, esodo incentivato, razionalizzazione delle vendite riportate al settore alimentare e l'abbandono del resto, dai televisori alle bici), Unicoop Tirreno ha registrato un fatturato di 889 milioni di euro. I negozi sono 94 in Toscana, Umbria e Lazio, i dipendenti sono scesi a 3.550, i soci sono circa 600.000. \nL'Archivio storico.\nUnicoop Tirreno dal 2009 ha iniziato il recupero del materiale storico conservato presso la sua sede di Riotorto e le ex sedi di Coop Tevere e Coop Unione Ribolla, e ha deciso di custodirlo in un Archivio storico situato presso l'ex sede di Coop Unione Ribolla, che \u00e8 stato inaugurato il 10 ottobre 2009. L'archivio storico, che \u00e8 aperto al pubblico, comprende, dunque, oltre al nucleo storico della Cooperativa La Proletaria di Piombino, di cui la Unicoop Tirreno \u00e8 la nuova denominazione, i fondi delle cooperative che hanno preceduto la formazione di Unicoop Tirreno nonch\u00e9 quelli delle cooperative locali assorbite, e riunisce documenti, fotografie, manifesti, audiovisivi, oltre a una raccolta libraria e di materiali su supporti speciali quali VHS, CD, DVD.\nL'archivio \u00e8 conservato dalla \"Fondazione Memorie Cooperative\", costituita da Unicoop Tirreno nel giugno 2011 con lo scopo di \"dare nuova forza all'obiettivo di promuovere con ogni mezzo la conservazione e la valorizzazione del patrimonio documentale, archivistico, fotografico, mediatico, culturale e storico del movimento cooperativo\"..\nI soci.\nAl 31 dicembre 2011 i soci erano 895.873 cos\u00ec ripartiti:\nI soci sono organizzati in 29 Sezioni Soci territoriali.\nI soci prestatori, ovvero titolari di libretto di prestito sociale erano 132.393. Da maggio 2012 Unicoop Tirreno ha introdotto il \"Prestito Sociale Vincolato\", che permette di avere interessi pi\u00f9 elevati vincolando quote del proprio prestito sociale per 24 mesi.\nUnicoop Tirreno realizza il 64,31% delle sue vendite con i suoi soci.\nUnicoop Tirreno dispone di una propria rivista denominata \"Nuovo Consumo\", che viene distribuita ai soci gratuitamente nei punti vendita e tramite versione PDF su Internet; la rivista \"Noi Coop\" \u00e8 invece riservata ai dipendenti.\nLa rete di vendita.\nUnicoop Tirreno conta attualmente 111 punti vendita in 4 Regioni, divisi tra minimercati a insegna InCoop (65), supermercati e superstore a insegna Coop (38) e ipermercati a insegna Ipercoop (8).\nQuesto \u00e8 il dettaglio della rete di vendita:\nIn provincia di Roma oltre ad Unicoop Tirreno \u00e8 presente, in modo indiretto, anche Unicoop Firenze, con 8 punti vendita ad insegna fantasia Doc*.\nLe prossime aperture sono improntate soprattutto su tutti e tre i canali (InCoop, Coop e Ipercoop): In Campania verr\u00e0 ceduto a terzi l'Ipercoop di Afragola. Nuove aperture nel canale minimercati e supermercati sono previste a Ribolla (GR), Porto Santo Stefano (GR), Castelnuovo di Garfagnana (LU) e Fabro (TR). \u00c8 prevista l'apertura a Grosseto di un superstore di grandi dimensioni. Sono previste numerose aperture e ristrutturazioni di punti vendita del canale InCoop e Coop in Toscana e nel Lazio.\nIl Gruppo Unicoop Tirreno.\nCome gi\u00e0 scritto sopra, Unicoop Tirreno (allora \"Coop Toscana Lazio\"), a partire dagli anni Novanta si \u00e8 dotata di diverse societ\u00e0 controllate e collegate. Negli ultimi anni molte societ\u00e0 sono state incorporate nella capogruppo, nell'ambito di un processo di semplificazione. Questa \u00e8 la configurazione attuale del Gruppo:\nUnicoop Tirreno detiene il controllo congiunto (insieme a Coop Alleanza 3.0) di IGD SIIQ, societ\u00e0 quotata al FTSE Italia Mid Cap e FTSE Italia STAR di Borsa Italiana che, per quanto riguarda l'area di Unicoop Tirreno, \u00e8 proprietaria del Centro commerciale \"Le Fonti del Corallo\" di Livorno, del \"Casilino\" di Roma e de \"Le porte di Napoli\" di Afragola."}
{"id": "1296765", "revid": "767487", "url": "https://it.wikipedia.org/wiki?curid=1296765", "title": "Alcachofa", "text": "Alcachofa \u00e8 un album pubblicato dal DJ cileno Ricardo Villalobos in Germania il 19 settembre 2003."}
{"id": "1296768", "revid": "838137", "url": "https://it.wikipedia.org/wiki?curid=1296768", "title": "Salvador (album)", "text": "Salvador \u00e8 un album del disc jockey cileno Ricardo Villalobos, realizzato nel 2006."}
{"id": "1296771", "revid": "486946", "url": "https://it.wikipedia.org/wiki?curid=1296771", "title": "Codice Napoleone", "text": ""}
{"id": "1296777", "revid": "121135946", "url": "https://it.wikipedia.org/wiki?curid=1296777", "title": "The Best of Nek - L'anno zero", "text": "The Best of Nek - L'anno zero \u00e8 la prima raccolta del cantante italiano Nek, pubblicata il 10 ottobre 2003 dalla Warner.\nDescrizione.\nContiene una selezione dei maggiori successi di Nek incisi nel corso della sua carriera con l'aggiunta degli inediti \"Almeno stavolta\" e \"L'anno zero\", estratti entrambi come singoli."}
{"id": "1296778", "revid": "122414009", "url": "https://it.wikipedia.org/wiki?curid=1296778", "title": "Gasteig", "text": "Il Gasteig \u00e8 un centro culturale di Monaco di Baviera ed \u00e8 la sede dei \"Filarmonici di Monaco\" (\"M\u00fcnchener Philharmoniker\").\nStoria.\nIl centro culturale \u00e8 stato costruito sull'area su cui sorgeva la B\u00fcrgerbr\u00e4ukeller, la famosa birreria da cui Adolf Hitler lanci\u00f2 il Putsch di Monaco nel novembre 1923, e nella quale, sedici anni dopo, l'8 novembre del 1939, fu tentato l'attentato a Adolf Hitler da parte di Georg Elser. La bomba che avrebbe dovuto uccidere Hitler esplose 9 minuti troppo tardi.\nLa birreria venne demolita negli anni settanta e lo spazio venne utilizzato per la costruzione del nuovo edificio. La costruzione del centro culturale dur\u00f2 dal 1978 al 1985, su progetto commissionato dalla municipalit\u00e0 di Monaco. L'inaugurazione avvenne nel 1985 con un concerto diretto da Sergiu Celibidache. Ospita la \"Volkshochschule\" (Centro educativo per adulti), la Biblioteca Comunale e il \"Richard-Strauss-Konservatorium\". Oltre a queste istituzioni di rilievo, ospita anche molti degli eventi del \"Filmfest M\u00fcnchen\".\nArchitettura.\nIl Gasteig sorge sulla riva destra dell'Isar nel quartiere di Haidhausen e domina come una fortezza il panorama circostante. Nel 1971/72 il comune di Monaco band\u00ec un concorso per la realizzazione del centro culturale, che venne vinto dagli studi Rohe, Rollenhagen e Lindemann, che si erano associati per l'occasione. Nel 1978, il borgomastro \"Georg Kronawitter\" pose la prima pietra della struttura. L'edificio \u00e8 completamente realizzato in mattoni, vetro ed acciaio e copre una superficie di 23.000\u00a0m\u00b2.\nIl Gasteig \u00e8 sede anche di numerosi incontri culturali, nonch\u00e9 della Volkshochschule di Monaco.\nAll'interno del Gasteig vi \u00e8 anche un noto caff\u00e8-ristorante italiano, il Gast.&lt;br&gt;\nNella piazza circostante \u00e8 situata la Fontana Erich Schulze.\nIstituzioni.\nIl centro culturale \u00e8 gestito dalla \"Gasteig M\u00fcnchen GmbH\", una societ\u00e0 municipalizzata. \nSale da concerto.\nIl centro ospita numerose sale da concerto, di varie dimensioni. La sala pi\u00f9 grande \u00e8 la \"Philharmonie\", con circa 2500 posti a sedere e rifinita in legno per migliorare l'acustica. Ci sono poi la \"Carl-Orff--Saal\" da circa 600 posti; la \"Black-Box\" da circa 70 posti; la \"Kleiner Konzertsaal\" da circa 200 posti. Ci sono poi una serie di auditorium in cui si tengono seminari e lezioni.\nCollegamenti esterni.\nSito ufficiale"}
{"id": "1296781", "revid": "124946114", "url": "https://it.wikipedia.org/wiki?curid=1296781", "title": "Kim Carnes", "text": "Carriera.\nGli inizi e il successo di \"Bette Davis Eyes\".\nSi dedica inizialmente al folk incidendo il suo primo album discografico, \"Rest on Me\", nel 1971.\nPer tutti gli anni settanta non lascia molte tracce di s\u00e9 nelle classifiche di vendita statunitensi ma all'inizio degli anni ottanta prende due scelte decisive: quella di dedicarsi alla canzone sentimentale in collaborazione con il marito Dave Ellingson e quella di mettere la sua voce roca al servizio di una cover in cui non aveva creduto subito, e che diventer\u00e0 invece il suo successo mondiale: \"Bette Davis Eyes\", scritta nel 1975 da Donna Weiss e Jackie DeShannon e incisa nel 1981.\nTrascurata prima di allora, la canzone acquista nuovo interesse grazie al decisivo intervento di Bill Cuomo, che crea appositamente per il brano un nuovo arrangiamento.\nNumero uno negli USA, e ai primi posti in Europa, la canzone vince il Grammy Award del 1982 per il singolo dell'anno, trainando al successo l'album \"Mistaken Identity\". Dopo la hit \"Bette Davis Eyes\", la Carnes ricevette i ringraziamenti personali dalla stessa Bette Davis.\nCarriera successiva.\nNegli anni successivi ha inciso altri brani di sicuro interesse, comparendo anche nella colonna sonora di \"Flashdance\" (1984), dal film omonimo \"Flashdance\", con il brano \"I'll Be Here Where the Heart Is\". Sempre nel 1984, duetta con la cantante, Barbra Streisand, nel brano \"Make no Mistake (He's Mine)\", che venne inserito nel disco di duetti della Streisand dal titolo, \"Duets\" del 2001. Una cover della canzone venne incisa tre anni dopo in versione maschile, quando Kenny Rogers registr\u00f2 il duetto in coppia con Ronnie Milsap. La canzone adattata al maschile venne ribattezzata, \"Make no Mistake (She's Mine)\". Tra il 1983 ed il 1986 ha piazzato altri singoli di un certo successo, nell'ordine: \"You Make My Heart Beat Faster\" (1983), \"Invitation to Dance\" (1985), \"Crazy in the Night\" (1986). Nel 1985 ha partecipato inoltre al progetto USA for Africa insieme ad altri numerosi artisti, nel brano \"We Are the World\".\nLontana dal grande pubblico, ha poi proseguito la sua carriera dedicandosi principalmente a progetti per il cinema e la televisione."}
{"id": "1296786", "revid": "174925", "url": "https://it.wikipedia.org/wiki?curid=1296786", "title": "Malattia autosomica recessiva", "text": ""}
{"id": "1296788", "revid": "174852", "url": "https://it.wikipedia.org/wiki?curid=1296788", "title": "Autosomica", "text": ""}
{"id": "1296790", "revid": "767487", "url": "https://it.wikipedia.org/wiki?curid=1296790", "title": "Il giardino di cemento", "text": "Il giardino di cemento \u00e8 un romanzo di Ian McEwan del 1978.\nIl titolo si riferisce agli sforzi iniziali del padre nel costruire un bel giardino ordinato davanti alla casa, utilizzando un sacco di cemento. La storia narra la vicenda di quattro ragazzini, un fratello e una sorella appena entrati nell'et\u00e0 dell'adolescenza e gli altri due pi\u00f9 piccoli che, rimasti improvvisamente orfani, si spingono oltre i limiti delle relazioni familiari per crearsi un mondo tutto loro escludendo gli altri.\nTrama.\nA breve distanza l'uno dall'altra sia il padre che la madre muoiono; al fine d'evitare di esser separati e finire in orfanotrofio per venir adottati, i ragazzi figli della coppia tengono nascosta la cosa seppellendo il cadavere della donna nella cantina dentro ad un baule e ricoprendola poi di cemento, per non lasciar trapelare alcun odore.\nI quattro fratelli tentano poi di vivere per conto proprio: il narratore \u00e8 Jack (15 anni), poi c'\u00e8 la sorella Julie (17 anni), infine Sue (13 anni) ed il piccolo Tom (6 anni). Jack giunge a descrivere come, qualche anno addietro, lui e Julie si divertissero giocare al dottore con la sorella pi\u00f9 piccola; ricorda poi come egli desiderasse far lo stesso anche con la maggiore, ben consapevole per\u00f2 che ci\u00f2 non sarebbe stato permesso.\nLa tensione, sempre pi\u00f9 di natura sessuale, che si sviluppa tra Jack e Julie comincia a farsi sempre pi\u00f9 palese, tanto che i due assumono nella casa (la quale sta gradualmente diventando sempre pi\u00f9 sporca ed abbandonata a se stessa) e nei confronti dei due fratelli minori il ruolo di \"pap\u00e0 e mamma\".\nQuando Julie comincia ad uscire con un giovane di nome Derek e poi finisce con l'invitarlo a casa loro, Jack si sente acutamente geloso e mostra una forte ostilit\u00e0 verso quello che considera a tutti gli effetti un rivale; contemporaneamente Derek inizia anche a sospettare che vi sia qualcosa di strano in cantina e diventa sempre pi\u00f9 curioso. Quando del cattivo odore comincia ad emanare su per le scale i bambini gli dicono che sotto al cemento c'\u00e8 il loro vecchio cane morto.\nTom aiuter\u00e0 poi i fratelli grandi a richiudere l'involucro, che aveva subito delle crepe, in cui \u00e8 sepolta la madre. A seguito di ci\u00f2 il bambino entra in un mondo tutto suo di giochi e strane fantasie, scoprendo una vera passione nell'indossare abiti femminili; mentre Sue si ritira proprio in cantina per scrivere il suo diario dedicato alla madre morta. Ad un certo punto Jack si accorge di voler cambiare e ricomincia a lavarsi e a dialogare con la sorella Julie.\nLa vicenda giunge al suo culmine quando Jack entra, apparentemente distratto, subito dopo essersi fatto il bagno nella stanza di Julie in cui si trova solo Tom; comincia cos\u00ec a parlargli dei genitori defunti. Si addormentano insieme nel lettino di Tom e Jack rimane nudo a causa del caldo. Successivamente Julie entra e, apparentemente sorpresa dalla nudit\u00e0 di Jack, scherza dicendogli che oramai \u00e8 diventato grande.\nSdraiatisi su letto, col piccolo Tom che continua a dormire, mentre parlano divengono sempre pi\u00f9 intimi l'uno all'altra. Proprio a questo punto Derek entra nella stanza e li sorprende a letto assieme; scioccato li definisce \"malati\"; mentre i due fratelli compiono finalmente incesto egli, infuriato e insospettito dal baule che c'\u00e8 in cantina scende e lo rompe, scopre in tal maniera quello che c'\u00e8 dentro e chiama la polizia.\nAdattamenti.\nDal romanzo \u00e8 stato tratto nel 1993 il film omonimo con la regia di Andrew Birkin e la partecipazione di una giovanissima Charlotte Gainsbourg."}
{"id": "1296791", "revid": "99064", "url": "https://it.wikipedia.org/wiki?curid=1296791", "title": "Universal Music", "text": ""}
{"id": "1296792", "revid": "212348", "url": "https://it.wikipedia.org/wiki?curid=1296792", "title": "Piedi", "text": ""}
{"id": "1296799", "revid": "163662", "url": "https://it.wikipedia.org/wiki?curid=1296799", "title": "Rasaerba", "text": "I rasaerba sono macchine utilizzate in agricoltura.\nTipologia.\nCi sono varie interpretazioni della parola \"rasaerba\" che pu\u00f2 essere usata per identificare:\nStoria.\nIl primo rasaerba fu brevettato in Inghilterra nel 1830. Edwin Beard stava lavorando in una fabbrica tessile a Stroud, Gloucester, dove aveva progettato una macchina per tagliare il panno destinato per alle uniformi delle Guardie. La sua idea rivoluzionaria fu di usarlo per tagliare l'erba. A quel tempo la gente pensava che fosse un pazzo per inventare un simile aggeggio, cos\u00ec dovette testare la macchina durante la notte in modo che nessuno potesse vederlo. (cit. http://www.lawnmowerworld.co.uk/).\nI primi rasaerba con una certa diffusione sul mercato, apparvero solo dopo il 1920. In Europa la ATCO in Inghilterra e la Stiga in Svezia, furono tra le aziende di maggior successo.\nInizialmente erano rasaerba manuali, a spinta, avevano un rullo su cui erano applicate delle lame che permettevano il taglio dell'erba. Erano attrezzi molto pesanti e poco efficienti, ma anche molto innovativi, per l'epoca.\nIntorno agli anni '40 del novecento, la casa produttrice Statunitense di motori di piccola cilindrata, a combustione interna, Briggs &amp; Stratton, produsse il primo rasaerba a motore di successo. Pesava circa 60\u00a0kg ed era molto grande. Era dotato di un motore Briggs &amp; Stratton da 80cc con albero motore orizzontale (Horizontal Shaft). Era un motore a benzina, 2 tempi. Fu una vera rivoluzione e da quel momento, altre famose marche di motori produssero rasaerba con le pi\u00f9 disparate caratteristiche.\nLa grande diffusione in Europa si ebbe negli anni '60 del novecento. Anche con motore elettrico, abbastanza grandi, erano gi\u00e0 un'innovazione ed un aiuto per chi il giardino di casa doveva tosarlo con la falce. \nLa prima ditta che import\u00f2 in Europa dagli Stati Uniti i suoi motori fu la Briggs &amp; Stratton. In quegli anni, per\u00f2, i motori per tosaerba divennero a 4 tempi. L'albero a camme, situato nella coppa dell'olio, girava mediante un ingranaggio in fase con l'albero motore. Questo albero a camme faceva muovere le valvole che arrivavano dalla coppa fino alla testa del cilindro, collegate mediante un'apertura al carburatore e allo scarico. Erano valvole laterali al cilindro.\nI motori 4 tempi, sui tosaerba ebbero un grandissimo successo. Questo perch\u00e9 si potevano portare ovunque senza avere il problema del cavo elettrico.\nEbbero successo i motori della casa Statunitense Tecumseh concorrente della gi\u00e0 nota Briggs &amp; Stratton. Utilizzava la stessa tecnologia di motore (4 tempi, con valvole laterali a bilanciere) ma a differenza dei Briggs &amp; Stratton, costavano poco ma avevano una discreta qualit\u00e0. Questi motori per\u00f2 avevano una scarsa lubrificazione, poich\u00e9 non avevano una pompa dell'olio come i Briggs &amp; Stratton, ma avevano un sistema di lubrificazione a sbattimento, ovvero il pistone, raggiungendo il PMI (punto morto inferiore) prendeva olio dalla coppa e lo portava nel cilindro, lubrificandosi. Se la coppa per\u00f2 non era completamente piena d'olio, il motore ad alti regimi, non riceveva una sufficiente lubrificazione, e non \u00e8 raro trovare motori Tecumseh grippati o con la biella spezzata. In questi casi, la biella, spezzandosi, usciva dal blocco motore a forte velocit\u00e0 procurando un foro pi\u00f9 o meno grande, nel blocco motore.\nNei primi anni del duemila, La Briggs &amp; Stratton, progett\u00f2 un nuovo tipo di motore per tosaerba e attrezzature da giardino.\nQuesta tecnologia prese il nome di OHV (Over Head Valve) ovvero valvole in testa. Questo motore aveva sempre un albero a camme nella coppa dell'olio, in fase con l'albero motore, ma le valvole, arrivavano fino alla testa del cilindro e lavoravano direttamente nel cilindro.\nQuesta tecnologia venne poi intrapresa anche da Tecumseh, John Deere, e alcune marche cinesi.\nNel 2001, la Tecumseh Engines fall\u00ec\nIn quegli anni per\u00f2, in questo settore, si stava sviluppando un'altra marca famosa: La Honda.\nAll'inizio degli anni 2000, infatti, la Honda produsse dei motori OHV e produsse anche chassis di tosaerba per poter ospitare i suoi motori.\nLa vera rivoluzione, per\u00f2, arriv\u00f2 nel 2003 da Honda, che progett\u00f2 un motore con una tecnologia mai utilizzata in questo tipo di motori.\nQuesta tecnologia prese il nome di OHC (Over Head Cam) quindi con albero a camme in testa. Questo motore funziona esattamente come un normale motore per automobili, infatti ha un albero a camme che lavora sulla testa del motore azionando le valvole che agiscono direttamente nel cilindro. Tutto questo \u00e8 azionato da una cinghia di distribuzione che \u00e8 collegata all'albero motore.\nHonda per\u00f2, ha sviluppato un innovativo sistema di frizione per i suoi rasaerba: Questo sistema permette di scegliere all'operatore, quando far muovere la lama e quando no. In questo modo si pu\u00f2 fare una pausa o spostare oggetti in tutta sicurezza senza spegnere il motore.\nBriggs e Honda hanno sviluppato due motori da applicare sui trattorini tosaerba: Sono motori V-TWIN ovvero con due cilindri a V. Sono motori efficienti e potenti riducendo i consumi rispetto ad un monocilindrico.\nIl motore V-TWIN di Briggs &amp; Stratton sviluppa la tecnologia OHV e ovviamente il motore V-TWIN di Honda sviluppa la tecnologia OHC che riduce i consumi rispetto all'OHV.\nBriggs &amp; Stratton, da circa due anni, ha sviluppato un'altra tecnologia. La tecnologia DOV, che sta per Direct Overhead Valves. Questo motore non ha un vero e proprio albero a camme ma ha un ingranaggio con una camma che gira insieme all'albero motore. Questa camma fa muovere le aste delle valvole che sono posizionate sotto al cilindro. Le aste delle valvole sono incrociate e le valvole agiscono direttamente all'interno del cilindro. Questa tecnologia garantisce meno consumi e d\u00e0 pi\u00f9 coppia al motore. Questo motore, infatti, \u00e8 adatto per il taglio dell'erba alta e bagnata senza il rischio che si spenga.\nI motori con questa tecnologia, per\u00f2, sono ancora in fase di test e non sono concorrenziali con gli altri tipi di motore."}
{"id": "1296810", "revid": "62748", "url": "https://it.wikipedia.org/wiki?curid=1296810", "title": "The cement garden", "text": ""}
{"id": "1296811", "revid": "10521133", "url": "https://it.wikipedia.org/wiki?curid=1296811", "title": "4Ever Hilary Duff", "text": ""}
{"id": "1296812", "revid": "767487", "url": "https://it.wikipedia.org/wiki?curid=1296812", "title": "Una parte di me", "text": "Una parte di me \u00e8 l'ottavo album di Nek, pubblicato il 13 maggio 2005 da Warner Bros. Records in formato CD.\nIl disco.\n\"Una parte di me\" \u00e8 il settimo album in cui \u00e8 presente Antonello de Sanctis. \u00c8 il secondo album in cui \u00e8 presente come autore Daniele Ronda ed \u00e8 il primo in cui \u00e8 presente come autore Andrea Amati insieme a Sergio Vinci.\nCon il brano \"Lascia che io sia\", primo singolo estratto da questo album Nek ha vinto il Festivalbar del 2005: inoltre il brano \u00e8 stato cantato alla fine dell'altro programma musicale \"Top of the Pops\", entrambi andati in onda su Italia 1.\nGli altri singoli estratti dall'album sono \"Contromano\" e \"L'inquietudine\".\nL'album raggiunge la terza posizione in Italia e Svizzera."}
{"id": "1296815", "revid": "2136684", "url": "https://it.wikipedia.org/wiki?curid=1296815", "title": "Ferrovia Firenze-Roma (direttissima)", "text": "La ferrovia direttissima Firenze-Roma \u00e8 una linea ferroviaria a doppio binario, elettrificata in corrente continua a e attrezzata con ERTMS/ETCS L2 da PM Rovezzano a 1\u00b0 Bivio Arezzo sud (attivato il 28 dicembre 2020) e SCMT con RSC a 9 codici dal 1\u00b0 Bivio Arezzo sud a Settebagni.\n\u00c8 la prima linea veloce realizzata in Europa essendo stata inaugurata, per oltre met\u00e0 percorso, il 24 febbraio 1977. Venne completata il 26 maggio 1992, rendendo cos\u00ec possibile il collegamento tra le due citt\u00e0 con un tempo di percorrenza di 1 ora e 30 minuti.\nLa linea, facente parte dell'\"Asse ferroviario 1\" della Rete ferroviaria convenzionale trans-europea TEN-T, \u00e8 in costante adeguamento ai nuovi standard AV/AC da parte di Rete Ferroviaria Italiana.\nStoria.\nCome gran parte delle linee ferrate dell'Italia postunitaria, anche il tracciato di 315\u00a0km tra Roma e Firenze, essendo retaggio dell'unione di linee progettate da enti diversi e con scopi diversi, risultava lento e tortuoso. Il problema di rettificare le anse, le curve e le contro-curve, per rendere il percorso pi\u00f9 veloce e agevole si cominci\u00f2 ad affrontare fin dagli anni trenta. Vi furono studi, proposte e progetti per realizzare una serie di varianti per trasformarla in una \"direttissima\", ma vennero di fatto accantonati. Solo dopo la seconda guerra mondiale finalmente si afferm\u00f2 il progetto di una linea che, anzich\u00e9 sostituire la vecchia Roma-Firenze, si affiancasse a quella esistente, integrandosi con essa, e che fosse pi\u00f9 rettilinea e pi\u00f9 veloce ma soprattutto pi\u00f9 corta: 237,5\u00a0km. Il progetto fu approvato e finanziato tra l'ottobre del 1968 e i primi mesi dell'anno successivo. Come gi\u00e0 detto, era il primo progetto di ferrovia ad alta velocit\u00e0 in Europa.\nIl 25 giugno 1970 iniziarono i lavori del viadotto del Paglia il quale \u00e8 lungo ed \u00e8 costituito da 205 campate, ciascuna lunga 25\u00a0m, e da cinque campate ad arco da 50\u00a0m.\nI lavori di costruzione della linea erano iniziati con una previsione di durata di soli cinque anni; il termine non venne per\u00f2 rispettato e bisogn\u00f2 attenderne sette per vedere i primi risultati.\nAlla fine del 1973, a Firenze, l'UIC presentava il Piano Direttore Ferroviario Europeo che comprendeva anche la costruenda \"direttissima\"; i partecipanti per l'occasione furono spettatori della messa in opera dell'ultima campata del viadotto del Paglia. Nel mese di novembre 1976 i lavori della \"direttissima\" furono oggetto di studio da parte di una delegazione di tecnici delle Ferrovie francesi interessati allo sviluppo di linee ad alta velocit\u00e0.\nIl 24 febbraio 1977 fu una data storica; il primo tratto della \"direttissima\", da Roma Termini a Citt\u00e0 della Pieve, di 138\u00a0km, veniva inaugurato ufficialmente. Era una tappa fondamentale della storia delle Ferrovie italiane, prime in Europa ad avere una linea ad alta velocit\u00e0, ma sarebbe stata presto dimenticata a causa dei successivi rallentamenti dei lavori imposti da mille ostacoli soprattutto di natura politica. L'inaugurazione ufficiale avvenne con un treno composto da locomotori E.444 in abbinamento a carrozze Gran Confort.\nBisogner\u00e0 attendere il 29 settembre 1985 per i della tratta Citt\u00e0 della Pieve-Arezzo, il 30 maggio 1986 per i 20\u00a0km della Valdarno-Firenze e infine il 26 maggio 1992 per i 44\u00a0km tra Arezzo e Valdarno. L'entrata in funzione della linea ha da allora migliorato le comunicazioni nord-sud e di tutta la rete italiana permettendo per la prima volta il collegamento Milano-Roma in sole 3 ore e 58 minuti con l'ETR.450.\nIl 28 dicembre 2020, per la prima volta, entra ufficialmente in servizio in Direttissima il sistema europeo ERTMS/ETCS di Livello 2 (sul tratto di linea PM Rovezzano - 1\u00b0 Bivio Arezzo sud), gi\u00e0 presente sulle linee AV italiane. La nuova tecnologia verr\u00e0 estesa per il resto del percorso da Arezzo alla stazione di Settebagni (ancora controllato con Sistema Controllo Marcia Treno e ripetizione segnali a 9 codici), con attivazione per fasi prevista entro il 2022.\nCaratteristiche.\nLa linea ha un tracciato pressoch\u00e9 rettilineo, presenta la totale assenza di passaggi a livello e intersezioni di alcun tipo eccetto nei posti di servizio dedicati, con interbinario di per neutralizzare gli effetti dinamici dei treni in fase di incrocio in linea. La pendenza massima \u00e8 di 8\u2030 ed \u00e8 attrezzata con blocco elettrico automatico a correnti codificate con codifica a 9 codici e comunicazione telefonica terra-treno.\nIl raggio di curvatura minimo \u00e8 pari a . Doppie comunicazioni tra i binari ogni consentono di utilizzare indifferentemente l'uno o l'altro binario in ambedue i sensi di marcia, o la circolazione su un solo binario in caso di necessit\u00e0.\nLa direttissima \u00e8 a doppio binario banalizzato, armata da rotaie Vignoles UNI 60 E 1 saldate elettricamente, con traverse in cemento armato precompresso da distanziate ogni e munite di attacchi elastici Pandrol. Le interconnessioni ferroviarie tra i quattro binari del sistema sono realizzate mediante scavalcamenti senza interferenze tra gli itinerari sulla \"direttissima\". I deviatoi delle interconnessioni possono essere impegnati sul ramo deviato fino a .\nFino agli anni duemila esistevano fino a 15 posti di comunicazione posti lungo la linea. Configurando in questo modo la possibilit\u00e0 di \"spostare\" un convoglio, dal binario di destra a quello di sinistra o viceversa, nel caso di un'interruzione su un binario oppure per lo svolgimento di un sorpasso fra treni (attivazione per un tratto, grazie alla banalizzazione, della marcia parallela unidirezionale), senza doversi necessariamente servire degli impianti d'interconnessione con la vecchia linea. Per rendere pi\u00f9 agevole lo scambio del binario e per ridurre al minimo i perditempi di orario, sono stati anche approntati, per tali impianti, degli appositi deviatoi con raggio di curvatura notevole che permettessero di impegnare il ramo deviato fino a . Il loro utilizzo \u00e8 stato tuttavia pressoch\u00e9 nullo e pochi anni dopo la posa, quasi tutti i posti di comunicazione sono stati soppressi. La sempre pi\u00f9 accentuata standardizzazione del materiale rotabile inoltrato sulla direttissima Firenze-Roma ha reso l'opzione della \"precedenza dinamica\" in piena linea sostanzialmente inutile per la miglior efficienza della circolazione (il tratto da Rovezzano a Settebagni non presenta pi\u00f9 alcun collegamento diretto fra i due binari di corsa). Mentre si \u00e8 consolidato l'uso di chiudere interamente al traffico il tratto compreso fra due interconnessioni in occasione di lavori che interessino uno oppure entrambi i binari.\nLa sagoma limite \u00e8 di 3,40\u00a0m per 6,57 m. \u00c8 presente anche la recinzione ininterrotta dei tratti di sede in rilevato ed in trincea.\nL'alimentazione primaria \u00e8 assicurata da una linea elettrica a a cui si collegano gli impianti con le sottostazioni elettriche di trasformazione e conversione ogni 16\u00a0km circa, assicurando una tensione in grado di sostenere un traffico di treni veloci a distanza reciproca di 10\u00a0km. Tutte le sottostazioni elettriche sono telecomandate e telecontrollate. Per il sostegno della linea aerea di contatto \u00e8 stata studiata una nuova struttura a portale al posto delle tradizionali palificazioni allo scopo di ridurre le oscillazioni della linea aerea determinate dal passaggio dei treni ad alta velocit\u00e0.\nPercorso.\nLa direttissima nasce come quadruplicamento tecnologicamente avanzato della linea preesistente; pertanto, insieme a quest'ultima, forma un unico sistema a 4 binari gestito unitariamente per consentire una maggiore potenzialit\u00e0 ed elasticit\u00e0 di esercizio. Tra la direttissima (DD) e la linea lenta (LL) esistono dieci interconnessioni, i cui punti di origine e di termine sono noti come \"bivi\". In particolare, ogni bivio sulla direttissima \u00e8 denominato \"primo\", mentre il corrispondente sulla linea lenta \u00e8 chiamato \"secondo\": l'identificazione di ogni bivio \u00e8 completata con il nome dell'interconnessione cui appartiene.\nLa velocit\u00e0 massima di progetto \u00e8 di ( per il tronco Arezzo-Rovezzano). Quella d'esercizio \u00e8 di , mentre era previsto l'aumento a entro il 2017 per il tronco Arezzo-Rovezzano (non pi\u00f9 realizzato). La velocit\u00e0 critica, dipendente dal tracciato e dagli impianti di trazione elettrica, in funzione dei prevedibili progressi tecnologici, \u00e8 stimata in .\nDal 24 maggio 2009 \u00e8 collegata direttamente alla linea ad alta velocit\u00e0 Roma-Napoli tramite un'interconnessione a doppio binario banalizzato attrezzata con BAcc, dalla progressiva chilometrica 3+149.\nSicurezza e segnalamento.\nLa regolarit\u00e0 della circolazione sul sistema composto dalle linee \"direttissima\" e \"lenta\" \u00e8 affidata ad un unico posto centrale con le stazioni della nuova linea destinate solo a operazioni tecniche di circolazione. Tutti i posti di esercizio hanno Apparati Centrali Elettrici ad Itinerari. Il blocco automatico del tipo a circuiti di binario a correnti codificate consente la ripetizione continua dei segnali in locomotiva. Le informazioni di segnalamento fornite a bordo della locomotiva, unitamente a un dispositivo per il controllo continuo della velocit\u00e0, rendono possibile la circolazione dei treni ad alta velocit\u00e0 che richiedono, ai fini della sicurezza, distanze di frenatura dell'ordine di 5400 metri.\nTutti gli apparati dei posti di esercizio sono telecomandati dal posto centrale che regola la circolazione, integrato da dispositivi di individuazione della posizione dei treni. La rete telefonica permette il collegamento dei posti di servizio e dei posti di linea, tra loro e con i posti centrali di dirigenza dell'esercizio. Tutti i posti di servizio sono dotati di illuminazione e nelle gallerie sono installate lampade alternate sui due lati ogni 250 metri. Per aumentare il livello di sicurezza sono stati installati lungo la linea nove posti rilevatori di temperatura boccole dei rotabili che agiscono sul sistema di segnalamento in modo da disporre a via impedita i segnali per bloccare il treno in avaria.\nLa linea originaria, inizialmente omologata per velocit\u00e0 di 180\u00a0km/h, era frequentata dai Settebello oltre che da alcuni rapidi e dai convogli Trans Europ Express. In seguito vi furono instradati alcuni espressi a lunga percorrenza. Nel 1985 la linea venne omologata per i 200\u00a0km/h e nel 1988 iniziarono a percorrerla gli ETR.450, seguiti poi dai primi ETR 500. Oggi la linea viene percorsa da qualsiasi tipo di treno.\nGli elettrotreni raggiungono una velocit\u00e0 di esercizio di 250\u00a0km/h. Sulla \"direttissima\" gli ETR 500 prototipo nel 1989 hanno conseguito, in regime di circolazione speciale, i record di velocit\u00e0 in territorio italiano di 317\u00a0km/h e di 321\u00a0km/h, con alimentazione a 3 kV. Sono state fatte sperimentazioni orientate a elevare la velocit\u00e0 di esercizio fino a 275\u00a0km/h, ma senza riportare esiti soddisfacenti.\nIl 28 dicembre 2020 \u00e8 stata attivata la prima tratta di Direttissima attrezzata esclusivamente con l\u2019ERTMS, ovvero dal Posto di Movimento Rovezzano al 1\u00b0 Bivio Arezzo Sud (con una lunghezza di 65 km circa). Successivamente, si proceder\u00e0 ad attivare il tratto che va dal 1\u00b0 Bivio Arezzo Sud al 1\u00b0 Bivio Orvieto Sud e infine si concluder\u00e0 la riconversione dell\u2019intera linea (lunga 275 km) con l\u2019attivazione del tratto 1\u00b0 Bivio Orvieto Sud \u2013 Settebagni. Si prevede l'attivazione del nuovo segnalamento fino ad Orte nord nel dicembre 2021 e il completamento del lavoro l'anno successivo."}
{"id": "1296842", "revid": "73843", "url": "https://it.wikipedia.org/wiki?curid=1296842", "title": "Guardaparco", "text": "Il guardiaparco o, pi\u00f9 raramente, guardaparco, \u00e8 un operatore dipendente da un Ente di gestione di un Parco o Riserva Naturale che ha principalmente funzioni di vigilanza e controllo sul rispetto delle norme di tutela dell'area protetta di competenza.\nStoria.\nI guardaparco (\"park ranger\", nei paesi anglofoni) sono nati nel 1872. Il primo guardaparco, assunto dal primo Parco nazionale del mondo, lo Yellowstone National Park, fu Harry Yount.\nIn Italia i guardaparco sono nati nel 1923 in occasione dell'istituzione del primo Parco nazionale italiano, il Parco nazionale del Gran Paradiso a cui, poco dopo, si sono aggiunti i guardiaparco del Parco nazionale d'Abruzzo.\nAttualmente i guardiaparco hanno conservato le originali e caratteristiche competenze in diverse attivit\u00e0 e materie tra cui, all'attivit\u00e0 di Agente polizia giudiziaria e amministrativa contro gli illeciti ambientali, e in alcuni casi sono anche Agente di Pubblica Sicurezza, troviamo le attivit\u00e0 connesse alla gestione faunistica (censimenti, catture, soccorso fauna in difficolt\u00e0), attivit\u00e0 di protezione civile (lotta agli incendi boschivi, ricerca dispersi, emergenze in casi di calamit\u00e0), attivit\u00e0 naturalistiche (assistenza e partecipazione ai progetti di ricerca scientifica sulla flora, sulla fauna e sulla geologia della propria area protetta), attivit\u00e0 di educazione ambientale e assistenza turistico-escursionista.\nNel mondo.\nItalia.\nLa vigente normativa italiana sulle aree protette (legge 6 dicembre 1991, n. 394 \"Legge quadro sulle aree protette\") ha negato la possibilit\u00e0 ai successivi parchi nazionali di dotarsi di un corpo di guardiaparco direttamente dipendente dal singolo Ente Parco affidando queste funzioni a personale del Corpo forestale dello Stato. Negli ultimi anni perci\u00f2 i guardiaparco si sono sviluppati numericamente soprattutto nelle Aree protette regionali (soprattutto in Lazio, Lombardia, Emilia Romagna, Toscana, Liguria e Piemonte)."}
{"id": "1296850", "revid": "126257", "url": "https://it.wikipedia.org/wiki?curid=1296850", "title": "Andrea Silenzi", "text": "Biografia.\nNato a Roma, \u00e8 stato noto col soprannome di \"Pennellone\". Ha fatto parte della Chiesa cristiana avventista del settimo giorno.\nCaratteristiche tecniche.\nForte nel gioco aereo grazie all'elevata statura, era piuttosto abile anche in acrobazia.\nCarriera.\nGiocatore.\nClub.\nCresciuto nelle giovanili del Pescatori Ostia, inizia la sua carriera professionistica nella Lodigiani, la terza squadra della sua citt\u00e0. In seguito passa all' e dopo un anno viene acquistato dalla , squadra di Reggio Emilia militante in Serie C1. In granata realizza 9 reti che consentono alla squadra emiliana di centrare la promozione in Serie B. L'anno successivo viene confermato al centro dell'attacco reggiano realizzando 23 gol, che gli consentono di vincere la classifica dei capocannonieri della Serie B e contribuiscono al piazzamento della Reggiana all'ottavo posto della classifica.\nPassa al per 7 miliardi di lire. All'esordio, il 1\u00ba settembre 1990, segna una doppietta nel 5-1 con cui gli azzurri battono la in Supercoppa italiana. Nei due anni che seguono trova poco spazio, segnando soli 6 gol. Viene quindi ceduto al Torino dove rimane per due stagioni. Nella prima vince una Coppa Italia, segnando nella finale di ritorno i gol che permettono di ipotecare la vittoria del trofeo, mentre l'anno successivo sigla 17 gol, che gli valgono una convocazione in nazionale.\n\u00c8 il primo calciatore italiano ad aver giocato in Premier League: con la maglia del Nottingham Forest gioca 2 stagioni segnando altrettante reti, entrambe siglate nelle coppe nazionali. L'esperienza nel campionato inglese non \u00e8 delle migliori, tanto che anni dopo verr\u00e0 inserito al terzo posto nella lista dei peggiori dieci giocatori stranieri della Premier League. Al ritorno in Italia veste le maglie di Venezia, Reggiana, Ravenna, Torino e di nuovo , dove chiude la carriera.\nNazionale.\nCon la nazionale gioca una sola partita, contro la Francia in un'amichevole del 16 febbraio 1994 con il risultato finale di 0-1 per i francesi.\nDirigente.\nNel marzo 2009, dopo una parentesi da collaboratore esterno, viene scelto dalla Cisco Roma come direttore del settore giovanile."}
{"id": "1296853", "revid": "436907", "url": "https://it.wikipedia.org/wiki?curid=1296853", "title": "Nella stanza 26", "text": "Nella stanza 26 \u00e8 il nono album in studio del cantante italiano Nek, pubblicato il 17 novembre 2006 dalla Warner Music Italy.\nI singoli estratti sono \"Instabile\", \"Notte di febbraio\" e \"Nella stanza 26, con quest'ultimo ha vinto, nel 2007, il Premio Lunezia Poesia del Rock per il valore musical-letterario.\" \nIl disco.\nIl brano \"Nella stanza 26\" nasce da una lettera anonima arrivata al fanclub dell'artista. Con questa lettera una ragazza dell'est ha raccontato il suo dramma: \u00e8 costretta a prostituirsi per mantenere se stessa e la sua famiglia. Nek ha voluto mettere in musica questa triste realt\u00e0, immaginando un finale positivo in cui lei riesce a liberarsi da questa schiavit\u00f9. Per questa canzone gli viene assegnato il Premio Lunezia Poesia del Rock 2007.\nL'album contiene, oltre ai singoli gi\u00e0 citati, \"Sei\", \"Serenit\u00e0\" e \"Fumo\" (scritte da Franco Fasano e dal giovane cantautore bresciano Andrea Amati), in cui per la prima volta il cantante si propone nella veste di interprete.\n\u00c8 il terzo album in cui \u00e8 presente Daniele Ronda ed \u00e8 il secondo in cui \u00e8 presente Andrea Amati, il penultimo in cui \u00e8 presente Antonello De Sanctis."}
{"id": "1296856", "revid": "287204", "url": "https://it.wikipedia.org/wiki?curid=1296856", "title": "1\u00ba Jamboree mondiale dello scautismo", "text": "Il 1\u00ba Jamboree mondiale dello scautismo si tenne a Olympia, Londra, nel Regno Unito dal 30 luglio all'8 agosto 1920. L'evento fu tenuto in un grande palazzo di vetro adibito a centro conferenze chiamato appunto Olympia Centre. Pi\u00f9 di 5000 scout si accamparono nel Old Deer Park nel vicino Richmond poich\u00e9 non vi era spazio sufficiente nell'Olympia Centre e tutti gli scout ruotarono giorno per giorno per far partecipare tutti gli esploratori all'evento. Una notte il Tamigi strarip\u00f2 nel campo e gli scout vennero evacuati.\nIn questo jamboree Robert Baden-Powell fu acclamato Capo Scout mondiale.\nEsposizioni.\nDurante l'evento furono esposti una selezione di animali selvaggi provenienti da varie parti del mondo:"}
{"id": "1296859", "revid": "33689", "url": "https://it.wikipedia.org/wiki?curid=1296859", "title": "Galla (moglie di Giulio Costanzo)", "text": "Biografia.\nGalla era la sorella del console Nerazio Cereale e del prefetto del pretorio Vulcacio Rufino.\nSpos\u00f2 Giulio Costanzo, figlio dell'imperatore Costanzo Cloro e fratellastro dell'imperatore Costantino I. Dalla loro unione nacque un figlio morto assieme al padre nelle purghe del 337, una figlia che spos\u00f2 il cugino Costanzo II, e infine Costanzo Gallo, poi cesare d'Oriente, nato attorno al 325.\nGalla premor\u00ec al marito, in quanto Gallo fu poi affidato alle cure di un vescovo."}
{"id": "1296864", "revid": "289247", "url": "https://it.wikipedia.org/wiki?curid=1296864", "title": "Sistema Renina-Angiotensina-Aldosterone", "text": ""}
{"id": "1296866", "revid": "125986342", "url": "https://it.wikipedia.org/wiki?curid=1296866", "title": "Spike (missile)", "text": "Con Spike si identifica una famiglia di missili anticarro leggeri di origine Israeliana prodotti dalla ditta Rafael. La famiglia \u00e8 composta da cinque varianti (Spike-SR, Spike-MR, Spike-LR, Spike-ER e Spike NLOS) che differiscono per la gittata che varia da 800 a 8000 m e in parte anche per il sistema di guida e la dimensione della testata. I missili possono essere impiegati a seconda della versione tramite lanciatori portatili per squadre anticarro appiedate, su mezzi blindati o cingolati, su elicotteri e UAV. Il sistema di guida \u00e8 di tipo CCD/IIR e pu\u00f2 essere integrato da un collegamento in fibra ottica che consente di colpire un bersaglio anche senza prima vederlo perch\u00e9 eventualmente coperto da un ostacolo naturale.\nStoria.\nNel 1970 Rafael propose all'IDF un missile anticarro filoguidato ma il contratto fu vinto dalla ditta concorrente IAI e dal suo missile Mapats dotato di guida laser. Rafael continu\u00f2 ugualmente lo sviluppo del progetto e nel 1987 il Generale Uri Saguy (comandante dell'esercito Israeliano) diede il suo benestare al progetto che venne chiamato Gil. Da allora il programma visse fasi alterne, il primo test avvenne nel 1992 ma nello stesso anno il Generale Emmanuel Sakal cancell\u00f2 il progetto che venne per\u00f2 ripreso nel 1994 ad opera del suo successore Generale Zeev Livneh. Rafael mostr\u00f2 per la prima volta in pubblico il missile nel 1997 al Salone internazionale dell'aeronautica e dello spazio di Parigi-Le Bourget per poi entrare in servizio presso l'IDF nel 1998. Nel 2002 i missili ricevettero la loro denominazione definitiva Spike.\nNel giugno 2009 la Bundeswehr ordina 311 lanciatori tipo MELLS (Mehrrollenf\u00e4higes Leichtes Lenkflugk\u00f6rper-System) per razzi tipo Spike-LR per 35 milioni di Euro. I lanciatori sono impiegati sui Puma (combattimento fanteria). La costruzione in Germania \u00e8 affidata dal 1997 alla Eurospike GmbH, joint-venture tra Diehl BGT Defence (40%), Rheinmetall (40%) e Rafael Advanced Defense Systems Ltd. (20%). La societ\u00e0 ha opzioni per 1160 missili per 68 milioni di Euro.\nFunzionamento.\nDal punto di vista meccanico il missile \u00e8 molto simile a tutti gli ATGM di ultima generazione: di forma cilindrica, ha nella parte anteriore una finestrella trasparente per i sensori di tipo ottico, nella parte centrale gli ugelli di scarico del motore principale e nella parte posteriore il booster che gli consente di uscire dal tubo lanciatore. \u00c8 inoltre dotato di due coppie di quattro alette retrattili di cui quelle poste nella parte centrale fisse mentre quelle posteriori mobili per consentire al missile variazioni di traiettoria.\nCome detto nella parte anteriore del missile sono posti i sensori di tipo ottico, una camera CCD e un sensore di tipo IIR, sensore che consente al missile un alto livello di immunit\u00e0 alle contromisure, eventualmente a seconda delle versioni \u00e8 anche presente una fibra ottica che consente al missile uno scambio di dati bidirezionale con il lanciatore. Tale sistema di guida consente al sistema tre modalit\u00e0 di funzionamento:\nFire and Forget, \"lancia e dimentica\"\n\u00c8 la modalit\u00e0 di funzionamento base della famiglia. Dopo aver'agganciato il bersaglio e lanciato il missile, questo \u00e8 totalmente autonomo consentendo all'operatore di ricaricare e/o cambiare posizione. Questa modalit\u00e0 di funzionamento \u00e8 disponibile sulle versioni MR, LR ed ER.\nFire, Observe and Update, \"lancia, osserva e aggiorna\"\nQuesta \u00e8 la seconda modalit\u00e0 di funzionamento che tramite fibra ottica, consente alla versione LR di ingaggiare bersagli fino a 4000m, permettendo anche all'operatore di scegliere il punto di impatto guidando direttamente il missile tramite un joystick, oppure di cambiare bersaglio. Questa modalit\u00e0 di funzionamento \u00e8 disponibile sulle versioni LR ed ER.\nFire and Steer, \"lancia e manovra\"\nL'ultima modalit\u00e0 di funzionamento utilizza sempre i vantaggi dati dalla fibra ottica consentendo di lanciare il missile senza aver agganciato il bersaglio, farlo durante il volo proseguire nella guida manuale e/o passare alla modalit\u00e0 Fire and Forget. Questa modalit\u00e0 di funzionamento \u00e8 disponibile sulla versione ER.\nPer tutta la famiglia sono disponibili due tipi di traiettoria, la prima adatta all'utilizzo contro blindati e corazzati colpir\u00e0 il bersaglio dall'alto, colpendo per esempio il cielo della torretta di un carro armato zona notoriamente meno protetta. Il secondo tipo di traiettoria prevede che il missile voli a bassa quota ed \u00e8 ottimizzata contro bunker o in genere obiettivi fortificati. Tutti i missili funzionano di giorno di notte e in condizioni meteorologiche avverse e posseggono due cariche cave in tandem.\nVersioni.\nCome gi\u00e0 detto lo Spike \u00e8 disponibile in cinque versioni:\nSpike-SR\n\u00c8 la versione a corto raggio del missile, si tratta di un'arma a colpo singolo, lancia e dimentica, con lanciatore a perdere. Ha un peso di 9\u00a0kg ed il raggio di azione minimo \u00e8 di 50 m, mentre la portata massima \u00e8 di 800/1000 m. \u00c8 equipaggiato di un dispositivo di guida con camera termica, del tipo non raffreddato. Un display a basso costo \u00e8 connesso al lanciatore, questo permette di usare la camera termica del missile come dispositivo di puntamento che consente all'utilizzatore di non dover impiegare la pi\u00f9 pesante ma anche pi\u00f9 performante Unit\u00e0 di Comando e Lancio (Command &amp; Launch Unit (CLU)). Il missile \u00e8 in grado di essere lanciato direttamente dal suo contenitore (combustione del propellente entro il tubo di lancio), questo fa s\u00ec che sia utilizzabile anche da ambienti chiusi, tipici dei terreni urbanizzati. La testata \u00e8 dotata di due cariche cave in tandem che consente al missile di ingaggiare con efficacia sia le corazze reattive (explosive reactive armour (ERA)) che i sistemi di protezione attiva (active protection system (APS)).\nSpike-MR e Spike-LR\nSono le versioni intermedie con gittata massima rispettivamente di 2500 e 4000 metri, si tratta sostanzialmente dello stesso missile, uno Spike-MR pu\u00f2 essere convertito nella versione LR aggiungendo la fibra ottica e altre modifiche minori, grazie appunto alla fibra ottica la versione LR dispone della modalit\u00e0 di tiro Fire, Observe and Update come spiegato precedentemente.\nI missili condividono la stessa postazione di tiro formata da una camera termica, un'unit\u00e0 di puntamento e un treppiede. Il sistema \u00e8 di facile utilizzo grazie a soli tre pulsanti: con il primo l'operatore arma il missile, con il secondo aggancia il bersaglio dopo averlo inquadrato con il dispositivo di puntamento e con il pulsante di fuoco lancia il missile. Queste versioni sono adatte a squadre anticarro appiedate o per essere installate a bordo di veicoli. I lanciatori possono anche essere interfacciati con un sistema di controllo del tiro pi\u00f9 complesso, compreso il sistema di puntamento, questo \u00e8 il caso in cui si volessero installare uno o pi\u00f9 lanciatori Spike sulla torretta di un mezzo blindato o corazzato (come il Dardo o il VBM Freccia).\nSpike-ER\nCon una gittata di 8000 m la versione ER \u00e8 specifica per essere utilizzata da elicotteri e UAV anche se non \u00e8 precluso il normale utilizzo da parte di squadre di terra o di mezzi di vario tipo. Il missile \u00e8 pi\u00f9 grande: pi\u00f9 lungo, ha una diametro e un peso maggiori e anche il peso della testata risulta essere incrementato e opzionalmente alle due cariche cave in tandem \u00e8 possibile aggiungere una carica a frammentazione che esplode solo dopo essere penetrata in un mezzo o in un edificio/bunker, questa testata e chiamata PBF \"(Penetration, Blast and Fragmentation)\", come gi\u00e0 spiegato la versione ER \u00e8 l'unica a possedere la modalit\u00e0 di tiro Fire and Steer che consente di lanciare un missile senza avere precedentemente agganciato un bersaglio.\nUtilizzatori.\nLo Spike per l'Italia.\nLe Forze Armate Italiane hanno selezionato lo Spike come sistema anticarro di nuova generazione per sostituire i sistemi Milan e TOW, utilizzandolo da parte delle squadre anticarro appiedate, installato sui mezzi Dardo, VBM Freccia e Lince, nonch\u00e9 a bordo degli elicotteri Mangusta. \nNel 2004 \u00e8 stato posto il primo ordine, completato nel 2009, per un costo complessivo di 53,6 milioni di Euro:\nEsercito Italiano\nCon contratto stipulato nel 2006 tra il Ministero della Difesa e il Ministero dello Sviluppo Economico (MSE), \u00e8 stato finanziato l'acquisto di 253 veicoli VBM Freccia 8X8, di cui 36 in versione controcarro.\nIl contratto prevede la fornitura dei veicoli, compresi i 36 con 2 lanciatori Spike MR/LR, nonch\u00e9 il relativo munizionamento.\nLe consegne sono iniziate nel 2009 e si prevede il completamento dell'ordine nel 2017.\nNel 2009 \u00e8 stato posto un ulteriore ordine, di previsto completamento nel 2014, per un costo complessivo di 121 milioni di Euro:\nEsercito Italiano\nMarina Militare Italiana\nNel dicembre del 2010 il Parlamento ha approvato il Programma pluriennale di A/R n. SMD 03/2010, che prevede l'aggiornamento tecnologico degli elicotteri AW-129 Mangusta mediante la fornitura di 32 sistemi di osservazione e acquisizione degli obiettivi OTS (+ 16 opzionali) e dell'acquisizione di 32 sistemi contro-carro di terza generazione (+ 16 opzionali), completi delle relative munizioni Spike ER, verso la spesa complessiva di 200 milioni di Euro. Il programma \u00e8 previsto venga completato entro il 2014.\nIl contratto comprende l'acquisto, tra il 2010 e il 2014, per un controvalore di 63 milioni di Euro, di 800 missili Spyke ER (SIPRI 2013)"}
{"id": "1296876", "revid": "648716", "url": "https://it.wikipedia.org/wiki?curid=1296876", "title": "SMS Schleswig-Holstein", "text": "La Schleswig-Holstein era una corazzata tedesca di tipo pre-dreadnought, ultima unit\u00e0 della Classe Deutschland. Entrata in servizio il 6 luglio 1908, serv\u00ec nella Kaiserliche Marine durante la prima guerra mondiale; sopravvissuta indenne alla guerra, fu una delle otto corazzate concesse alla Germania dal Trattato di Versailles, entrando cos\u00ec a far parte della Reichsmarine prima e della Kriegsmarine poi, partecipando anche alla seconda guerra mondiale, della quale spar\u00f2 i primi colpi, alle 4:48 del 1\u00ba settembre 1939.\nVita operativa.\nServizio nella Kaiserliche Marine.\nImpostata nei cantieri Germania Werft di Kiel il 18 agosto 1905, venne varata il 7 dicembre 1906, ed entr\u00f2 in servizio il 6 luglio 1908; l'unit\u00e0, come le altre delle classi \"Braunschweig\" e \"Deutschland\", ebbe un nome geografico, riferito alla regione tedesca dello Schleswig-Holstein. La nave venne inserita nella II Squadra da battaglia della Hochseeflotte, insieme alle altre unit\u00e0 della classe Deutschland; nei successivi cinque anni, partecip\u00f2 ad una serie di manovre addestrative nel Mar Baltico, partecipando anche ad una crociera nell'Oceano Atlantico tra il luglio e l'agosto del 1909. Il 14 luglio 1914 inizi\u00f2 la sua annuale crociera verso la Norvegia, ma la minaccia dello scoppio di una guerra in Europa convinsero l'alto comando della Marina a richiamarla in patria.\nAllo scoppio della prima guerra mondiale, la nave, considerata troppo obsoleta per confrontarsi con la flotta britannica, venne destinata a compiti di guardia alla foce del fiume Elba; nell'ottobre del 1914, la \"Schleswig-Holstein\" e le sue gemelle vennero inviate a Kiel per ricevere dei miglioramenti al loro sistema di protezione subacquea, al fine di renderle pi\u00f9 resistenti ai siluri e alle mine. Sempre inquadrata nella II Squadra da battaglia, la \"Schleswig-Holstein\" forn\u00ec protezione agli incrociatori da battaglia tedeschi impegnati nel bombardamento di Scarborough, Hartlepool e Whitby tra il 15 e il 16 dicembre 1914. Dopo aver portato a termine altre operazioni minori, partecip\u00f2 alla battaglia dello Jutland tra il 31 maggio e il 2 giugno 1916, inquadrata nella IV Divisione della II Squadra da battaglia, unit\u00e0 schierata in fondo alla linea da battaglia tedesca (la \"Schleswig-Holstein\" era l'ultima nave della linea) perch\u00e9 pi\u00f9 lenta rispetto alle altre corazzate. La nave diede un contributo minimo alla battaglia (non spar\u00f2 alcun colpo con i pezzi principali, anche per via della pessima visibilit\u00e0), ma ricevette un colpo di grosso calibro che caus\u00f2 tre morti tra l'equipaggio e lievi danni.\nRiparata, venne brevemente impiegata come nave-bersaglio per i sommergibili tedeschi, prima di riprendere il suo ruolo di nave da difesa costiera. Il 2 maggio 1917 venne messa fuori servizio e disarmata, prima di essere inviata a Bremerhaven per essere usata come nave-caserma. All'inizio del 1918 venne inviata a Kiel, dove rimase fino alla fine della guerra.\nTra le due guerre.\nA seguito della sconfitta nella prima guerra mondiale, la Marina tedesca (denominata Reichsmarine) venne fortemente limitata nel numero e nel tipo delle navi da guerra di cui poteva disporre; in particolare, alla nuova Marina fu permesso di mantenere otto corazzate pre-dreadnought per la difesa costiera. La \"Schleswig-Holstein\" fu tra le navi selezionate per questo compito, e venne sottoposta ad estesi lavori di ammodernamento nel 1920; oltre alle modifiche alle sovrastrutture e all'armamento, anche il suo apparato motore fu sostituito, passando ad un sistema misto con caldaie a carbone e a nafta con il quale la velocit\u00e0 massima scese a 16 nodi. Dal 1932 al periodo immediatamente precedente alla Seconda guerra mondiale ricoprirono in successione la carica di comandante i capitani di vascello Friedrich G\u00f6tting, Karl Georg Schuster, G\u00fcnther Krause, Hans Feldbausch e Gustav Kieseritzky.\nLa corazzata serv\u00ec nella flotta fino al 1932, quando venne sottoposta a lavori di ricostruzione per trasformarla in una nave scuola; in particolare, vennero installate caldaie pi\u00f9 moderne che permisero di ottenere spazio aggiuntivo dove sistemare gli alloggi per 175 allievi ufficiali.\nServizio nella Kriegsmarine.\nIl 25 agosto 1939 la nave giunse a Danzica in \"visita di cortesia\"; alle 4:48 del 1\u00ba settembre, i cannoni da 280\u00a0mm della \"Schleswig-Holstein\" aprirono il fuoco sulla fortezza polacca di Westerplatte, sparando quelli che sono considerati i primi colpi della seconda guerra mondiale. In seguito, la nave prese parte all'Operazione Weser\u00fcbung, l'invasione tedesca di Norvegia e Danimarca, inquadrata nel \"Marinegruppe 7\" incaricato di occupare i porti danesi di Nyborg e Kors\u00f8r; la missione si concluse con un successo, senza alcun danno per la vecchia nave.\nSuccessivamente, la \"Schleswig-Holstein\" rimase nel Baltico, alternando i compiti di nave-caserma con base a Gotenhafen a quelli di postazione antiaerea galleggiante. Dal gennaio 1941 alla fine della guerra, al suo comando si alternarono i capitani di vascello Alfred Roegglen e Walter Hennecke, il capitano di fregata Rigauer e il capitano di corvetta B\u00fcrklen. Nel dicembre 1944 la corazzata fu riportata in condizioni di combattere in mare, ma il 18 del mese, mentre si trovava in porto a Gdynia, fu sorpresa da un attacco aereo e colpita da tre bombe; per i danni riportati non pot\u00e9 rimanere a galla e si appoggi\u00f2 su un basso fondale. Il 20 dicembre a bordo scoppi\u00f2 un incendio che caus\u00f2 ulteriori danni ed il 25 gennaio 1945 la nave fu radiata, mentre il suo equipaggio combatt\u00e9 a terra durante la difesa del Castello di Marienburg. Il 21 marzo 1945 la nave fu fatta esplodere affinch\u00e9 non potesse essere recuperata dal nemico ma, nonostante ci\u00f2, nella primavera del 1946 lo scafo fu riportato a galla dalla Marina sovietica e rimorchiato a Tallinn. Il 29 settembre 1946 fu presa in carico dalla Morskoi Flot, con il nome di \"Borodino\", per essere impiegata come caserma-dormitorio. Nel 1948 la \"Borodino\", definitivamente radiata, fu affondata in acque basse davanti all'isola di Odsmussar per essere utilizzata come bersaglio nelle esercitazioni dei reparti aerei della Morskaja Aviatsija, ed era ancora visibile, semisommersa, negli anni '60."}
{"id": "1296899", "revid": "767487", "url": "https://it.wikipedia.org/wiki?curid=1296899", "title": "Il segreto del lago", "text": "Il segreto del lago (\"The Secret of Convict Lake\") \u00e8 un film del 1951 diretto da Michael Gordon. Si tratta di una \"fiction\" che prende spunto da un drammatico episodio che ebbe luogo nel 1871 nei pressi del lago Convict, nella catena montuosa della Sierra Nevada, in California.\nTrama.\nNel 1870, alcuni evasi, capeggiati dal temibile Johnny Greer, riescono a sfuggire agli inseguitori a causa di una tormenta di neve e si rifugiano in un villaggio montano, nel quale trovano soltanto donne. I loro mariti, infatti, sono andati a cercare l'oro e hanno affidato il villaggio alla guida dell'anziana ma carismatica Granny.\nLe tensioni tra i personaggi esplodono, anche a causa del fatto che tra gli evasi vi \u00e8 Jim Canfield, un uomo apparentemente tranquillo ma che Greer e i suoi sono convinti abbia nascosto un ingente bottino. Canfield, inoltre, \u00e8 stranamente interessato a una donna del villaggio, Marcia Stoddard, e attende con impazienza il ritorno del marito di lei. A complicare le cose, inoltre, \u00e8 la presenza all'interno del gruppo degli evasi di un serial killer."}
{"id": "1296912", "revid": "1400447", "url": "https://it.wikipedia.org/wiki?curid=1296912", "title": "Nazionale di calcio femminile della Svizzera", "text": "La nazionale di calcio femminile della Svizzera \u00e8 la rappresentativa calcistica femminile internazionale della Svizzera, gestita dall'Associazione Svizzera di Football (ASF-SFV).\nIn base alla classifica emessa dalla F\u00e9d\u00e9ration Internationale de Football Association (FIFA) il 20 agosto 2021, la nazionale femminile occupa il 20\u00ba posto del FIFA/Coca-Cola Women's World Ranking.\nCome membro dell'Union of European Football Associations (UEFA), partecipa a vari tornei di calcio internazionali, come al Campionato mondiale FIFA, Campionato europeo UEFA, ai Giochi olimpici estivi e ai tornei a invito come l'Algarve Cup o la Cyprus Cup.\nStoria.\nLa prima partita non ufficiale di una squadra nazionale che rappresentava la Svizzera nel calcio femminile venne giocata nel 1970, quando si iscrisse alla prima edizione della Coppa del Mondo femminile. L'incontro, giocato a Salerno l'8 luglio di quello stesso anno e valido per il \"Gruppo Sud\", vide contrapporsi la Svizzera alla Nazionale italiana, con la vittoria di quest'ultima per 2-1, con reti di Mella al 15' e Claudia Avon al 68' per le azzurre, e Ripamonti per il parziale 1-1 delle rossocrociate al 40'.\nLa Nazionale femminile venne ufficialmente istituita nel 1972 e la sua prima partita internazionale riconosciuta da FIFA e ASF venne disputata a Basilea il 4 maggio 1972, nell'incontro pareggiato con la Francia con due reti per parte.\nDa allora la squadra ha disputato numerose partite contro le nazionali avversarie, partecipando regolarmente al Campionato europeo di calcio femminile istituito dalla UEFA fin dalla sua istituzione, l'edizione 1984. Nelle sue undici edizioni la Nazionale svizzera non \u00e8 mai riuscita a qualificarsi per la fase finale.\nAnche il Campionato mondiale di calcio femminile istituito dalla FIFA rimase fuori dalla portata della nazionale per le sue prime sei edizioni, obiettivo centrato nelle qualificazioni della zona UEFA all'edizione 2015, dove inserita nel Gruppo 3 della fase a gironi, si classific\u00f2 alla prima posizione del girone con 28 punti, 9 sulla seconda classificata Islanda.\nRosa.\nLista delle 25 calciatrici convocate dal selezionatore Nils Nielsen per le gare del 26 novembre 2021 contro l' a Palermo e del 30 novembre contro la a Vilnius, valide per le qualificazioni al campionato mondiale 2023.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "1296916", "revid": "62004", "url": "https://it.wikipedia.org/wiki?curid=1296916", "title": "Coppa del mondo femminile di calcio", "text": ""}
{"id": "1296933", "revid": "767487", "url": "https://it.wikipedia.org/wiki?curid=1296933", "title": "Formula per un delitto", "text": "Formula per un delitto (\"Murder by Numbers\") \u00e8 un thriller psicologico del 2002 diretto da Barbet Schroeder con Sandra Bullock e Ryan Gosling, presentato fuori concorso al 55\u00ba Festival di Cannes. Il film \u00e8 ispirato al reale fatto di cronaca di Leopold e Loeb del 1924.\nTrama.\nRichard e Justin, due ricchi e annoiati studenti, senza alcun motivo, decidono di uccidere una giovane donna allo scopo di realizzare il delitto perfetto. Quando il cadavere della ragazza viene ritrovato in riva ad un fiume avvolto in un sacco di plastica, viene inviata sul posto la detective della omicidi Cassie Mayweather. La donna prende subito di mira i due, in particolare Richard, bello quanto cinico, che le ricorda il suo ex marito, che lei ha sposato giovanissima e che l'ha quasi uccisa di botte. Cassie continuer\u00e0 con lucidit\u00e0 la sua indagine, riuscendo a inchiodare i due ragazzi.\nAccoglienza.\nIl film \u00e8 uscito il 19 aprile 2002 negli Stati Uniti e in Canada ha incassato 9,3 milioni di dollari in 2663 cinema nel suo weekend di apertura. Il film ha incassato un totale di 56.714.147 dollari in tutto il mondo, 31.945.749 dollari negli Stati Uniti e in Canada e 24.768.398 dollari nel resto del mondo."}
{"id": "1296935", "revid": "124697552", "url": "https://it.wikipedia.org/wiki?curid=1296935", "title": "Franco Maria Ricci", "text": "Biografia.\nNato in una famiglia aristocratica di origine genovese, dopo la laurea in geologia all'Universit\u00e0 degli Studi di Parma, ha lavorato per Gulf Oil in Turchia e nel 1963 ha iniziato la sua attivit\u00e0 di editore e artista grafico a Parma, Ha progettato marchi, manifesti, pubblicazioni e si \u00e8 dedicato allo studio dell'opera e dello stile di Giambattista Bodoni, di cui ha ristampato il \"Manuale Tipografico\". L'inatteso successo che \u00e8 seguito ai 900 esemplari di quella ristampa lo ha portato a investire ulteriori energie nella creazione di volumi estremamente raffinati.\nNel 1965 ha fondato la casa editrice FMR a Parma, che ha pubblicato edizioni d'arte e letterarie di pregio. Vanno ricordate le collane \"I segni dell'uomo\", \"La Biblioteca di Babele\" curata da Jorge Luis Borges, \"Quadreria\", \"Oratio dominica\", \"Morgana\", \"Le guide impossibili\", \"Grand Tour\". Tra le grandi opere si segnalano la ristampa dell\"Encyclop\u00e9die\" di Diderot e d'Alembert (18 voll., 1970) e l'Enciclopedia dell'arte \"ART FMR\" (15 voll., 1990). \nHa pubblicato il \"Codex Seraphinianus\" scritto dall'artista Luigi Serafini tra il 1976 e il 1978 e stampato nel 1981. \nNel 1982, insieme a Laura Casalis e alcuni collaboratori come Giulio Confalonieri, Massimo Listri, Vittorio Sgarbi e Giovanni Mariotti, ha dato vita al periodico \"FMR\", rivista d'arte che ha segnato il pi\u00f9 grande successo della casa editrice tanto da avere edizioni in italiano, inglese, francese e spagnolo. \nNell'ottobre 2002 ha ceduto la casa editrice FMR all'azienda editoriale Art'\u00e8 di Marilena Ferrari (1952-2012).\nA partire dal 2005 si \u00e8 dedicato, dopo anni di progettazione in collaborazione con l'architetto Pier Carlo Bontempi, alla costruzione di un labirinto costituito da diversi tipi di bamb\u00f9 nella campagna presso Fontanellato. Il Labirinto della Masone \u00e8 stato aperto al pubblico nel 2015. \nSempre in quest'ultimo periodo ha fondato una casa editoriale che ha curato un piccolo numero di pubblicazioni di grande pregio edite da Franco Maria Ricci Editore.\nHa poi trasformato il Labirinto della Masone in un centro culturale organizzando mostre mercato di libri antichi di pregio, convegni di studio sull'utilizzo del bamb\u00f9, mostre di pittura, concerti di musica classica.\nDa tempo debilitato da una lunga malattia, \u00e8 morto d'infarto nella sua casa di Fontanellato il 10 settembre 2020.\nIl 29 dicembre 2020 gli eredi riacquistano il marchio FMR.\nNote.\n 2. Nel 2017 in occasione del suo 80\u00ba compleanno \u00e8 stato realizzato il film documentario \"Ephemere. La bellezza inevitabile\" con la regia di Simone Marcelli, in cui si ripercorrono la vita e le amicizie dell'editore."}
{"id": "1296936", "revid": "30297", "url": "https://it.wikipedia.org/wiki?curid=1296936", "title": "Italgest Casarano", "text": ""}
{"id": "1296937", "revid": "580197", "url": "https://it.wikipedia.org/wiki?curid=1296937", "title": "Classifica mondiale femminile della FIFA", "text": "La Classifica mondiale femminile della FIFA (o Ranking mondiale femminile FIFA; nome ufficiale: \"FIFA/Coca-Cola Women's World Ranking\") \u00e8 un sistema di classificazione per squadre nazionali di calcio femminile introdotto dalla FIFA nel luglio 2003 allo scopo di permettere paragoni tra le squadre nazionali femminili del mondo. \u00c8 l'equivalente femminile della Classifica mondiale della FIFA.\nUna Nazionale femminile rientra nella classifica solo se rispetta i seguenti requisiti:\nIn caso contrario, il calcolo del punteggio viene svolto ugualmente, ma la Nazionale non viene classificata (in pratica, non le viene assegnato alcun posto).\nDifferenze rispetto alla classifica maschile.\nLa classifica femminile differisce da quella maschile su alcuni aspetti:\nPer questi motivi, il metodo di valutazione impiegato nella classifica femminile FIFA appare molto simile a quello impiegato nel World Football Elo Ratings.\nStoria del primo posto.\nCapoliste del Rankingmondiale femminile FIFA\nDa quando \u00e8 stata istituita la classifica, solo due Nazionali hanno occupato il primo posto: la e gli . Soltanto in un'occasione, nella classifica di marzo del 2005, entrambe hanno condiviso la prima posizione. Inoltre, dalla classifica di ottobre del 2003 fino a quella di dicembre del 2008, tutte e due occupavano le prime due posizioni, finch\u00e9, nel marzo 2009, la Germania fu scalzata dal al secondo posto, salvo poi riconquistarlo nel settembre dello stesso anno grazie alla vittoria nel campionato europeo di calcio femminile 2009.\nNel dicembre 2014, la Nazionale tedesca \u00e8 ritornata nuovamente al vertice della classifica, interrompendo il dominio della Nazionale statunitense durato per oltre 6 anni (dal 21 marzo 2008 al 19 dicembre 2014); tuttavia, nel luglio 2015, gli Stati Uniti hanno ripristinato lo \"status quo\", recuperando il primo posto a discapito della Germania."}
{"id": "1296948", "revid": "228587", "url": "https://it.wikipedia.org/wiki?curid=1296948", "title": "Ngaio Marsh", "text": "Nel 1966 \u00e8 stata insignita della medaglia di Dama di Commenda (DBE, Dama di Commenda dell'Ordine dell'Impero Britannico).\nNel 1978 viene premiata dai Mystery Writers of America.\nNel 1965 l'autrice ha pubblicato un'autobiografia, \"Black Beech &amp; Honeydew\"\nNel 1991 la scrittrice Margaret Lewis ha dato alle stampe una biografia, \"Ngaio Marsh: A Life\", mentre nel 2008 \u00e8 uscito \"Ngaio Marsh: Her Life in Crime\", di Joanne Drayton."}
{"id": "1296955", "revid": "339392", "url": "https://it.wikipedia.org/wiki?curid=1296955", "title": "Ranking mondiale FIFA donne", "text": ""}
{"id": "1296957", "revid": "49700", "url": "https://it.wikipedia.org/wiki?curid=1296957", "title": "Lina Sotis", "text": "Biografia.\nIl padre, Gino Sotis (1902-1960), fu un noto avvocato matrimonialista, promotore nel dopoguerra del premio David di Donatello nonch\u00e9 del circolo culturale \"Open Gate\" e del \"Club internazionale del cinema\".\nSubito dopo il liceo, a diciotto anni, si sposa con Gian Marco Moratti, che aveva 8 anni pi\u00f9 di lei, nel settembre (1962); dopo le nozze si trasferisce a Milano. Dall'unione nascono due figli. Il matrimonio dura solo cinque anni e la coppia si separa nel 1967. Lina entra nel mondo del giornalismo collaborando alla nota rivista di moda \"Vogue\". Prosegue quindi la carriera passando ad \"Amica\", dove lavora come redattrice di moda, fino al 1974, quando approda a \"Gioia\".\nNel 1975 \u00e8 assunta al \"Corriere d'Informazione\" e dopo due anni diventa giornalista professionista. Il 1\u00ba ottobre 1978 passa al \"Corriere della Sera\" , prima donna a entrare nella redazione cronache . Da allora il suo nome \u00e8 legato a quello del quotidiano di via Solferino.\nRedattrice di costume e societ\u00e0, poi redattrice esperta nel maggio 2009 \u00e8 andata in pensione, ma continua a tenere la sua rubrica \"Qui Lina\". Collabora anche con altre testate del gruppo Rizzoli tra cui \"Corriere Magazine\" e \"Amica\". Nel 1982 esordisce nella letteratura con \"Bon Ton\", manuale di saper vivere in societ\u00e0 che diverr\u00e0 in breve tempo un successo editoriale e un fenomeno di costume. Da allora ha scritto saggi e romanzi, pur senza eguagliare il successo del suo primo libro. Dal 1993 \u00e8 sposata in seconde nozze con l'urbanista Marco Romano."}
{"id": "1297011", "revid": "298055", "url": "https://it.wikipedia.org/wiki?curid=1297011", "title": "Paperino e il vento del Sud", "text": "Paperino e il vento del sud \u00e8 una storia a fumetti della Disney sceneggiata da Guido Martina e disegnata da Giovan Battista Carpi, pubblicata a puntate nel 1982 sul settimanale \"Topolino\" (dal n. 1396 al n. 1400). Tra le pi\u00f9 famose storie di Carpi, \u00e8 la parodia del romanzo \"Via col vento\" di Margaret Mitchell e dell'omonimo film con Clark Gable e Vivien Leigh. Paperino impersona Paper Butler (Rhett Butler) e Paperina Paperella O'Hara (Rossella O'Hara). \nStoria editoriale.\nDopo essere stata pubblicata per la prima volta in Italia, venne pubblicata anche in Brasile, Danimarca, Finlandia, Germania, Grecia, Paesi Bassi, Norvegia, Spagna e Svezia.\nIn Italia \u00e8 stata ripubblicata, sempre a puntate, nelle collane \"I Grandi Classici Disney\" e \"Super Miti Mondadori\" e in seguito in un volume unico, \"I Classici della Letteratura Disney\" n.18 del settembre 2006, edito dal \"Corriere della Sera\".\nTrama.\nLa storia del fumetto segue, in parte, la trama dell'omonimo film di Fleming, a parte alcune modifiche ad opera degli autori del fumetto.\nPaperino incarica i nipoti di cercare nella cantina di casa un oggetto prezioso da regalare a Paperina per il suo compleanno. Disturbato dai rumori provocati da Qui, Quo e Qua, il papero scende lui stesso in cantina, dove nota una statuetta antica posta sulla mensola di un mobile. Nel tentativo di prenderla, Paperino fa cadere il mobile, mandando in frantumi la statua, ma trova un vecchio album di foto della guerra di secessione. Inizialmente i paperi pensano di vendere le foto ai giornali, ma una volta aver sfogliato le pagine, si rendono conto che l'album riguarda i loro stessi antenati. \nQuella che cattura di pi\u00f9 la loro attenzione \u00e8 l'immagine di un certo Paper Butler, descritto da Paperino come un personaggio impavido, duro e abile (anche se i flashback della storia mostrano tutto il contrario). Butler cerca di convincere il padre di essere stato promosso a pieni voti e con una menzione d'onore all'accademia di West Point, ma una lettera proveniente dalla stessa accademia smaschera la sua bugia: in realt\u00e0 il papero \u00e8 stato espulso a causa del suo carattere scansafatiche. Il padre, non volendo avere un pelandrone in casa, lo caccia. Paper Butler decide cos\u00ec di raggiungere lo zio Paper mc Paper (identico a Zio Paperone), per avere ospitalit\u00e0 e magari qualche aiuto economico. Lo zio, a causa della bassa reputazione del nipote, si rifiuta di aiutarlo, cos\u00ec Butler decide di farsi dare un prestito su garanzia in una banca di fronte al negozio dello zio, barattando in cambio il suo asino. Il proprietario della banca, Rock Jaffery (Rockerduck), appena saputo il suo nome, gli offre tremila dollari senza chiedere, per il momento, nulla in cambio. Butler ritorna nel negozio dello zio, dove compra un abito nuovo con i soldi appena datagli. In questa occasione incontra Paperella O'Hara (Paperina), Charles Hamilton (Paperoga) e la sorella di quest'ultimo Melania. Quest'ultima vuole sposare Gaston Wilkes (Gastone) e rivela a Paperella la sua volont\u00e0 di annunciare il fidanzamento durante una festa in onore dei volontari che partiranno per il fronte. Paperella \u00e8 gelosa di questo, poich\u00e9 vorrebbe sposare lei Gaston. Durante la festa, infatti, cerca di dissuadere quest'ultimo a fidanzarsi con Melania, ma inutilmente. Paper Butler, presente anche lui alla festa, dice a Paperella di lasciar perdere Gaston, facendola arrabbiare. Tuttavia, dopo che Butler riceve una caraffa in testa per aver colpito involontariamente una dama con il gelato, Paperella gli concede un ballo, divertita dalla scena.\nDurante la partenza alla stazione di Gaston per il fronte, Paperella accusa Paper Butler di vigliaccheria per non essere partito anch'egli per la battaglia, ma il papero afferma che per il sud la guerra \u00e8 persa in partenza a causa dell'inferiorit\u00e0 numerica degli armamenti in confronto al nord. Infatti, dopo un sorprendente inizio per i volontari del sud, il nord inizia a prendere sempre di pi\u00f9 il sopravvento contro il nemico e viene quindi incaricata una sentinella che controlli giorno e notte i movimenti nordisti. Quest'ultima si reca da Paper mc Paper per comprare una canna da pesca e in questa occasione scopriamo che il suo e tutti gli altri negozi stanno ormai esaurendo le cibarie. Butler, non avendo cibo da comprare, segue la sentinella sperando che sia disposta a fare a met\u00e0 con il bottino della pesca. Quest'ultima non frutta e i due decidono di scavare per trovare radici. Ad un tratto incontrano Charles che con un piccone sta abbattendo un muro di roccia, dietro il quale si scopre esserci una grande quantit\u00e0 di cibo che mc Paper aveva furbamente nascosto. Butler decide cos\u00ec di donare tutti i viveri alla popolazione e di portarne soprattutto a Melania, malata da diverso tempo. Mc Paper minaccia Paper Butler di denunciarlo per il furto, ma il nipote gli rinfaccia che se lo facesse, tutti scoprirebbero la sua precedente scorrettezza.\nSuccessivamente, Butler salva Melania e Paperella da uno dei soldati del sud, che si era introdotto nella villa delle due papere per rubare, stendendolo con la pistola. Le condizioni fisiche di Melania peggiorano a causa dello spavento e Butler decide di chiedere aiuto al dottor Archie (Archimede). Durante il tragitto, Butler viene fermato da Jaffery che gli propone di bruciare tutte le riserve di cotone dello zio, ma il papero rifiuta categoricamente. Una volta raggiunto il dottore, quest'ultimo afferma di aspettare del denaro per andare a comprare armi in Inghilterra per rinforzare l'esercito del sud. Butler propone di usare del cotone invece dei soldi per comprarle e pensa di farlo usando la riserva dello zio. \nCon l'avanzata delle truppe nordiste, il protagonista preleva dalla loro villa Melania, Paperella, i nipoti Tarleton (Qui, Quo, Qua) e la loro governante per mettere tutti al sicuro in un ospedale da campo costruito da Archie. Dopo averli condotti li, il papero si dirige verso i capannoni dove era custodito il cotone, ma scopre che sono stati dati alle fiamme. Tra i responsabili, Butler riconosce Penna Gialla, un indiano che aveva precedentemente incontrato nella banca di Jaffery. L'indiano, con l'aiuto dei complici, cattura Butler e lo fa legare a due pali nella sua trib\u00f9, per poi andare da Jaffery per sapere cosa fare del prigioniero. I gemelli Tarleton, che erano in giro a cercare erbe curative, scoprono la cattura di Butler e grazie ad un potente sonnifero inventato da Archie, fanno addormentare i guardiani e lo liberano. Furioso, Butler torna da Jaffery e lo minaccia con una spada di consegnargli centomila dollari, che avrebbe usato al posto del cotone per comprare le armi. Subito dopo, insieme a Charles e ad una ciurma composta da antenati dei Bassotti, parte a bordo di un veliero verso l'Inghilterra. Durante il tragitto, i nostri eroi incontrano nuovamente Jaffery e Penna Gialla su un'altra imbarcazione. Con un arrembaggio, i protagonisti scoprono che il furfante trasportava armi che intendeva vendere all'esercito del sud, anzich\u00e9 cederle gratis. Dopo aver lasciato i furfanti su un'isola, Butler e Charles consegnano le armi all'esercito e li scoprono che quest'ultime erano di produzione sudista. Ancora pi\u00f9 arrabbiato, Butler ritorna sull'isola con Charles e la ciurma dove aveva lasciato Jaffery, per dargli una lezione. Mentre lo cercano, il furfante e Penna Gialla rubano la loro imbarcazione e se ne vanno. Butler, con l'aiuto dei compagni costruisce una piroga, ma durante la navigazione una tempesta li scaraventa sulla terraferma. Fortunatamente, quella terra era quella giusta dove fermarsi e Butler ritorna alla villa di Paperella, dove Jaffery aveva da poco fallito il suo tentativo di comprarla. Butler offre a Paperella i centomila dollari di Jaffery, ma quest'ultimo, avendolo visto entrare nella villa dalla quale stava uscendo, gli tende una trappola e lo fa arrestare per furto. \nI nipoti Tarleton affermano l'innocenza di Butler e Paperella, che verso il protagonista \u00e8 molto debitrice, decide di andarlo a trovare in prigione per vederci meglio. Dopo aver finto di essere sua sorella per avere un colloquio con lui, capisce che il papero \u00e8 sincero e chiede a Charles di testimoniare la sua innocenza. Quest'ultimo racconta tutto al quartier generale e Butler viene scarcerato. Jaffery e Penna Gialla vengono arrestati e condannati ai lavori forzati, mentre Paperella ricostruisce la sua villa con i soldi di Butler, organizzando al suo interno un grande ballo per il ritorno di Gaston. Durante la serata, Butler dice allo zio che Jaffery ha gi\u00e0 pagato la distruzione del cotone con i centomila dollari, ma lo zio afferma furioso che quei soldi erano in realt\u00e0 suoi. La storia si conclude con Butler che scappa dal ballo inseguito da mc Paper che dice di volergliela far pagare. "}
{"id": "1297045", "revid": "122758771", "url": "https://it.wikipedia.org/wiki?curid=1297045", "title": "Castano ramato", "text": "Il colore dei capelli noto come castano ramato (in lingua francese e inglese auburn) \u00e8 un insieme (non mescolato) di tonalit\u00e0 di tre tinte di color rame, marrone rossiccio e terra bruciata di Umbria.\nCaratteristiche salienti.\nI capelli castani ramati hanno la capacit\u00e0 di riflettere la luce (zone ramate), di trasmetterla da zone poco illuminate del capo (color terra d'Umbria), di trasmetterla da zone retro-illuminate (color rosso borgogna) di diffrangere la luce (quando i capelli stanno di fronte al sole, la struttura a lente cilindrica agisce come un doppio prisma), dando luogo ad un effetto iridescente o dorato.\nLa versione pi\u00f9 scura del castano ramato \u00e8 il colore \"fulvo\" o \"terra di Siena bruciata\". \u00c8 simile al colore borgogna ed al marrone, anche se questi due colori hanno una tinta pi\u00f9 rossiccia, mentre il colore castano ramato ha un tono marrone lievemente maggiore.\nEtimologia della parola inglese \"auburn\".\nStoricamente, in inglese la parola abram veniva usata per indicare l'odierno inglese \"auburn\", ad esempio \u00e8 presente in alcuni dei fogli (previ al 1685) del \"Coriolanus\", e nelle opere di Thomas Kyd \"Soliman e Perseda\" (1588) e l'opera di Thomas Middleton \"Blurt, Master Constable\" (1601).\nIl primo utilizzo ricordato della parola \"auburn\" come nome di un colore nella lingua inglese avvenne nel 1430.\nIl colore terra di Siena corrisponde al \"r\u00f9tilo\" dei latini.\nLo storico gallo-romano Tacito, nel suo libro \"De origine et situ Germanorum\", descriveva il colore dei capelli delle genti germaniche (angli, sassoni, juti, franchi, etc.) come 'rutilo', che in latino corrisponde pressappoco al fulvo.\nIl poeta italiano del XX secolo, Gabriele D'Annunzio cita questo colore quando parla di \"Ravenna, glauca notte rutilante d'oro\".\nPittura: ottenerlo con i pigmenti moderni.\nSi ottiene bene, nella pittura ad olio di lino, con una serie di varie (creare almeno 10 toni) miscele di vernici arancio, rosso chinacrone, terra di Siena, terra d'Umbria bruciata, di bitume e di rame metallico (per modellismo) che sono disponibili in molti negozi per le arti plastiche. Non bisogna mai immettere nella miscela alcuna minima quantit\u00e0 di bianco o nero di qualsiasi genere, perch\u00e9 questi colori \"uccidono\" immediatamente la vividezza del castano ramato.\nRutilismo.\nIl rutilismo si riferisce alla comparsa \"a salti di generazione\", della colorazione rosso ramato che si trova pi\u00f9 spesso in alcune popolazioni, soprattutto nel Nord Europa ed in particolare nelle Isole Britanniche."}
{"id": "1297054", "revid": "666668", "url": "https://it.wikipedia.org/wiki?curid=1297054", "title": "Coppa Interamericana", "text": "La Coppa Interamericana (in spagnolo \"Copa Interamericana\", in inglese \"Interamerican Cup\") \u00e8 stata una competizione calcistica annuale riservata al vincitore della Copa Libertadores (che riguarda l'America del Sud) e al vincitore della CONCACAF Champions' Cup (che interessa l'America centrale, settentrionale e i Caraibi).\nLa coppa \u00e8 stata disputata senza continuit\u00e0 e ha saltato molte edizioni, specialmente da quando le squadre della CONCACAF hanno iniziato a partecipare alle competizioni della CONMEBOL.\nL\u2019organizzazione era approssimativa, il trofeo spesso \u00e8 stato disputato in ritardo perdendo inevitabilmente prestigio. La maggior parte delle edizioni sono state disputate uno, e talvolta due, anni dopo che i partecipanti si erano qualificati per contendersela, (di conseguenza esistevano gi\u00e0 altri campioni continentali) come nel caso della coppa assegnata nel 1996 che fu giocata dai campioni continentali del 1994.\nQuesto \u00e8 il risultato della mancanza di incentivi finanziari e della scarsa rilevanza della competizione.\nStoria.\nLa competizione fu organizzata da CONCACAF e CONMEBOL, che si accordarono per istituire un trofeo tra i campioni delle due Americhe. Gli interessi tra i club del Sud America (Conmebol) e dell'America centrale e settentrionale (Concacaf) erano diversi, per le squadre sudamericane generalmente il trofeo aveva meno rilevanza anche per la presenza della molto pi\u00f9 prestigiosa Coppa Intercontinentale, considerata come un mondiale per club fino al 2004 (la quale fu snobbata dai club europei campioni continentali in qualche occasione (soprattutto negli anni settanta del secolo scorso), ma per questioni di incolumit\u00e0 fisica dovuta alle frequenti intemperanze degli ambienti sudamericani dettate appunto dal grande prestigio), infatti in 30 anni non si sono svolte ben 12 edizioni anche perch\u00e9 alcune compagini campioni della Coppa Libertadores non erano interessate a disputarla; nei casi San Paolo (nel 1993) e Gr\u00eamio (nel 1995), i campioni furono sostituiti dai vice-campioni (rispettivamente Universidad Cat\u00f3lica e Atletico Nacional).\nLa prima edizione della competizione fu programmata nel 1968, e vide affrontarsi Estudiantes, vincitore della Coppa Libertadores 1968, e Toluca, vincitore della CONCACAF Champions' Cup 1968. Il regolamento prevedeva due partite, andata e ritorno, e in caso di parit\u00e0 doveva essere disputato uno spareggio per determinare il vincitore. Il torneo si tenne nel febbraio 1969, e vide l'Estudiantes vincere dopo tre incontri. L'Interamericana and\u00f2 incontro a notevoli difficolt\u00e0 organizzative nell'arco della sua storia: era difatti difficile conciliare i calendari delle competizioni centroamericane e sudamericane in modo da trovare delle date in cui le squadre potessero disputare gli incontri.\nDopo la prima edizione la competizione fu sospesa, e fu ripresa nel 1971; Nacional, compagine uruguaiana, e Cruz Azul, messicana, si affrontarono il 15 luglio e il 7 novembre 1972: la vittoria and\u00f2 ai sudamericani. Nel 1972 l'Independiente vinse il suo primo trofeo, superando l'Olimpia, squadra honduregna, in entrambe le gare; questa volta gli incontri si disputarono in un solo Paese (l'Honduras), il 17 e il 20 giugno 1973. Lo stesso avvenne per l'edizione 1974: le due partite si giocarono a Citt\u00e0 del Guatemala, casa del Municipal, campione centroamericano; la vittoria and\u00f2 nuovamente all'Independiente. Con la vittoria dell'Interamericana 1975, giunta ai tiri di rigore, l'Independiente ottenne il terzo titolo, che la rende la squadra con pi\u00f9 successi in Interamericana. Nel 1976 la manifestazione non si tenne; nel 1977 si ebbe la prima vittoria di una squadra della CONCACAF: l'Am\u00e9rica di Citt\u00e0 del Messico super\u00f2 gli argentini del Boca Juniors nello spareggio all'Estadio Azteca. Nel 1979 il trofeo and\u00f2 ai paraguaiani dell'Olimpia, che dopo il pareggio con il FAS a San Salvador vinsero ad Asunci\u00f3n per 5-0. Nel 1980 torn\u00f2 a vincere una squadra messicana: l'UNAM batt\u00e9 gli uruguaiani del Nacional in 3 incontri. Lo spareggio si disput\u00f2, questa volta, in campo neutro, al Memorial Coliseum di Los Angeles, negli Stati Uniti d'America.\nTra il 1981 e il 1984 l'Interamericana non fu giocata: si tratt\u00f2 del pi\u00f9 lungo periodo d'inattivit\u00e0 per questo trofeo dalla sua istituzione nel 1968. Nel 1985 venne inaugurata la formula della gara unica: a Port of Spain si affrontarono Argentinos Juniors e Defence Force (Trinidad e Tobago), e la vittoria and\u00f2 ancora una volta ai sudamericani. Nel 1987 si gioc\u00f2 l'edizione 1986: il River Plate divenne la quarta formazione argentina a vincere l'Interamericana, superando l'Alajuelense (Costa Rica). L'edizione 1987, programmata per l'aprile 1988, ebbe vari problemi organizzativi; infine Pe\u00f1arol e Am\u00e9rica, le partecipanti di quell'anno, giocarono l'incontro il 21 aprile al Memorial Coliseum di Los Angeles, ma la partita non fu considerata parte della Coppa Interamericana (diventando \"Copa Confraternidad\"); l'Am\u00e9rica fu poi multato ed estromesso dalle competizioni CONCACAF per due anni. Nel 1989 ci fu il primo successo di una squadra colombiana, con l'Atl\u00e9tico Nacional che super\u00f2 i messicani dell'UNAM sia in casa, a Medell\u00edn, che in trasferta. Nel 1990 il torneo fu appannaggio dell'Am\u00e9rica, che sconfisse l'Olimpia di Asunci\u00f3n in un match segnato da risse e conseguenti squalifiche; nel 1991 il Colo-Colo fu il primo club cileno a ottenere il titolo interamericano, grazie alla vittoria sul Puebla (Messico).\nNel 1994 si gioc\u00f2 l'edizione riferita alla stagione 1993: l'Universidad Cat\u00f3lica, finalista della Coppa Libertadores 1993, rimpiazz\u00f2 i vincitori del San Paolo. La gara tra i cileni e i costaricani del Saprissa si risolse con il successo sudamericano per un punteggio complessivo di 6-4. Nel 1994 il trofeo torn\u00f2 in Argentina: il V\u00e9lez Sarsfield sconfisse il Cartagin\u00e9s nel febbraio 1996. L'edizione 1995 si disput\u00f2 il 3 aprile 1997, in gara unica: l'Atl\u00e9tico Nacional vinse il suo secondo titolo, battendo il Saprissa per 3-2 a San Jos\u00e9. L'ultima edizione dell'Interamericana si disput\u00f2 nel 1998, e vide la vittoria, per la prima e unica volta, di una squadra statunitense, il DC United, e l'unica partecipazione di un club brasiliano, il Vasco da Gama. Le partite si svolsero il 14 novembre 1998 a Washington (vittoria del Vasco per 1-0) e il 5 dicembre a Fort Lauderdale (vittoria del DC United per 2-0)."}
{"id": "1297061", "revid": "125778515", "url": "https://it.wikipedia.org/wiki?curid=1297061", "title": "Pagine bianche", "text": "Le Pagine Bianche sono un elenco degli abbonati telefonici in ordine alfabetico.\nLe Pagine Bianche in Italia.\nIn Italia le varie \"Pagine Bianche\" utilizzano i dati contenuti nell'archivio elettronico unico (DBU \u2013 \"Data Base Unico\"), operativo dal 1\u00ba agosto 2005, che raccoglie i numeri telefonici e i dati identificativi dei clienti di tutti gli operatori nazionali di telefonia fissa e mobile (compresi gli intestatari di carte prepagate).\nOgni area territoriale, generalmente corrispondente a una provincia, ha un proprio elenco, in ordine alfabetico e suddiviso per comuni.\nLa pubblicazione degli elenchi \u00e8 stata liberalizzata negli anni novanta. \nDibattito sugli elenchi.\nIn tempi recenti, si \u00e8 tornato a parlare dell'effettiva utilit\u00e0 del servizio di consegna degli elenchi cartacei, considerati ormai, a detta di alcuni, fuori dal tempo. Essendo infatti disponibile anche un'edizione elettronica gratuita del prodotto (sia come sito web che come app per smartphone e tablet), la ricerca pu\u00f2 avvenire istantaneamente, ove si abbia disponibilit\u00e0 della necessaria apparecchiatura, e, contrariamente alla copia cartacea (il cui costo di consegna \u00e8 automaticamente addebitato dagli operatori telefonici previo dissenso), su tutto il territorio nazionale.\nL'edizione elettronica consente in aggiunta la ricerca inversa a partire dal numero di telefono, previa autorizzazione del titolare.\nUlteriore punto a sfavore nei confronti degli elenchi (non solo in versione cartacea) \u00e8 stato l'inutile tentativo di risoluzione del problema delle chiamate provenienti dai call-center (c.d. \"telemarketing selvaggio\") che ha ridotto sensibilmente gli iscritti: molti, infatti, nel corso degli anni, hanno richiesto di essere rimossi dagli elenchi telefonici sperando di non essere pi\u00f9 contattati dalle societ\u00e0 di telemarketing. Le numerazioni attivate a partire dal 2005, invece, vengono inserite in elenco soltanto previa autorizzazione del titolare della linea mediante la compilazione facoltativa del modello di \"Informativa e di richiesta di consenso\" (c.d. \"Questionario DBU\") adottato dal Garante Privacy con il provvedimento del 15 luglio 2004 e successivamente modificato con il Provvedimento del 24 febbraio 2011.\nOltre ai vecchi iscritti che hanno richiesto la rimozione e ai nuovi che non hanno compilato il questionario per inserimento DBU, sono da considerarsi assenti dagli elenchi anche i vecchi iscritti che abbiano effettuato portabilit\u00e0 del numero di telefonia fissa prima del 31 ottobre 2011 e che con il nuovo gestore non hanno riconfermato l'iscrizione. Solo dal 1\u00ba novembre 2011, infatti, mantenendo invariati tutti i dati, in caso di variazione del gestore, rimane confermata la scelta precedente.\nPagine Bianche Italiaonline.\nUno degli annuari pi\u00f9 diffusi \u00e8 l'omonimo prodotto dell'Italiaonline, fino al 2016 dalla Seat Pagine Gialle.\nLa prima edizione delle Pagine Bianche si ha nel 2004, con la ridenominazione di quello che allora si chiamava semplicemente \"Elenco abbonati degli operatori telefonici\" in \"Pagine Bianche\".\nViene prodotto in formato cartaceo e distribuito con cadenza annuale agli abbonati.\nAl mese di le Pagine Bianche hanno un sito internet, un'edizione consultabile su dispositivi mobili e un servizio di ricerca telefonica a pagamento, \"ProntoPagineBianche 12.40\".\nIl 12.40.\nLe pagine bianche sono attive telefonicamente mediante il numero telefonico a pagamento 12.40, che permette, a chi non ha ricevuto l'elenco cartaceo, di ricercare telefonicamente un qualsiasi numero telefonico raccolto negli elenchi delle pagine bianche.\nCome conseguenza della liberalizzazione, i servizi informazioni elenco abbonati vengono forniti a pagamento anche da altri operatori.\nAltri elenchi.\nElenco S\u00ec.\nL\"'Elenco S\u00ec\" viene pubblicato da Pagine S\u00ec! SpA e comprende una sezione corrispondente alle pagine gialle e una corrispondente alle pagine bianche.\nRegistro delle opposizioni.\nIscrivendosi al Registro pubblico delle opposizioni, una Robinson List istituita con DPR 178/2010, riservata agli iscritti in elenco, si pu\u00f2 impedire la ricezione di chiamate pubblicitarie non richieste. \nNel 2015, il Garante della Privacy, ha stabilito che anche le numerazioni non in elenco non possono essere contattate a fini promozionali: nell'eventualit\u00e0, il promotore deve dimostrare di aver acquisito lo specifico consenso, libero e informato, dal titolare della linea.\nA novembre 2016, il presidente dell'AGCOM, al fine di aumentarne l'efficacia, ha proposto l'estensione del Registro delle Opposizioni anche alle numerazioni mobili e l'istituzione di un portale telematico per gestire congiuntamente tutti i consensi commerciali rilasciati.\nAd inizio 2017 in Commissione Lavori pubblici del Senato \u00e8 stata votata una norma presentata da Marco Filippi che prevede, mediante l'iscrizione al Registro delle Opposizioni, la revoca di tutti i consensi precedentemente espressi, rilasciati sia in maniera consapevole che inconsapevole.\nA luglio 2017 il ddl sul telemarketing istituisce, sulla base di quanto suggerito dalla UE, un prefisso unico che permette agli utenti di identificare immediatamente le chiamate commerciali in arrivo. Inoltre, introduce il divieto per gli operatori di ricorrere a compositori telefonici per la ricerca automatica di numeri non inseriti negli elenchi pubblici, ed estende la possibilit\u00e0 di iscrizione al Registro delle Opposizioni alle numerazioni mobili.\nA dicembre 2017, dopo un anno di discussione, \u00e8 stata approvata la riforma sul telemarketing selvaggio. Tra i punti salienti, l'estensione a tutte le numerazioni per l'iscrizione al Registro, l'azzeramento dei consensi commerciali precedenti, l'aggiornamento periodico delle liste da parte delle societ\u00e0, la responsabilit\u00e0 condivisa tra call center e societ\u00e0 che promuove la vendita in caso di chiamate moleste e l'obbligo di utilizzare uno tra i prefissi identificativi a seconda che si tratti di chiamata commerciale o con finalit\u00e0 statistica, a meno che la societ\u00e0 utilizzi un numero richiamabile.\nA luglio 2018 l'AGCOM ha attivato il ROC, il Registro Operatori di Comunicazione.\nA seguito della delibera AGCOM 156/18/CIR, le chiamate commerciali dovranno avere prefisso 0843 o 0844.\nEntro dicembre 2020 doveva essere approvata l'estensione ai cellulari ma non ha mai visto la luce per mancata pubblicazione definitiva del decreto attuativo.\nDal 1\u00b0 gennaio 2022 il nuovo Registro delle opposizioni potr\u00e0 finalmente proteggere anche i numeri di cellulare, e non solo i fissi. Tra le novit\u00e0 dell'intervento normativo, ancora non in vigore, la protezione dalle chiamate generate da software con conseguente cancellazione dei consensi pregressi, e l'estensione ai numeri di cellulari."}
{"id": "1297131", "revid": "1543377", "url": "https://it.wikipedia.org/wiki?curid=1297131", "title": "Ivory (wrestler)", "text": "\u00c8 conosciuta per aver combattuto nella World Wrestling Federation.\nLa Moretti ha iniziato la sua carriera nel wrestling verso la seconda met\u00e0 degli anni ottanta nella Gorgeous Ladies of Wrestling come Tina Ferrarie ha debuttato nella World Wrestling Federation nel 1999 come manager di D'Lo Brown e Mark Henry. Ha vinto per tre volte il Women's Championship ed ha fatto parte dei Right to Censor, stable dalle dure visioni sociopolitiche.\nIl 6 aprile 2018, \u00e8 stata introdotta nella WWE Hall of Fame.\nCarriera.\nPrimi anni (1986\u20131999).\nIn giovent\u00f9, la Moretti lott\u00f2 con i suoi due fratelli e sua sorella. Tempo dopo, frequent\u00f2 l'University of Southern California (USC), la Moretti secondo le sue parole, fu \"trascinata da un'amica\" (che in seguito si rivel\u00f2 essere Nadia Kadmiri) a un'audizione tenuta a Las Vegas nella Gorgeous Ladies of Wrestling (G.L.O.W.). La Moretti e la Kadmiri superarono con successo l'audizione e vennero allenate da Mando Guerrero per sei settimane, prima di iniziare a lottare nella GLOW rispettivamente con i nomi di Tina Ferrari e Ashley Carter, formando un tag team conosciuto con il nome \"T &amp; A\". La Ferrari sconfisse Colonel Ninotchka conquistando il vacante GLOW Championship, rappresentato da una corona. Successivamente, la Moretti lott\u00f2 nella Powerful Women of Wrestling e Ladies Professional Wrestling Association con i nomi di Nina e Tina Moretti, dove vinse il POWW Championship. Il 23 settembre 1994 al Blackjack Brawl della UWF, torn\u00f2 a utilizzare il nome di Tina Moretti perdendo contro Candi Devine nel match per l'assegnazione dell'UWF World Women's Championship.\nWorld Wrestling Federation/Entertainment (1999\u20132005).\nWomen's Championship (1999).\nNel gennaio del 1999, la Moretti firm\u00f2 un contratto con la World Wrestling Federation (WWF). Nella puntata di \"Raw\" del 13 febbraio, fu introdotta con il nome di Ivory, come manager \"face\" del tag team formato da Mark Henry e D'Lo Brown. Ivory fece il suo debutto sul ring nella puntata di \"Raw\" del 15 febbraio, lottando in coppia con D'Lo Brown contro Jeff Jarrett e Debra in un intergender tag team match che si concluse senza un vincitore. Nella puntata di \"Raw\" del 1\u00ba marzo, sconfisse Debra per squalifica dopo essere stata attaccata dalle Pretty Mean Sisters (Jacqueline Moore e Terri Runnels). Il 28 marzo a WrestleMania XV, Ivory accompagn\u00f2 D'Lo Brown e Test nel loro match per il WWF Tag Team Championship contro Jeff Jarrett e Owen Hart. Jarrett e Hart mantennero il titolo in seguito alle interferenza della Moore, della Runnels e Debra.\nIn quel periodo in WWF, le donne erano conosciute pi\u00f9 per le loro apparenze fisiche e \"sex appeal\" piuttosto che per le abilit\u00e0 di wrestling, le quali si affrontavano in strip match o \"slop match\", incontro che si svolgeva in una piscina di fango. Il 14 giugno, Ivory conquist\u00f2 il Women's Championship sconfiggendo Debra, e lo difese con successo il 22 agosto a SummerSlam contro Tori. Durante la rivalit\u00e0 con Tori, Ivory divenne una \"heel\". Ivory continu\u00f2 la rivalit\u00e0 con Tori nelle settimane successive a SummerSlam, e la sconfisse nel primo hardcore match femminile il 6 settembre a \"Raw Is War\". Ivory venne poi sfidata da Luna Vachon, che sconfisse in un hardcore match a Unforgiven. Nel mese di ottobre, inizi\u00f2 una rivalit\u00e0 con The Fabulous Moolah, la quale prese il titolo a No Mercy. Tuttavia nella puntata di \"Raw Is War\" del 25 ottobre, Ivory sconfisse Moolah nella rivincita riconquistando il Women's Championship per la seconda volta. Il 12 dicembre ad Armageddon in favore di Miss Kitty in un four corners evening gown pool match.\nRight to Censor (2000\u20132001).\nVerso la fine del 1999, Ivory aggiunse al suo personaggio delle caratteristiche conservative. Il 23 gennaio alle Royal Rumble, prese parte al \"Miss Royal Rumble\" swimsuit contest, vinto da Mae Young. Il 9 marzo, Ivory affront\u00f2 senza successo Jacqueline in un match valevole per il Women's Championship. Dopo un periodo di pausa, Ivory torn\u00f2 nell'ottobre del 2000 come membro dei Right to Censor, cambiando il suo personaggio con acconciature pi\u00f9 conservatrici. Poco dopo, Ivory inizi\u00f2 una rivalit\u00e0 con Lita per il Women's Championship, che vinse in un fatal four-way match che includeva anche Jacqueline e Trish Stratus. Dopo aver difeso il titolo il 19 novembre contro Lita con l'aiuto del leader dei Right to Censor Stevie Richards, Ivory difese il titolo anche il 10 dicembre ad Armageddon in un triple threat match contro Trish Stratus e Molly Holly.\nSuccessivamente, Ivory e i Right to Censor inizi\u00f2 una rivalit\u00e0 con Chyna dopo che quest'ultima aveva posato per Playboy verso la fine del 2000. Nella puntata di \"Raw Is War\" del 4 dicembre, Ivory e il suo compagno di squadra Val Venis eseguirono un double-team piledriver nei confronti di Chyna infortunandola al collo. Dopo essere tornata, Chyna sfid\u00f2 Ivory per il Women's Championship alla Royal Rumble, dove mantenne il titolo dopo che Chyna aveva peggiorato l'infortunio al collo. Ivory venne nuovamente sfidata da Chyna il 1\u00ba aprile a WrestleMania X-Seven in cui fu sconfitta uno squash match, concludendo il suo regno. In seguito, i Right to Censor si sciolsero il 26 aprile.\nVarie faide e opportunit\u00e0 titolate (2001\u20132003).\nIvory torn\u00f2 nei programmi televisivi nella puntata di \"Raw Is War\" del 6 agosto, unendosi all'Alliance durante l'Invasion. In seguito, Ivory si alle\u00f2 con Torrie Wilson e Stacy Keibler aiutandole a sconfiggere Jacqueline in un handicap match, per poi voltare successivamente le spalle alla Wilson a causa della sua relazione con Tajiri e divenne la manager di Lance Storm. A No Mercy, accompagn\u00f2 Storm e The Hurricane nel loro incontro contro gli Hardy Boyz per il WCW World Tag Team Championship, senza successo. Alle Survivor Series, prese parte al six-pack challenge per il vacante Women's Championship, vinto da Trish Stratus.\nNel 2002, Ivory fece da allenatrice nella seconda stagione di Tough Enough. Dopo che la World Wrestling Federation fu rinnominata \"World Wrestling Entertainment\" e si divise in due roster, \"Raw\" e \"SmackDown!\", Ivory venne spostata a \"SmackDown!\". Ivory inizi\u00f2 poi una breve rivalit\u00e0 con le co-vincitrici di Tough Enough Linda Miles e Jackie Gayda, sconfiggendo la Miles per merito dell'interferenza della Gayda nella puntata di \"Velocity\" dell'8 giugno. Nel mese di novembre, Ivory venne trasferita a \"Raw\" in cambio di Big Show. Durante il resto dell'anno, lott\u00f2 in coppia con Victoria e ebbe una rivalit\u00e0 con Trish Stratus.\nDurante tutto il 2003 appar\u00ec sporadicamente negli show televisivi e solo una volta (Armageddon) in un pay-per-view contro Molly Holly, dove perse l'opportunit\u00e0 di vincere il titolo femminile della Holly. A giugno, la Moretti riscosse tre vittorie per schienamento contro la Women's Champion Jazz, ma non ottenne mai la possibilit\u00e0 di battersi con la campionessa per la cintura. Perse il suo ultimo match il 21 dicembre 2003 contro Victoria, durante l'ultima edizione di Heat di quell'anno.\n\"WWE Experience\" e rilascio (2004\u20132005).\nNel 2004 la Moretti lavor\u00f2 per nove settimane come allenatrice in Ohio Valley Wrestling. A partire dal mese di maggio present\u00f2 \"WWE Experience\" insieme a Todd Grisham; il suo contratto fu trasformato in maniera da permetterle di lottare nel circuito indipendente pur mantenendo il ruolo di commentatrice per la WWE.\nIl 22 luglio 2005 la WWE annunci\u00f2 la fine del rapporto di lavoro con Ivory. Da allora la Moretti inizi\u00f2 a lottare sporadicamente nel circuito indipendente.\nRitorno al circuito indipendente (2005\u20132006, 2011).\nDopo aver lasciato la WWE, Ivory inizi\u00f2 ad apparire saltuariamente nel circuito indipendente (utilizzando il suo nome di battesimo), dove ottenne diversi titoli femminili, come il CCW Tag Team Championship (in coppia con Bambi) e l'ECCW SuperGirls Championship, che difese con successo per circa cinque mesi, prima di perderlo contro Nattie Neidhart l'8 ottobre 2006.\nIl 5 marzo 2011, la Moretti \u00e8 apparsa al 4\u00ba anniversario dell'evento Women Superstars Uncensored (WSU), dove \u00e8 stata introdotta nella WSU Hall of Fame.\nSporadiche apparizioni in WWE (2015\u2013presente).\nIl 31 marzo 2015 ha partecipato alla convention \"WrestleMania Axxess\" di WrestleMania.\nIl 27 gennaio 2016 \u00e8 apparsa durante il programma \"Table for 3\", insieme alle wrestler Alundra Blayze e Molly Holly.\nIl 6 aprile 2018 \u00e8 stata introdotta nella WWE Hall of Fame da Molly Holly. Il 28 ottobre successivo \u00e8 tornata a lottare per una sera al pay-per-view \"Evolution\", nella 20 Women-Battle Royal tenutasi all'evento, riuscendo a rimanere sul ring pi\u00f9 a lungo rispetto a tutte le altre lottatrici del passato, prima di essere eliminata verso la fine da Asuka.\nIl 29 gennaio 2022 ha preso parte al suo primo Royal rumble match nell'edizione di quell'anno dell'omonimo pay-per-view, presentandosi con la \"gimmick\" di quando apparteneva ai Right to Censor."}
{"id": "1297146", "revid": "599013", "url": "https://it.wikipedia.org/wiki?curid=1297146", "title": "R\u00f3bert Feczesin", "text": "Caratteristiche tecniche.\n\u00c8 un attaccante che pu\u00f2 ricoprire il ruolo di prima punta, seconda punta o ala.\nCarriera.\nClub.\nNato nella capitale ma originario di Dabas, piccola cittadina della provincia di Pest, muove i primi passi con la squadra locale, nel 1999 passa per un biennio al Vasas, prima di venire acquistato dal'\u00dajpest dove inizia la sua carriera professionistica. Gioca 2 stagioni e mezzo a discreti livelli. A met\u00e0 stagione 2005/2006 passa al Sopron di mister Dario Bonetti, facendo coppia in attacco con Beppe Signori, qui gioca ancora per una stagione e mezzo segnando 11 reti in 38 presenze. Nell'estate 2007 viene opzionato e subito ingaggiato dal Brescia.\nRitorna in Ungheria il 29 agosto 2009, precisamente al Debrecen, in prestito con diritto di riscatto, ma nella stagione 2010-2011 torna al Brescia dove esordisce in Serie A il 19 dicembre 2010 nella gara contro il Catania subentrando nella ripresa a \u00c9der. Il 27 gennaio 2011 passa in prestito all' in Serie B; esordisce con i marchigiani il 29 gennaio nella trasferta di Bergamo contro l' e va a segno dopo 10 minuti realizzando il gol del vantaggio bianconero. Conclude la sua stagione con 19 presenze e ben 8 reti, e a fine stagione torna a Brescia. Segna subito all'esordio, il 27 agosto nella sfida vinta per 2-0 contro il Vicenza. Conclude la stagione con 29 presenze e 5 gol segnati in campionato.\nGioca la prima partita della stagione 2012-2013 con la maglia del Brescia contro il il 25 agosto 2012. Il 31 agosto seguente passa a titolo definitivo all'.\nSvincolatosi dall'Ascoli al termine della stagione 2012-13, che ha visto la retrocessione della sua squadra in Lega Pro, il 24 agosto 2013 passa al Padova a parametro zero siglando un accordo per due anni con i biancoscudati. Il 22 luglio 2014, dopo la mancata iscrizione del Padova al campionato di Lega Pro, rimane svincolato.\nNell'estate 2014 firma per il formazione ungherese che milita nella massima divisione. La sua prima stagione grazie soprattutto alla sua grande vena realizzativa nelle varie coppe nazionali chiude con ben 27 reti in 38 partite, eguagliando cos\u00ec il proprio record fermo a 18 reti nella stagione 2006-07, laureandosi campione d'Ungheria. Con il club di Szekesfehervar gioca un altro anno e mezzo, prima di lasciare la squadra a gennaio 2017 per tentare fortuna in Asia con il Jeonnam Dragons formazione della massima serie sudcoreana.\nEsordisce alla prima giornata di campionato andando subito a segno nella sconfitta per 2-1 contro il Jeonbuk Motors FC mettendo a segno il gol del momentaneo pareggio, nel corso del campionato si rivela un uomo-squadra, grazie anche alle maggiori qualit\u00e0 tecniche e fisiche dimostrate rispetto agli altri compagni. Al termine della stagione la sua squadra si salva per la miglior differenza reti sulla penultima ovvero il Sangju Sangmu lasciando la squadra dopo 32 partite e 10 reti. L'annata seguente ritorna in Europa firmando un contratto annuale con l'Adanaspor squadra appena retrocessa dalla massima serie turca.\nCon il club di Adana raccoglie 24 presenze e 4 reti piazzandosi a met\u00e0 classifica.\nL'annata 2019-20 lo vede tornare in patria a distanza di due anni dall'ultima volta, firmando un contratto con l'\u00dajpest ritornando nel club dopo dodici anni.\nNazionale.\nDopo aver compiuto le trafile giovanili della Nazionale ungherese, soprattutto nell'Under 21, nella quale \u00e8 stato un giocatore fondamentale, ha esordito con l'Ungheria il 14 dicembre 2005, a soli diciannove anni. Il 21 agosto 2007, in occasione di un'amichevole a Budapest contro la Nazionale italiana, segna una rete a Gianluigi Buffon nella vittoria ungherese per 3-1. \nNel novembre 2019 fa ritorno in nazionale, a esattamente otto anni di distanza dall'ultima partita disputata, subentrando a Szalai nell'amichevole persa per 2-1 contro l'Uruguay.\nStatistiche.\nPresenze e reti nei club.\n\"Statistiche aggiornate al 7 maggio 2020\"."}
{"id": "1297151", "revid": "729019", "url": "https://it.wikipedia.org/wiki?curid=1297151", "title": "Strada statale 380 dei Tre Confini", "text": "La ex strada statale 380 dei Tre Confini (SS 380), ora \"strada provinciale ex SS 380 dei Tre Confini (SP ex SS 380)\", \u00e8 una strada provinciale italiana che si snoda in Basilicata.\nStoria.\nLa SS 380 venne istituita nel 1962 con il seguente percorso: \"Innesto S.S. 7 al Km. 562+140 - Innesto S.S. 175 al Km. 19+000.\"\nPercorso.\nCollega la strada statale 7 Via Appia, con cui si interseca in territorio di Matera (in prossimit\u00e0 del viadotto con cui la SS 7 supera il fiume Bradano, presso la contrada Santa Lucia al Bradano) con la ex strada statale 175 della Valle del Bradano, a cui si allaccia in territorio di Montescaglioso, precisamente in contrada Capoiazzo.\nL'attuale strada \u00e8 funzionante dal 1992 (14 agosto, giorno di inaugurazione) e sostituisce una vecchia strada, ormai per lo pi\u00f9 impraticabile (tranne in alcuni tratti ove funge da collegamento tra l'attuale percorso e aziende agricole, case coloniche, ecc.) e risalente agli anni sessanta, un'epoca passata denotata da esigenze minori in fatto di rapidit\u00e0 e sicurezza nei trasporti.\nL'attuale sede stradale si sviluppa parallela alla sponda destra del fiume Bradano, a valle dell'invaso artificiale della diga di S. Giuliano.\nLa strada \u00e8 di classe C1: una corsia per senso di marcia e una carreggiata di larghezza costante pari a 10,5 m. La strada \u00e8 interessata da diverse curve ad ampio raggio e alcuni tratti in rettifilo, per tutto il suo percorso. Strato di usura in conglomerato bituminoso.\nSono presenti tre viadotti (\"S. Andrea\" al km 1, dal nome della fiumara praticamente sempre secca, affluente del Bradano, \"Cruciale\" al km 6 e \"Santa Croce\" al km 7, dai nomi dei fossi che la strada supera) e una galleria (\"dei 3 Confini\" al km 6, tra i viadotti \"Cruciale\" e \"Santa Croce\").\nSi interseca con la SS 7 e con la SP ex SS 175 con incroci a livelli sfalsati, secondo schema \"a trombetta\"; al km 2 un'altra intersezione a livelli sfalsati con la SP Ginosa-c.da Santa Lucia-Miglionico. Sono presenti numerosi accessi poderali lungo il tracciato.\nAttraversa i territori di Matera, Miglionico, Pomarico, Montescaglioso e il suo nome deriva da quello della contrada \"Tre Confini\" (suddivisa in \"Tre Confini Soprani\" e \"Tre Confini Sottani\" - percorrendo la strada secondo i km crescenti, in pratica dopo la discesa che si incontra al km 4 -), cos\u00ec detta perch\u00e9 l\u00ec, anticamente, era il punto di incontro dei tre tenimenti di Ginosa, Matera e Montescaglioso, punto oggi coincidente pressappoco con il luogo in cui si incontrano i territori comunali di Matera, Miglionico e Montescaglioso, dunque ancora \"tre confini\".\nAl km 2, il bivio di \"Ginosa-Miglionico\" porta (direzione Ginosa) alla chiesa rupestre di S. Lucia al Bradano.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Basilicata, che ha provveduto al trasferimento dell'infrastruttura al demanio della Provincia di Matera."}
{"id": "1297163", "revid": "533444", "url": "https://it.wikipedia.org/wiki?curid=1297163", "title": "Lauda Air Italia", "text": "La Lauda-air S.p.A. (Lauda Air Italia) \u00e8 stata una compagnia aerea italiana fondata nel settembre 1991 da Niki Lauda, passata sotto il controllo della holding Livingston Aviation Group, \u00e8 stata assorbita dalla Livingston SpA nel settembre del 2005.\nStoria.\nL'amministratore delegato che \u00e8 stato al timone per quasi tutta l'attivit\u00e0 della compagnia \u00e8 l'Ing. Andrea Molinari.\nLauda Air Italia inizi\u00f2 le operazioni come distaccamento dell'austriaca Lauda Air con un solo aeromobile Boeing 767-300ER, per poi iniziare ad operare rotte proprie ed incrementando la flotta fino a 4 velivoli di lungo raggio Boeing 767. Dopo l'assorbimento da parte della compagnia Livingston nel 2005, i B767 furono sostituiti da 3 Airbus A330-200.\nOperava pi\u00f9 che altro voli charter di lungo raggio nella zona caraibica (Messico, Repubblica Dominicana, Giamaica, Cuba), in Africa in paesi come Kenya e Tanzania e nell'Oceano Indiano (Maldive). Nei periodi di maggior richiesta da parte dei \"tour operator\" venivano operati anche voli di corto/medio raggio prevalentemente per il Mar Rosso e anche voli per Ibiza.\nCol passaggio di mano al Gruppo Ventaglio, la compagnia Livingston ha ottenuto dal gruppo Austrian Airlines (acquirente della \"casa madre\") il diritto di continuare a utilizzare il marchio \"Lauda\" a tempo indeterminato."}
{"id": "1297168", "revid": "729019", "url": "https://it.wikipedia.org/wiki?curid=1297168", "title": "Aldo Moretti", "text": "Sacerdote cattolico, come Tenente Cappellano di fanteria del 40\u00ba Reggimento fu insignito della Medaglia d'oro al valor militare. Dopo la firma dell'armistizio dell'8 settembre 1943 ha combattuto nelle file partigiane con il nome di battaglia \"Lino\" e fu tra i fondatori della Brigata Osoppo.\nBiografia.\nNacque a Tarcento il 20 novembre 1909, figlio di Antonio e Giuseppina Rumiz, ed era il pi\u00f9 giovane di ben 12 fratelli. Dopo aver studiato a Tarcento, Mels e Udine, tra il 1928 al 1935 fu ospite del Pontificio Seminario lombardo per gli studi universitari di Roma. \nNel 1931 si laurea in filosofia presso l'Accademia S. Tommaso, conseguendo poi il dottorato in teologia all'Universit\u00e0 Gregoriana (1932) e al Pontificio Istituto Biblico (1935). Il 26 marzo 1932 fu ordinato sacerdote a Udine. A partire dal 1935, e per molti anni ricopre il ruolo di docente di lingua ebraica e di sacre scritture presso il Seminario arcivescovile di Udine. Dopo l'entrata in guerra dell'Italia, il 10 giugno 1940 parte per l'Africa settentrionale italiana come cappellano militare, assegnato al 40\u00ba Reggimento fanteria \"Bologna\". In Africa assistette spiritualmente i soldati italiani fino a che, gravemente ferito a Tobruk il 26 novembre 1941, fu fatto prigioniero dagli inglesi. Dopo un periodo di convalescenza trascorso in un ospedale da campo fu portato in Egitto, venendo liberato nel corso del 1942, per essere subito rimpatriato ed esonerato dal servizio militare a causa della gravissime mutilazioni subite. Dopo l'armistizio dell'8 settembre 1943, con il nome di battaglia di \"Lino\" fu fondatore ed organizzatore della Divisione d'assalto partigiana \"Osoppo\", operante nella Resistenza friulana. Nel 1947 viene insignito della Medaglia d'oro al valor militare a vivente. Nel 1970 \u00e8 tra i promotori della costituzione dell'Istituto friulano per la storia del movimento di liberazione (Ifsml) di Udine.\nAldo Moretti \u00e8 stato, anche, negli ultimi anni di vita assistente delle suore del Carmelo di Montegnacco di Cassacco. Infatti, era stato promotore della costruzione del relativo monastero. Attualmente la Medaglia d'oro ricevuta \u00e8 stata fusa per la creazione della porticina del tabernacolo del Carmelo.\nLe ricostruzioni dell'eccidio di Porz\u00fbs.\nMonsignor Aldo Moretti afferm\u00f2 in pi\u00f9 occasioni di ritenere che l'eccidio di Porz\u00fbs fosse stato compiuto \u00ab\u2026nell'interesse della causa slovena, ma il comando del IX Corpus intu\u00ec che era molto utile ai suoi scopi il coinvolgere degli italiani e trov\u00f2, con l'indispensabile consenso degli uomini del PCI, un italiano, il garibaldino Mario Toffanin (\"Giacca\") che accett\u00f2 di rendersi esecutore materiale del misfatto con la sua GAP\u00bb.\nIn un'intervista a \"Famiglia Cristiana\" del 1997, Moretti espresse anche l'opinione secondo la quale gli Alleati, pensando gi\u00e0 al dopoguerra e temendo la collaborazione tra i partigiani cattolici e quelli comunisti, avessero cercato di dividere quel fronte fino a sacrificare la Osoppo per mano delle formazioni comuniste oramai al servizio degli jugoslavi, al fine di screditarle: \u00ab\u2026lavorare per dividerci, anzi di sacrificarci per gettare l'ombra del discredito sulle formazioni comuniste, alle dipendenze di un esercito, quello jugoslavo, che ormai era visto come conquistatore e non pi\u00f9 come alleato. Insomma gli Alleati erano preoccupati del loro futuro governo nella zona.\u00bb.\nAncora, secondo Moretti, le stesse denunce di Radio Londra contro Elda Turchetti sarebbero rientrate in tale strategia. Questi sostenne inoltre che gli attriti fra i garibaldini e gli osovani dell'autunno del 1944 avevano dato la stura a voci di collaborazione tra il gruppo Osoppo e le forze nazifasciste, voci peraltro recisamente negate: \u00abQualche intesa umanitaria, nessun tradimento. Tentavamo solo di anticipare la pace in un angolo del fronte\u00bb. In quell'atmosfera di sospetto due proposte di alleanza contro le formazioni comuniste giunsero alla Osoppo da parte del federale fascista di Udine Mario Cabai per conto dello Sturmbannf\u00fchrer delle SS Ludolf Jakob von Alvensleben, ma furono subito respinte da Moretti con due lettere, datate 28 dicembre 1944 e 10 gennaio 1945, fatte pervenire al federale di Udine tramite l'arcivescovo Giuseppe Nogara. Le voci tuttavia divennero insistenti quando Cino Boccazzi, partigiano della Osoppo preso prigioniero dalla X\u00aa Flottiglia MAS, fu effettivamente mandato a Udine (secondo la ricostruzione data da Moretti \u2013 e ribadita in sede processuale dallo stesso Boccazzi \u2013 sotto la minaccia di veder uccisa la propria moglie e i propri figli se si fosse rifiutato) per cercare un contatto ai fini di una possibile intesa RSI-Alleati per la difesa del confine orientale.\nL'ufficiale britannico in incognito a Udine Thomas Rowort \"Nicholson\" \u2013 a cui era stata riferita la proposta \u2013 attese prima di consultarsi con il comando a Londra, che rispose poi negativamente all'offerta cos\u00ec come risposero negativamente gli osovani. L'attesa rese ancora pi\u00f9 forti le voci di una possibile trattativa tra la Osoppo e la Decima Mas. Le accuse di collaborazionismo con i fascisti e con i tedeschi continuarono anche dopo la fine della guerra e vennero ripetute ancora negli anni novanta e negli anni duemila. L'ipotesi di Moretti del coinvolgimento dei servizi segreti britannici non fu in seguito approfondita dalla storiografia internazionale, se non da alcuni autori \u2013 segnatamente Alessandra Kersevan e Goradz Bajc \u2013 in termini pi\u00f9 ampi, laddove le attivit\u00e0 di detti servizi segreti vengono inserite in un quadro di doppi e tripli giochi comprendente svariati altri attori."}
{"id": "1297193", "revid": "287204", "url": "https://it.wikipedia.org/wiki?curid=1297193", "title": "Robert Feczesin", "text": ""}
{"id": "1297210", "revid": "33689", "url": "https://it.wikipedia.org/wiki?curid=1297210", "title": "1941 - Counter Attack", "text": ""}
{"id": "1297268", "revid": "125587981", "url": "https://it.wikipedia.org/wiki?curid=1297268", "title": "Ubaldo Righetti", "text": "Carriera.\nGiocatore.\nClub.\nCentrale difensivo, esordisce in Serie A con la nella stagione 1981-1982 a diciotto anni, disputando tre minuti contro il . Allenato da Nils Liedholm, il 21 marzo 1982 a Bologna Righetti gioca da titolare per tutti i novanta minuti. Con i giallorossi gioca per i successivi sette anni, vincendo lo scudetto nel campionato 1982-1983, e la Coppa Italia per due volte. Perde ai rigori la finale di Coppa dei Campioni contro il nel 1983-1984, segnando il rigore da lui battuto. Nel 1984-1985 segna in casa con l'. Le aspettative su di lui erano molto alte, ma il suo rendimento subisce una flessione proprio quando avrebbe dovuto affermarsi in modo definitivo.\nNel 1987 passa all', per essere ceduto l'anno dopo al , dove giocher\u00e0 per due anni. Durante il mese di maggio del 1990 viene prestato al per disputare la Coppa Mitropa, che la squadra pugliese riuscir\u00e0 a vincere.\nNel 1990 approda in Serie B al , allenato da Carlo Mazzone nella prima parte del campionato, e poi da Giovanni Galeone, ottenendo la salvezza. Nel campionato 1991-1992, Righetti \u00e8 il pilastro della difesa biancazzurra, risultando determinante per la conquista della promozione in Serie A. Sempre col Pescara, di nuovo retrocesso, chiude la carriera nel 1994.\nNazionale.\nConta 8 presenze con la nazionale maggiore tra il 1983 e il 1985.\nAllenatore.\nHa intrapreso la carriera di allenatore, guidando prima nei dilettanti la formazione abruzzese della Renato Curi Angolana quindi in Serie C il e poi la nella stagione 2001-2002, dove fu esonerato a campionato in corso. In seguito si sedette nelle panchine del nella stagione 2002-2003, del nel 2003-2004 e l'ultima parentesi nel , subentrato a gennaio, ed esonerato a fine stagione.\nDopo il ritiro.\nNel 2021 si candida alle elezioni comunali di Roma tra le file del Partito Democratico a sostegno di Roberto Gualtieri, ottenendo 660 preferenze.\nVita privata.\nNel 1994 dalla relazione con la sua ex compagna pescarese nasce la figlia Giorgia Righetti. \u00c8 lo zio di Elena Santarelli."}
{"id": "1297301", "revid": "729019", "url": "https://it.wikipedia.org/wiki?curid=1297301", "title": "Jason Leonard", "text": "Nel ruolo di pilone milit\u00f2 per sedici stagioni in Premiership, tra le file dei prima e negli poi.\n\u00c8 uno dei quattro inglesi che figurano nell'International Rugby Hall of Fame, e vanta il primato assoluto di presenze nella Nazionale inglese con 114 incontri disputati.\nBiografia.\nJason Leonard fa parte della generazione di rugbisti inglesi la cui carriera si situa a cavallo del trapasso dall'era dilettantistica a quella professionistica: dilettante fino al 1988 nelle file del Barking RFC, firm\u00f2 quell'anno il suo primo contratto da professionista con i Saracens, formazione presso la quale rimase due stagioni, prima di trasferirsi alla squadra con la quale conquist\u00f2 tutti i suoi trofei a livello di club, gli Harlequins di Twickenham (Londra).\nContemporaneamente all'ingaggio con gli Harlequins giunse anche la prima convocazione in Nazionale inglese (il 27 luglio 1990 contro l').\nFu la prima di 119 partite internazionali, delle quali 114 per l' e 5 per i British Lions, ai cui \"tour\" del 1993, del 1997 e del 2001 prese parte.\nFino al 2005 Jason Leonard fu anche il recordman assoluto per presenze internazionali, prima di essere superato dal mediano di mischia australiano George Gregan (arrivato a 139).\nCon gli Harlequins Leonard ha vinto una coppa Anglo-Gallese e due European Challenge Cup; con la Nazionale inglese ha altres\u00ec preso parte a quattro edizioni consecutive della Coppa del Mondo, dal 1991 al 2003, giungendo alla finale nella prima e nell'ultima partecipazione, entrambe le volte contro l', la prima volta venendo sconfitto a Twickenham, la seconda vincendo allo Stadium Australia di Sydney e laureandosi campione del mondo.\nLa carriera internazionale di Leonard si chiuse allo Stadio Flaminio di Roma il 15 febbraio 2004, nel corso di un - valido per il Sei Nazioni; qualche settimana pi\u00f9 tardi il giocatore annunci\u00f2 la sua intenzione di ritirarsi dall'attivit\u00e0 internazionale alla fine del torneo, anche se non vi fu pi\u00f9 impiegato da Clive Woodward e, poco dopo, annunci\u00f2 anche la sua decisione di ritirarsi definitivamente al termine della stagione di club, a cui diede seguito non prima di aver vinto, nel suo ultimo incontro con gli Harlequins, l'European Challenge Cup e disputato con la maglia dei Barbarians la partita d'addio contro l' a Twickenham, nel corso della quale segn\u00f2 una delle sue rarissime mete e fu nominato \"Man of the Match\".\nAttualmente Jason Leonard \u00e8 attivo in numerose iniziative di beneficenza ed \u00e8 presidente onorario della zona dell'Essex della Wooden Spoon Society, l'associazione di ex rugbysti che organizza incontri per raccogliere fondi per cause benefiche.\nNel 2002 Jason Leonard pubblic\u00f2 la sua autobiografia (\"Jason Leonard: The Autobiography\"), ripubblicata come nuova edizione nel 2004 con il titolo di \"Full Time\". Nel 2005 pubblic\u00f2 anche un DVD dal titolo \"Jason Leonard's Big Hits\".\nLa compagnia ferroviaria britannica c2c ha battezzato un suo treno della classe 357 EMU \"Jason Leonard\" in onore del rugbista.\nIl treno effettua servizio nella regione a sud di Londra e tra le altre stazioni tocca quella di Barking, dove Leonard \u00e8 nato.\nDal 2007, insieme ad altri rugbisti internazionali tra cui il neozelandese Jonah Lomu, Leonard fa parte dell'International Rugby Hall of Fame."}
{"id": "1297468", "revid": "339392", "url": "https://it.wikipedia.org/wiki?curid=1297468", "title": "San Vito martire", "text": ""}
{"id": "1297554", "revid": "726373", "url": "https://it.wikipedia.org/wiki?curid=1297554", "title": "Starscape", "text": "Starscape \u00e8 un videogioco indie, creato dalla Moonpod nel 2003; all'uscita vinse numerosi premi, tra cui anche alcuni \"Gioco dell'anno\", su varie riviste di videogiochi indie online.\nTrama.\n\"Starscape\" \u00e8 ambientato in un futuro prossimo; tema del gioco \u00e8 il prototipo di un motore dimensionale (\"Warp Drive\") che permette alle astronavi di viaggiare tra le dimensioni. Il gioco inizia con un'astronave scientifica terrestre, la \"Aegis\", che si allontana dalla terra per testare il motore dimensionale; durante il test essa subisce interferenze da parte di una razza aliena, gli \"Archnid\", finendo per venire attirata nella loro dimensione (\"The grid\", la griglia) e subendo un abbordaggio che la priva del prototipo del motore, di parte dell'equipaggio e di buona parte delle attrezzature. Il giocatore impersona uno dei membri dell'equipaggio, allontanatosi temporaneamente dall'Aegis con una capsula di salvataggio, che dovr\u00e0 guidare gli sforzi della nave per recuperare il prototipo, sconfiggere gli alieni e, pi\u00f9 in generale, salvare l'universo.\nModalit\u00e0 di gioco.\nIl gioco \u00e8 separato in due fasi: quelle a bordo della Aegis, dove il giocatore avr\u00e0 modo di scegliere tra varie opzioni come esplorare la griglia, migliorare la tecnologia e costruire nuovi macchinari. In effetti, le ultime due sono collegate: il gioco permette di ricercare miglioramenti per la propria tecnologia, miglioramenti che dovranno poi essere costruiti per essere montati o sull'Aegis stessa o, pi\u00f9 frequentemente, sulle proprie astronavi personali. Questo perch\u00e9 \"Starscape\" permette di costruire sino a 3 astronavi personali, con componenti totalmente a scelta del giocatore: ogni pezzo, dal motore alle armi, dallo scafo alle batterie (si conteranno una quindicina di categorie principali, tutte con vari livelli di avanzamento) viene scelto dal giocatore; ci\u00f2 permette una vera personalizzazione delle navi: chi vuole potr\u00e0 costruirne 3 uguali (2 come riserva), oppure crearne alcune specifiche per il combattimento e altre per la raccolta risorse.\nInfatti la 2\u00aa fase, quella che in effetti consumer\u00e0 la maggior parte del tempo in gioco, \u00e8 la raccolta delle risorse: essa avviene nei \"node\" (nodi, spazi) della griglia (che non va vista come un immenso spazio simile alla nostra dimensione, ma come tanti piccoli spazi indipendenti ma collegati tra loro come una griglia, appunto). La raccolta \u00e8 estremamente simile al classico Asteroids, a cui \"Starscape\" \u00e8 in parte palesemente ispirato: il giocatore, guidando la propria navicella in uno spazio bidimensionale, deve distruggere i vari asteroidi di cui i nodi sono pieni per raccogliere con un raggio traente i tre tipi di risorse minerali, indispensabili per le varie attivit\u00e0 della nave. Nell'area \u00e8 presente anche la Aegis, dove possono essere scaricate le risorse; il giocatore pu\u00f2 anche darle l'ordine di avvicinarsi lentamente a s\u00e9, e pu\u00f2 essere armata per sparare automaticamente. La raccolta risorse, attivit\u00e0 presente durante tutto il gioco, sar\u00e0 integrata dalla costante presenza degli Archnid nei nodi, che cercheranno ovviamente di distruggere la navicella e/o la Aegis (la navicella \u00e8 rimpiazzabile, ma perdere la Aegis determina la sconfitta). Risorse e equipaggiamento possono essere recuperati anche da astronavi madri Archnid distrutte. Inoltre, nel gioco si seguiranno anche altre attivit\u00e0 \"secondarie\", come recuperare membri dispersi dell'equipaggio o contattare altri nemici degli archnid.\nAspetto.\nOvviamente, \"Starscape\" \u00e8 ambientato nello spazio; la grafica \u00e8 in 2d e basata su sprite; ciononostante essa non va considerata come datata, ma come una scelta precisa: il motore grafico mostra ottimi esempi di effetti luminosi e numerosi oggetti su schermo senza mai rallentamenti, anche su computer relativamente obsoleti, e la giocabilit\u00e0 \u00e8 resa semplice dall'assenza della 3\u00aa dimensione. L'ambientazione, almeno nelle fasi di gioco nei nodi, \u00e8 palesemente ispirata ad Asteroids, con l'astronave libera di vagare alla ricerca di asteroidi da scavare o nemici da sconfiggere; si contano numerosi effetti sonori e una colonna sonora di sottofondo piacevole.\nDistribuzione.\n\"Starscape\", come tipico dei giochi indie, non ha un distributore: la vendita quindi avviene da parte degli sviluppatori stessi. Essa avviene in due modi: o mediante \"digital delivery\", quindi attraverso il download del gioco (circa 500mb), o mediante acquisto della confezione (scatola pi\u00f9 CD, niente manuale fisico) dal sito per un extra di qualche euro. Da notare come \"Starscape\" integra, nella versione download, un DRM che limita la reinstallazione a 3 volte: quelle successive richiederanno la richiesta del reset delle installazioni agli sviluppatori; tale sistema non \u00e8 presente nella versione CD, che si limita al tradizionale cd-check (cio\u00e8 avere il CD nel lettore CD, per poter giocare).\nLa compagnia: Moonpod.\nUna compagnia indie nata poco dopo il 2000, composta da tre membri con decennale esperienza nello sviluppo di videogiochi, anche di medio-alto livello (come alcuni giochi della serie Actua, o alcuni titoli per xbox). Dopo \"Starscape\", il loro primo titolo, essi hanno commercializzato \"Mr. Robot\", un mix tra gioco di ruolo, gioco di enigmi e platform, questa volta di grafica totalmente poligonale, anche se isometrica. Essi stanno sviluppando anche altri giochi, tra cui War Angels, uno sparatutto che segue il filone inaugurato da Alien Shooter."}
{"id": "1297556", "revid": "287204", "url": "https://it.wikipedia.org/wiki?curid=1297556", "title": "Football Club Sopron", "text": "L'FC Sopron (nome completo \"Football Club Sopron\") \u00e8 stata una societ\u00e0 calcistica con sede a Sopron, in Ungheria. Militava nella massima serie del campionato ungherese dopo che nel gennaio 2008 la Federcalcio ungherese, a seguito di inadempimenti finanziari oltre che a quelli di evasione del fisco, del neo presidente, l'italiano Antonio Righi ha escluso il Sopron dalla Soproni Liga 2007-2008, decidendo che sarebbe rimasto con 0 punti in classifica e le rimanenti partite sarebbero state assegnate a tavolino (0-3) agli avversari che avrebbe dovuto affrontare.\nNel 2005-06 hanno militato tra le file del Sopron Giuseppe Signori e Luigi Sartor.\nDalla stagione 2008-09 dopo lo scioglimento per bancarotta l'unica squadra calcistica a rimanere nella citt\u00e0 \u00e8 il Soproni VSE fondato nel 1921 e attualmente militante in NBII che ne prende a tutti gli effetti la successione sportiva.\nStoria.\nLe origini.\nIl club venne fondato nel 1921 quasi in concomitanza con l'altro club della citt\u00e0 ovvero il Sopron VSE, polisportiva fondata dai ferrovieri della citt\u00e0. Nel corso degli anni dopo vari cambi di nome ha sempre militato in campionati di terza e quarta divisione. Agli inizi degli anni novanta venne promossa in NBII la seconda serie del calcio magiaro, arrivando a conquistare come miglior risultato il secondo posto nella stagione 1995-96.\nGli anni 2000.\nGrazie al secondo posto ottenuto nella stagione di NBII 1999-00 con il nuovo format dei campionati, il club dopo 79 anni di attivit\u00e0 vide per la prima volta nella sua storia l'approdo nella massima serie a partire dalla stagione 2000-2001 chiudendo la sua prima annata da esordiente con una tranquilla salvezza e il 9\u00ba posto finale. La stagione seguente nonostante il cambio di tre allenatori la squadra si miglior\u00f2 con un 8\u00ba posto, ritornando a un 9\u00ba posto la stagione 2002-2003. Ben diverse furono le cose per l'annata 2003-2004 con una rosa pi\u00f9 competitiva grazie ai bomber Andr\u00e1s Horv\u00e1th e Mihaly Toth oltre che agli allenatori Attila Pint\u00e9r prima e L\u00e1szl\u00f3 Dajka poi a conquistare un sorprendente 5\u00ba posto finale (risultato pi\u00f9 alto ottenuto nella storia della squadra) qualificandosi di diritto alla Coppa Intertoto esordendo cos\u00ec in una competizione europea. Nel campionato successivo oltre al 7\u00ba posto raggiunto in campionato, la squadra guidata da Attila Pint\u00e9r subentrato nuovamente dopo l'esonero di Dajka, con un brillante percorso nella coppa nazionale, dopo aver battuto in finale il pi\u00f9 quotato e attrezzato Ferencv\u00e1ros per ben 5-1 conquista la Coppa d'Ungheria portando per la prima volta nella storia un trofeo oltre che al club anche alla citt\u00e0 ovvero quella di Sopron fino a quel momento priva di trofei. \nNell'estate del 2005 con l'abbandono dello sponsor e del gruppo \"MAT\u00c1V\" molti dei giocatori pi\u00f9 forti in rosa andarono via e il club fu sull'orlo del fallimento, finch\u00e9 venne rilevato e risanato dall'imprenditore rumeno di origine ungherese L\u00e1szl\u00f3 M\u00e1riusz V\u00edzer che garant\u00ec l'iscrizione al campionato e la partecipazione alla Coppa UEFA massima competizione europea mai raggiunta fino a quel momento e nella successiva storia del club, raggiungendo accordi con sponsor del calibro di Peugeot e T-Mobile con l'intento di far diventare in breve tempo il Sopron uno dei top club in Ungheria. La campagna acquisti fu faraonica, arrivarono un giovanissimo P\u00e1l L\u00e1z\u00e1r, il Nazionale austriaco Rolf Landerl, Cristian Cigan e dall'italia Nicola Silvestri e soprattutto in attacco Beppe Signori facendo crescere l'interesse mediatico del club in europa, i quali furono i primi calciatori italiani a giocare in Ungheria. Nonostante una rosa molto competitiva la stagione cominci\u00f2 male e dopo l'uscita dalla Coppa Uefa per mano degli ucraini del Metalurh Donec'k ci fu la sconfitta in Supercoppa d'Ungheria contro il Debrecen, dopo due cambi di allenatori con J\u00e1nos Csank e poi Tibor Selymes e una classifica deludente (con la squadra relegata in terz'ultima posizione) nel mercato di riparazione arrivarono altri illustri nomi come Luigi Sartor dall'AS Roma, un giovane R\u00f3bert Feczesin e il portiere della Nazionale ungherese Bal\u00e1zs Rab\u00f3czki chiamando in panchina l'ex giocatore della Nazionale italiana Dario Bonetti Il 3 maggio 2006 viene esonerato dopo la sconfitta casalinga per 0-1 contro il RAEC dopo aver risollevando la squadra e portandola a met\u00e0 classifica portandola anche alla qualificazione per la Coppa Intertoto. chiamando per le ultime cinque partite L\u00e1szl\u00f3 Vass.\nPer la stagione 2006-07 come allenatore viene scelto l'italiano Roberto Landi, sul fronte del mercato vengono acquistati Luca Pinton, il portiere della Nazionale ghanese William Amamoo e promosso in prima squadra il promettente B\u00e1lint Bajner visto all'ora come uno dei talenti pi\u00f9 promettenti del calcio magiaro. Anche stavolta la stagione part\u00ec male e Landi venne esonerato dopo tre partite, in seguito alla sconfitta contro il Gyor e all'uscita dall'Intertoto. Al suo posto venne richiamato Tibor Selymes, ma dopo una serie di risultati negativi nel novembre 2006 fu esonerato in favore di Aur\u00e9l Csert\u0151i, che a sua volta fu esonerato il 19 marzo, richiamando in panchina Dario Bonetti con cui terminer\u00e0 la stagione all'undicesimo posto.\nL'estate del 2007 vide un nuovo cambio di presidenza, con V\u00edzer che vendette il club all'italiano Antonio Righi divenendo cos\u00ec dopo Piero Pini controverso presidente dell'Honv\u00e9d dal 2003 al 2006 il secondo italiano a diventare presidente di una squadra ungherese. Righi fece grandi proclami, i quali azzeramento dei debiti della precedente gestione, cinque nuovi giocatori di alto livello e calcio spettacolo. Ma tranne l'arrivo di Gabor Gyomber e di alcuni giocatori italiani provenienti dalla Serie C e D e la scelta dell'allenatore ricaduta sull'ex gloria del calcio ungherese e vecchia conoscenza italiana Lajos D\u00e9t\u00e1ri, i migliori componenti fino ad allora in squadra lasciarono il club, a settembre venne esonerato Detari, ingaggiando al suo posto Vincenzo Cosco. Con una rosa ridotta all'osso la situazione sia sportiva che economica precipitava sempre di pi\u00f9 con gli stipendi a giocatori e addetti ai lavori mai pagati, a novembre si venne a scoprire che Righi era stato gi\u00e0 condannato per traffico di droga e ricettazione per la camorra. La situazione gi\u00e0 precaria della societ\u00e0 sprofond\u00f2 nel gennaio 2008, quando la Federcalcio ungherese, a seguito di inadempimenti finanziari oltre che a quelli di evasione del fisco, ha escluso il Sopron dalla Soproni Liga 2007-2008, facendo svincolare tutti i calciatori e decidendo che sarebbe rimasto con 0 punti in classifica e le rimanenti partite sarebbero state assegnata a tavolino (0-3) agli avversari che avrebbe dovuto affrontare. Il 15 febbraio dopo il verdetto emesso dal tribunale, il Sopron venne ufficialmente dichiarato fallito dopo 87 anni di attivit\u00e0, lasciando strascichi giudiziari con Righi fino al 2012 fino all'arresto di quest'ultimo avvenuto in Italia per altri reati e alla successione reclusione che dura dal 2014.\nNei mesi successivi al fallimento del club, per mantenere vivo il calcio di alto livello nella citt\u00e0 venne invitato a giocare allo stadio cittadino il K\u00e1poszt\u00e1s utcai Stadion, occupato fino a pochi mesi prima dallo storico club defunto, il REAC societ\u00e0 della capitale Budapest militante sempre nella massima serie, chiamandola con il nuovo nome \"Soproni REAC\". Per la stagione seguente 2008-09 non fu rinnovato questo accordo, lasciando la citt\u00e0 con la sola Sopron VSE militante in NBIII ovvero la terza serie ungherese, facendo scomparire il calcio di alto livello dalla citt\u00e0.\nPartecipazione alle coppe europee.\nPrima del suo fallimento il club ha ottenuto le seguenti partecipazioni ai tornei internazionali:"}
{"id": "1297620", "revid": "767487", "url": "https://it.wikipedia.org/wiki?curid=1297620", "title": "Pete Shelley", "text": "\u00c8 stato fondatore e e leader del gruppo punk Buzzcocks. Successivamente si \u00e8 dedicato alla carriera solista.\nIn Italia \u00e8 particolarmente conosciuto per la versione strumentale di un suo brano, Witness the Change: tra la fine del 1981 e l\u2019inizio del 1982 fu un tormentone di portata massiccia nelle discoteche."}
{"id": "1297643", "revid": "1001457", "url": "https://it.wikipedia.org/wiki?curid=1297643", "title": "Micromarketing", "text": "Il micromarketing consiste nella manovra delle leve di marketing finalizzata a modificare, incrementare e influenzare il comportamento d'acquisto del consumatore nel punto vendita. L'obiettivo \u00e8 quello di aumentare i livelli di \"acquisition, retention, extention\" della clientela mediante l'erogazione di una \"reward\" (beneficio) oppure attraverso il semplice direct marketing a scopo puramente informativo.\nIl micromarketing pertanto \u00e8 una sorta di \"micronizzazione\" delle leve di marketing tradizionalmente utilizzate. La fidelizzazione del consumatore (\"store loyalty\") \u00e8 uno degli obiettivi principali, ma ve ne sono anche altri egualmente perseguibili come ad esempio l'aumento della frequenza di acquisto di determinati prodotti, la modificazione della composizione dello scontrino attraverso lo stimolo al \"category switching\" (cambio di categoria) ecc.\n\u00c8 possibile anche sostenere iniziative di marketing integrato con l'industria (si pensi a \"reward\" che stimolino l'acquisto di un prodotto piuttosto che un altro, di un determinato marchio piuttosto che un altro ecc.).\nStrumenti.\nNella moderna letteratura al riguardo, sono tutti concordi nell'affermare che un approccio \"customer\" alla problematica della fidelizzazione richiede al distributore/punto vendita una struttura e dei requisiti di natura tecnologica assolutamente necessari come la carta commerciale e il database clienti.\nLa carta commerciale deve essere rilasciata in cambio di informazioni anagrafiche e demografiche:\nEd ha una funzione identificativa correlata al comportamento di acquisto dell'acquirente.\n\u00c8 infatti attraverso il misto di dati anagrafici e comportamentali del cliente che l'impresa commerciale \u00e8 in grado di attivare le adeguate politiche di micromarketing.\nIl database di clienti, anch'esso indispensabile, \u00e8 lo strumento adatto a memorizzare tali informazioni e a rielaborarle per fornire ulteriori dati e misurazioni altrettanto importanti (si pensi ad esempio al \"brand switching\", al \"category switching\", all'\"interbrand competition\" in termini di \"sell-out\" di prodotti ecc.).\nAltro strumento importante ma non strettamente necessario \u00e8 il cosiddetto POS Scanner in grado di rilevare costantemente, durante la permanenza del cliente in punto vendita, tutta la merce acquistata e contestualmente di visualizzare allo stesso cliente una serie di informazioni quali ad esempio prezzo, prodotti complementari e sostituibili, categoria merceologica, eventuale promozione associata ecc.\nL'informazione pertanto \u00e8 sicuramente un elemento discriminante nel successo delle politiche di micromarketing.\nSegmentazione e \"targeting\".\nLa segmentazione della clientela pu\u00f2 avvenire in base ai:\nL'obiettivo \u00e8 quello di isolare \"cluster\" (gruppi) di clienti omogenei in base ai criteri utilizzati.\nUn misto di entrambi gli elementi tuttavia assicurerebbe maggior precisione ed efficacia.\nIl targeting identifica il gruppo/insieme di clienti verso i quali rivolgere una iniziativa o una manovra di marketing ed \u00e8 strettamente dipendente dagli obiettivi prefissati.\nSe ad esempio \u00e8 necessario aumentare il volume totale di \"sell-out\" di punto vendita pu\u00f2 anche essere non necessario ricorrere ad una approfondita segmentazione per comportamento di acquisto. In tal caso sarebbe pi\u00f9 opportuna una manovra di marketing di massa.\nSe invece si insegue l'obiettivo di incrementare le vendite di una determinata categoria potrebbe essere efficace segmentare e targetizzare i clienti in base alla loro \"category loyalty\" e stimolarli alla prova di prodotto oppure erogando incentivi volti ad attivare lo \"switch\" di categoria (anche una semplice iniziativa promozionale potrebbe essere sufficiente).\nIniziative di marketing pi\u00f9 complesse possono essere praticate solo con segmentazioni pi\u00f9 precise. Ad esempio per incentivare l'acquisto di un prodotto di pulizia per la casa \"follower\" risulterebbe necessario segmentare e targetizzare clienti aggregati in base al sesso, all'et\u00e0 e alla loro fedelt\u00e0 alla marca leader. Targetizzare anche coloro facilmente predisposti al \"brand switching\" (ovvero clienti cosiddetti \"economy minded\", per i quali la convenienza conta pi\u00f9 della qualit\u00e0 nelle loro decisioni d'acquisto) potrebbe portare a buoni risultati. Dobbiamo infatti tenere presente che segmentazione e \"targeting\" comportano dei costi e che quindi sono operazioni che vanno svolte seguendo criteri di economicit\u00e0 sostenibile.\nIl \"target\" a sua volta deve presentare le seguenti caratteristiche:\nNel problema legato al \"trade-off\" fra efficacia ed efficienza, un elevato numero di clienti target (alta rilevanza) determina lo \"shift\" (spostamento) verso la prima delle due variabili citate. Inversa la situazione nel caso di un limitato numero di consumatori, in quanto si osserva una lievitazione dei costi di gestione.\nIl tasso di sensibilit\u00e0 inoltre risulta mediamente pi\u00f9 alto per i consumatori gi\u00e0 fidelizzati piuttosto che per i clienti definiti \"marginali\" ovvero clienti che presentano una pi\u00f9 alta mobilit\u00e0 fra punti vendita concorrenti.\nComunicazione.\nLa comunicazione \u00e8 di estrema importanza. Infatti, a differenza dell'approccio di marketing di massa, ogni target \u00e8 destinatario di una specifica azione di marketing. Sussiste quindi un notevole sforzo atto proprio a differenziare mezzi e messaggi.\nGeneralmente i media utilizzati sono:\nLe leve di micromarketing.\nLe \"reward\" (lett. \"ricompense\") utilizzabili sono sostanzialmente di 2 tipi:\nLe leve si caratterizzano per:\nUna \"reward\" ampiamente apprezzata dai consumatori \u00e8 il cosiddetto \"punto-sconto\", con cui si d\u00e0 la possibilit\u00e0 di scegliere in qualsiasi momento quando convertire i punti accumulati in sconti da poter sfruttare negli acquisti presso il medesimo punto vendita.\nL'obiettivo dei programmi di fidelizzazione \u00e8 quindi quello di assicurare al distributore la conquista di quote crescenti di tempo e di denaro dei clienti. Per raggiungere tali scopi la distribuzione si \u00e8 dovuta dotare di meccanismi e mezzi volti ad attivare proprie iniziative di marketing. L'approccio \"customer\" alle politiche di marketing dell'impresa non \u00e8 tuttavia di facile realizzazione. Vi sono infatti ancora notevoli difficolt\u00e0 di implementazione fra le quali dobbiamo ricordare le scarse risorse che la funzione marketing di un'impresa commerciale ha a disposizione (in Italia ad esempio \u00e8 ancora la funzione acquisti a rivestire il ruolo pi\u00f9 importante) e le imponenti barriere di costo e tecnologiche che separano i rivenditori dalla possibilit\u00e0 di sposare definitivamente la filosofia del micromarketing."}
{"id": "1297710", "revid": "709565", "url": "https://it.wikipedia.org/wiki?curid=1297710", "title": "Gianna Michaels", "text": "Biografia.\nComincia a lavorare nella sua citt\u00e0 presso un fast food, dove mentre ha un impiego come receptionist comincia a ricevere offerte per lavorare come modella. Decide di tentare, e con il tempo passa prima a semplici scatti di nudo e infine alla pornografia nel 2004, spinta dalle sue misure naturali. Ha partecipato a 624 produzioni per adulti, rimanendo in attivit\u00e0 fino al 2015. Nel 2010 recita nel film Piranha 3D, distribuito nelle sale italiane da marzo 2011.\nRiconoscimenti.\nFAME.\nNegli anni 2006, 2007 e 2008 \u00e8 stata finalista nella categoria \"favorite breasts\" dei F.a.m.e. Awards (la sigla sta per Fans of Adult Media &amp; Entertainment)."}
{"id": "1297775", "revid": "47767", "url": "https://it.wikipedia.org/wiki?curid=1297775", "title": "Varimathras", "text": ""}
{"id": "1297787", "revid": "453768", "url": "https://it.wikipedia.org/wiki?curid=1297787", "title": "Andrea Morricone", "text": "Biografia.\nFiglio di Ennio Morricone e fratello del regista e sceneggiatore Giovanni Morricone, inizia gli studi musicali sotto la guida del padre. Diviene successivamente allievo di Irma Ravinale, Ada Gentile, Rosario Mirigliano, Aldo Clementi, Firminio Sifonia e Ivan Vandor, diplomandosi dunque al conservatorio di Santa Cecilia di Roma, in Composizione nel 1994 e nel 1996 in Direzione d'orchestra sotto la guida di Bruno Aprea. Nel 1998 consegue il perfezionamento in Composizione musicale presso l'Accademia Nazionale di Santa Cecilia sotto la guida di Franco Donatoni e Azio Corghi. Dal 1996 al 1998 ricopre la carica di direttore artistico dell'Auditorium dell'Istituto Massimiliano Massimo di Roma.\nIl padre Ennio Morricone \u00e8 il pi\u00f9 grande riferimento per la ricerca di un linguaggio autonomo ed al contempo attento alle diverse innovazioni dei frangenti storici.\nCome direttore d'orchestra ha debuttato a Roma presso l'Istituzione Universitaria dei Concerti (IUC) e ha tenuto diversi concerti sia in Italia che all'estero. \nHa diretto, fra le altre, l'orchestra dell'Accademia Nazionale di Santa Cecilia e l'orchestra dell'Opera di Budapest; e concerti in vari Paesi, i pi\u00f9 importanti dei quali a Caracas - Venezuela, Mosca - Cremlino, Los Angeles - The Broad Theatre, Hong Kong, Roma, San Pietroburgo, Londra, Monte Carlo, Milano, Venezia.\nNel 2016 si \u00e8 esibito all'Auditorium Parco della Musica - Roma; nel 2020 ha diretto un concerto al Senato della Repubblica - Roma. Ha lavorato con artisti come Sting, Andrea Bocelli, Josh Groban, Andrea Griminelli, Cris Botti, Yo-yo Ma, Isaac Perlman - ha interpretato il famoso tema d'amore per il film Nuovo Cinema Paradiso.\nI suoi ultimi concerti sono stati: Roma - Sala Capitolina del Campidoglio, dove ha diretto l'Orchestra Nazionale di Santa Cecilia quando l'Auditorium di Roma \u00e8 stato intitolato a Ennio Morricone; il Ravello Festival 2020, Genova; Teatro Carlo Felice il 31 luglio, dove ha diretto \u201cTante pietre da ricordare\u201d l'ultima opera del padre, commissionata per la ricostruzione del Ponte di Genova, L'Aquila / agosto 2020; L'Aquila per il Festival La Perdonanza Celestinana, Cagliari, al Teatro dell'Opera di Cagliari, ed in una serata al Festival Lavagnino dove ha ricevuto un premio alla carriera.\nAltri eventi includono una cerimonia di premiazione in ottobre a Montecarlo e un concerto in Spagna, alla presenza della Casa Reale, richiesta dallo stesso Re per rendere omaggio a suo padre, Ennio Morricone, per la sua straordinaria carriera.\nHa vinto numerosi premi nazionali e internazionali, tra cui Globo d'Oro 2004-2005, per il film Raul- diritto di uccidere, e Globo d'Oro 2012 per il film \u201cL'Industriale\u201d, Premio Pianeta Azzurro, Bafta 1990 / Cinema Paradiso - Londra, 58 \u00b0 Zli'n Film Festival, IMAGinACTION Special Award 2020 (luglio 2020 a Forl\u00ec), MonteCarlo Film festival 2020, Premio \u201cUna vita ... Per passione\u201d, 5\u00aa edizione, settembre 2020, Terrasini; il Premio Piuma d'Oro a Roma, settembre 2020 e tanti altri, per la sua carriera artistica. Recentemente \u00e8 stato invitato da diversi festival e / o club per suonare recital di pianoforte di musica da film.\nCome compositore di musiche da film inizia ufficialmente nel 1988, con la sua collaborazione assieme al padre alla realizzazione della colonna sonora del film Nuovo Cinema Paradiso di Giuseppe Tornatore. Il tema d'amore del film, da lui composto, viene premiato nel 1990 con il premio British Academy of Film and Television Arts (BAFTA).\nNel 2010 ha composto la musica originale per un musical intitolato The Mission, basato sulla sceneggiatura originale di Robert Bolt, oltre a 30 colonne sonore per film e musica per teatro, televisione, radio, elettronica e per tutti i generi. \nHa composto sia per organici cameristici sia per orchestre sinfoniche, e le sue opere sono state eseguite in diverse rassegne di musica contemporanea a partire dal 1994.\nNel 2012 ha vinto il \"Premio Ennio Morricone\" per il miglior compositore delle musiche al Bif&amp;st di Bari per il film \"L'industriale\" di Giuliano Montaldo. Con la colonna del film L'industriale ha vinto inoltre altri 3 premi fra cui il Globo d'Oro 2012 premio della Stampa Estera in Italia.\nNel 2014 compone l' \"Inno alla Fede per oboe e archi\" per la \"Fondazione Pro Musica e Arte Sacra\". Il brano \u00e8 stato eseguito in prima assoluta domenica 26 ottobre 2014 ad apertura dei due concerti in programma al XIII Festival Internazionale di Musica e Arte Sacra.\nFra gli altri premi nazionali e internazionali, tra cui Globo d'Oro 2004-2005, per il film Raul- diritto di uccidere, Premio Pianeta Azzurro, Bafta 1990 / Nuovo Cinema Paradiso - Londra, 58 \u00b0 Zli'n Film Festival, IMAGinACTION Special Award 2020 (luglio 2020 a Forl\u00ec), MonteCarlo Film festival 2020, Premio \u201cUna vita ... Per passione\u201d, 5\u00aa edizione, settembre 2020, Terrasini; il Premio Piuma d'Oro a Roma, settembre 2020 per la sua carriera artistica. Recentemente \u00e8 stato invitato da diversi festival e / o club per suonare recital di pianoforte di musica da film.\nNel 2020 inizia la collaborazione col cantautore Franco Simone per il quale scrive la musica di 2 canzoni (\"Azzurri gli Oceani\" e \"Cambia la citt\u00e0\") inserite nell'album \"Franco \u00e8 il nome\" uscito nel 2021. \nColonne sonore.\nDa solo.\nNel 1999 ha composto le musiche per un documentario in 4 puntate, prodotto dalla Rai, dal titolo \"Il ritorno degli Dei\".\nNel 2011 ha composto le musiche per il documentario di Current TV, \"The Vatican Insider\"."}
{"id": "1297788", "revid": "287204", "url": "https://it.wikipedia.org/wiki?curid=1297788", "title": "Craig Gannon", "text": "\u00c8 stato il secondo chitarrista degli Smiths nel 1986.\nCarriera.\nPrima di lavorare con gli Smiths, Gannon aveva raggiunto una certa fama con gli Aztec Camera ed i Bluebells. Gannon sostitu\u00ec il bassista Andy Rourke, licenziato dagli Smiths agli inizi del 1986. In breve tempo Rourke fu richiamato nel gruppo, e Gannon pass\u00f2 alla chitarra ritmica, che suona nei brani \"Panic\" e \"Ask\", oltre a partecipare ai tour del Regno Unito, Canada e degli Stati Uniti. \nGannon ha inoltre suonato nel singolo, mai uscito, \"You Just Haven't Earned It Yet, Baby\", che fu poi inserito nella compilation The World Won't Listen. Gannon cess\u00f2 di fare parte degli Smiths alla fine del tour mondiale del 1986. \nIn seguito Gannon ha fatto parte dei Brix Smith in The Adult Net, dei Blue Orchids e dei Cradle. \nGannon ha suonato con Morrissey nel concerto del suo debutto da solista, ed i singoli del 1989 \"The Last of the Famous International Playboys\" e \"Interesting Drug\". Nello stesso anno, Gannon ha fatto causa a Morrissey e Johnny Marr per il pagamento dei diritti d'autore nei brani di cui \u00e8 stato compositore, nello specifico il brano \"Ask\". I tre hanno raggiunto un accordo informale, che ha visto il pagamento a Gannon di 48.000 sterline."}
{"id": "1297794", "revid": "3082", "url": "https://it.wikipedia.org/wiki?curid=1297794", "title": "Caio Scribonio Curione", "text": ""}
{"id": "1297797", "revid": "85405", "url": "https://it.wikipedia.org/wiki?curid=1297797", "title": "Eudossia Lopukhina", "text": ""}
{"id": "1297804", "revid": "124658048", "url": "https://it.wikipedia.org/wiki?curid=1297804", "title": "Bill Sharman", "text": "\u00c8 stato membro del Naismith Memorial Basketball Hall of Fame dal 1976 in qualit\u00e0 di giocatore, e dal 2004 in qualit\u00e0 di allenatore.\nCrebbe nella citt\u00e0 californiana di Porterville. Durante la Seconda guerra mondiale, dal 1944 al 1946, prest\u00f2 servizio presso la Us Navy.\nCarriera.\nLa carriera in NBA come giocatore.\nDopo la guerra, negli anni cinquanta, divenne famoso nella squadra dei Boston Celtics dove, insieme a Bob Cousy, form\u00f2 una delle coppie di guardie pi\u00f9 forti di sempre: Bob Cousy era sostanzialmente un playmaker mentre Sharman era un tiratore.\nSharman fu una delle prime guardie della storia della NBA ad avere una percentuale di tiro su azione superiore al 40%, e raggiunse livelli altissimi di precisione nei tiri liberi: il suo record di 93,2% fissato nella stagione 1958-1959 dur\u00f2 fino al 1976-1977, quando fu migliorato da Ernie DiGregorio. Sharman inoltre detiene ancora il record di 56 tiri liberi consecutivi realizzati in partite valide per i play-off.\nSharman \u00e8 stato nominato nel primo quintetto NBA per quattro anni consecutivi dal 1956 al 1959; nel 1953, 1955 e 1960 dovette accontentarsi del secondo quintetto. Per otto volte ha disputato l'All-Star Game.\nLa sua carriera come giocatore fin\u00ec dopo undici stagioni giocate ai massimi livelli, nel 1961.\nLa carriera come allenatore.\nLa carriera come allenatore inizi\u00f2 nella stagione 1970-71 sulla panchina degli Utah Stars nella ABA, dove vinse il titolo e fu nominato allenatore dell'anno. Nelle stagioni successive approd\u00f2 sulla panchina dei Los Angeles Lakers, dove con Wilt Chamberlain riusc\u00ec a centrare il record di 33 partite vinte e una serie di ottimi risultati che portarono i Lakers a vincere il loro primo titolo dopo pi\u00f9 di dieci anni, e valse a Sharman il titolo di migliore coach dell'anno nella NBA.\nSharman \u00e8 il secondo allenatore di sempre ad aver vinto sia in ABA che in NBA, eguagliando Alex Hannum, che ebbe anche lui come giocatore Wilt Chamberlain quando militava nei Philadelphia 76ers.\nMorte.\nSharman muore a 87 anni nella sua abitazione a Redondo Beach, in California il 25 ottobre 2013.\nLe onorificenze.\nSharman fu inserito nella Hall of Fame nel 1976, per la sua carriera come giocatore, e nel 2004 per quella come allenatore. \u00c8 uno dei quattro uomini che sono stati inseriti in entrambe le classifiche, gli altri tre sono John Wooden, Lenny Wilkens e Bill Russell.\nInoltre Sharman fu inserito nel 1996 nella classifica dei 50 migliori giocatori del cinquantenario della NBA e nel 2021 dei 75+1 migliori giocatori della NBA in occasione dei 75 anni della lega."}
{"id": "1297810", "revid": "713168", "url": "https://it.wikipedia.org/wiki?curid=1297810", "title": "Antonio Del Grande", "text": "Esercit\u00f2 a Roma e dintorni a cavallo della met\u00e0 del Seicento, progettando per il cardinale Girolamo Colonna la Basilica di San Barnaba a Marino e la Collegiata di Rocca di Papa.\nProgett\u00f2 inoltre, su commissione di Papa Innocenzo X Pamphilj (1644-1655), le Carceri nuove in Roma, considerato il primo esempio di carcere moderno. Per la famiglia del pontefice cur\u00f2 anche la sistemazione del palazzo Doria Pamphilj sulla piazza del Collegio Romano a Roma."}
{"id": "1297814", "revid": "1369234", "url": "https://it.wikipedia.org/wiki?curid=1297814", "title": "Reazione del terreno", "text": "La reazione del terreno \u00e8 una propriet\u00e0 chimica che si identifica con il pH, misurato per via potenziometrica, di una sospensione del campione di terreno in acqua.\nNatura chimica.\nIl pH \u00e8 un indice numerico correlato all'acidit\u00e0, ossia all'attivit\u00e0 degli ioni idronio (H3O+) o, secondo una concezione meno appropriata ma pi\u00f9 comune, alla concentrazione degli ioni idrogeno (H+):\nIl terreno \u00e8 un sistema acido-base la cui acidit\u00e0 \u00e8 determinata dal rapporto quantitativo fra ioni idrogeno e ioni ossidrile nella soluzione circolante. Tale rapporto \u00e8 la risultante di una dinamica in cui concorrono i composti chimici disciolti nell'acqua che arriva al terreno, i materiali che vengono incorporati nel terreno, l'attivit\u00e0 biologica delle piante e dei microrganismi e, infine, i fenomeni fisico-chimici di superficie che si sviluppano nell'interfaccia di separazione tra frazione solida e soluzione circolante. \nIl pH \u00e8 fondamentalmente regolato dal complesso dei colloidi del terreno e dalle basi di scambio adsorbite. Il complesso di scambio del terreno, rappresentato dai minerali argillosi e l'humus si comporta come acido debole, ai valori di pH che ordinariamente si riscontrano nei suoli. Indicando con A un sito generico del complesso di scambio, l'equilibrio di dissociazione \u00e8 rappresentabile con la seguente equazione:\nQuesto equilibrio interagisce con la biosfera del terreno e con gli equilibri acido-base della soluzione circolante: un aumento dell'attivit\u00e0 degli ioni idrogeno, dovuto ad esempio al loro rilascio da parte delle radici o all'apporto di sali che danno idrolisi acida, sposta l'equilibrio di dissociazione del complesso di scambio verso sinistra, con l'adsorbimento di ioni idrogeno da parte dei colloidi. Viceversa, una diminuzione dell'attivit\u00e0 idrogenionica, dovuta fondamentalmente all'apporto di sali a idrolisi basica, sposta l'equilibrio verso destra, con il rilascio di ioni idrogeno dal complesso di scambio. La formazione delle cariche elettriche negative sulla superficie dei colloidi \u00e8 alla base della capacit\u00e0 di scambio cationico: le basi di scambio presenti in eccesso nella soluzione circolante saranno adsorbite sul complesso di scambio al posto dell'idrogeno.\nA causa di questa complessa dinamica la determinazione del pH del terreno pu\u00f2 dare risultati estremamente diversi secondo la procedura adottata per la misura, perci\u00f2 deve seguire procedure standard in modo da disporre di dati normalizzati correttamente interpretabili.\nImportanza della reazione.\nLa reazione del terreno condiziona diversi aspetti della fertilit\u00e0, di cui si citano, in particolare, i seguenti:\nClassificazione dei terreni.\nLa classificazione dei terreni in funzione del pH segue schemi che possono differire leggermente per i limiti di demarcazione delle classi e per la denominazione, ma \u00e8 sostanzialmente omogenea. Alcune classificazioni sono riportate nella tabella 1.\nCome si pu\u00f2 osservare, l'acidit\u00e0 si delinea in modo marcato sotto pH 6, l'alcalinit\u00e0 sopra pH 8. Fra questi valori i terreni sono considerati fondamentalmente neutri con un eventuale tendenza verso l'acidit\u00e0 o l'alcalinit\u00e0. La denominazione delle classi adottata dal Giardini distingue fra due categorie di alcalinit\u00e0: per quella moderata (pH &lt; 8,5) usa l'aggettivo \"basico\", mentre per quella elevata (pH &gt; 8,5) usa l'aggettivo \"alcalino\". Pur trattandosi, in chimica, di sinonimi, i due aggettivi in questo contesto fanno riferimento a cause nettamente distinte dell'alcalinit\u00e0, di cui si parler\u00e0 pi\u00f9 avanti.\nTerreni neutri.\nSono terreni neutri quelli che hanno pH prossimo a 7. Per estensione si avvicinano ai terreni neutri anche quelli che hanno reazione leggermente acida o leggermente basica.\nI terreni neutri sono i pi\u00f9 vocati per l'esercizio dell'agricoltura in quanto la maggior parte delle specie agrarie si adatta in modo ottimale a valori di pH compresi fra 6,5 e 7,5. In questi terreni, infatti, si verificano le migliori condizioni per la nutrizione minerale. Solo alcuni microelementi trovano migliori condizioni per l'assorbimento in ambiente acido (ferro) o basico (molibdeno); rame, zinco, manganese, boro e i macroelementi in generale hanno invece un assorbimento ottimale nei terreni neutri e, secondo i casi, leggermente acidi. \nNei terreni dotati di una buona capacit\u00e0 di scambio cationico il tasso di saturazione in basi \u00e8 moderatamente alto, perci\u00f2 alla reazione neutra si ha una buona dotazione di basi di scambio e una ripartizione bilanciata fra ioni monovalenti (potassio) e bivalenti (calcio e magnesio); a questi valori di pH si riduce anche l'antagonismo del calcio nei confronti del potassio.\nIl potere tampone \u00e8 elevato (purch\u00e9 la capacit\u00e0 di scambio sia abbastanza alta) perch\u00e9 nel complesso di scambio sono presenti sia ioni idrogeno da rilasciare in caso di tendenza all'alcalinizzazione, sia basi di scambio in caso di tendenza all'acidificazione. Questa propriet\u00e0, tuttavia, si manifesta in modo ottimale in terreni con reazione leggermente acida, in corrispondenza di un grado di saturazione basica del 50%.\nTerreni acidi.\nSono considerati terreni a reazione anomala perch\u00e9 il pH scende a valori tali da compromettere la nutrizione minerale delle piante. In generale \u00e8 tollerabile una leggera acidit\u00e0, fino al limite di pH 6; al di sotto di questo pH l'anomalia s'intensifica, ma si manifesta in modo palese sotto pH 5-5,5, valori al di sotto dei quali la maggior parte delle specie agrarie trova difficolt\u00e0, se non addirittura condizioni proibitive che ne pregiudica la coltivazione.\nLa reazione acida del terreno \u00e8 dovuta ad una carenza di basi che si traduce in un eccesso di ioni H+ nella soluzione circolante e nel complesso di scambio. Le cause di questa carenza sono molteplici e variano secondo le condizioni ambientali:\nVa inoltre detto che il terreno \u00e8 soggetto ad una lenta acidificazione biologica causata dalle piante, che assorbono in misura maggiore le basi rilasciando nella soluzione circolante ioni idrogeno.\nL'aumento dell'acidit\u00e0 si riflette su tre aspetti fondamentali della fertilit\u00e0.\nIl primo consiste nella minore dotazione in elementi nutritivi. Gli ioni idrogeno e l'alluminio hanno una maggiore affinit\u00e0 nei confronti del complesso di scambio rispetto ai cationi dei metalli alcalini e alcalino-terrosi. Al diminuire del pH, l'aumento dell'attivit\u00e0 degli ioni idrogeno esercita un antagonismo nell'adsorbimento a scapito delle basi di scambio vere e proprie (calcio, magnesio, potassio, sodio) e provoca un rilascio di queste nella soluzione circolante, esponendole maggiormente all'azione di dilavamento. I terreni acidi hanno pertanto un basso grado di saturazione basica a causa della carenza di basi di scambio adsorbite sulla superficie dei colloidi.\nIl secondo aspetto consiste nell'instaurazione di un ambiente sfavorevole all'assorbimento radicale. Sotto pH 5,5 viene ostacolato l'assorbimento dell'azoto, del potassio, dello zolfo e del fosforo. In particolare, quest'ultimo subisce l'insolubilizzazione in quanto i residui dell'acido fosforico si combinano con gli idrossidi di ferro e alluminio (dotati di propriet\u00e0 colloidale a carica elettropositiva) precipitando sotto forma di fosfati di ferro e alluminio. Migliora invece l'assorbimento del ferro e, con reazione non eccessivamente acida, del rame, dello zinco, del manganese e del boro.\nIl terzo aspetto \u00e8 di natura fisica, ma comporta conseguenze che intensificano i problemi di fertilit\u00e0 dei terreni acidi. Il basso tasso di saturazione basica fa s\u00ec che questi terreni siano poverissimi in calcio, la cui presenza si ha soprattutto con reazione neutra o basica. La presenza del calcio sul complesso di scambio ha un effetto stabilizzante sulla flocculazione dei colloidi e, quindi, miglioratore della struttura del terreno. La struttura dei terreni acidi \u00e8 invece instabile a causa della maggiore percentuale di idrogeno e alluminio; nel tempo provoca un'alterazione dei minerali primari con perdita di silice e formazione di minerali secondari che hanno una capacit\u00e0 di scambio pi\u00f9 bassa, pi\u00f9 adatta a condizioni di carenza di basi. Il risultato \u00e8 un impoverimento cronico di basi, tipico dei suoli sottoposti a intenso dilavamento.\nIn definitiva gli svantaggi di una reazione acida si traducono in una fertilit\u00e0 chimica pi\u00f9 bassa a causa della minore dotazione di elementi nutritivi e della minore mobilit\u00e0 di questi.\nTerreni alcalini.\nL'alcalinit\u00e0 del terreno si manifesta in modo sensibile a valori di pH superiori a 7,8-8. L'origine dell'alcalinit\u00e0 e i riflessi sotto l'aspetto pedologico e agronomico cambiano in riferimento al limite di pH 8,5. Sotto questo valore si parla di alcalinit\u00e0 costituzionale, tipica dei terreni calcarei, al di sopra si parla invece di alcalinit\u00e0 di assorbimento, tipica dei terreni sodici. Possono anche esserci terreni che hanno un pH non superiore a 8,5 la cui alcalinit\u00e0 \u00e8 dovuta alla presenza del sodio; la caratteristica di questi terreni \u00e8 quella di avere anche un'elevata salinit\u00e0, perci\u00f2 sono detti terreni salino-sodici o salino-alcalini. Questi suoli sono pi\u00f9 comuni dei terreni sodici propriamente detti e presentano propriet\u00e0 fisico-chimiche nettamente differenti.\nAlcalinit\u00e0 costituzionale.\nL'alcalinit\u00e0 costituzionale si identifica in una reazione moderatamente alcalina, con pH mai superiore a 8,4-8,5. La causa della reazione alcalina \u00e8 un elevato tenore in calcare totale e, in particolare, di calcare attivo. Per questo motivo i terreni che manifestano alcalinit\u00e0 costituzionale sono detti comunemente \"terreni calcarei\". \nPer \"calcare totale\" si intende l'insieme dei carbonati presenti nel terreno, rappresentati per lo pi\u00f9 da carbonati di calcio, magnesio, ferro, potassio e sodio. Fra questi prevale il calcare propriamente detto, composto dal carbonato di calcio, (CaCO3), insolubile, e dal bicarbonato di calcio, Ca(HCO3)2, solubile, mentre i carbonati dei metalli alcalini sono presenti in quantit\u00e0 poco rilevanti. Dal momento che la frazione solida \u00e8 composta prevalentemente da carbonato neutro di calcio, sale insolubile, questa \u00e8 sostanzialmente inerte e il suo ruolo si manifesta solo in tempi molto lunghi con la lenta disgregazione delle particelle. Una certa attivit\u00e0 chimica si ha per\u00f2 nell'interfaccia di contatto fra soluzione circolante e particelle di calcare: l'azione congiunta dell'anidride carbonica e dell'acqua determina una parziale solubilizzazione per formazione di bicarbonato di calcio:\nL'incidenza macroscopica di questi processi di superficie dipende dalla superficie di sviluppo dell'interfaccia di contatto fra calcare totale e soluzione circolante e, in definitiva, dalla granulometria: se il calcare totale \u00e8 prevalentemente composto da particelle grossolane che rientrano nelle classi dello scheletro, della sabbia e, in parte, del limo, la superficie di sviluppo \u00e8 modesta e le reazioni d'interfaccia sono di scarsa rilevanza; se, invece, il calcare totale \u00e8 prevalentemente composto da particelle che rientrano nelle classi dell'argilla e, soprattutto, nella frazione pi\u00f9 fine del limo, la superficie di sviluppo \u00e8 molto estesa e le reazioni d'interfaccia assumono un peso rilevante. Si definisce pertanto \"calcare attivo\" la frazione del calcare totale che compone le particelle pi\u00f9 fini, sulle quali le reazioni di superficie hanno un peso consistente.\nL'aumento del pH causato dall'alcalinit\u00e0 costituzionale \u00e8 dovuto all'idrolisi alcalina del bicarbonato di calcio: essendo un sale composto da una base forte (idrossido di calcio) e un acido debole (l'acido carbonico), la presenza del bicarbonato di calcio nella soluzione acquosa instaura la formazione di equilibri multipli che riducono l'attivit\u00e0 degli ioni idrogeno:\n1. La dissociazione del sale in acqua libera ioni calcio e ioni carbonato acido (equilibrio completamente spostato a destra):\n2. La liberazione di ioni bicarbonato avvia l'equilibrio di dissociazione dell'acido carbonico, spostato verso la forma non dissociata trattandosi di un acido debole:\n3. La riduzione dell'attivit\u00e0 degli ioni idrogeno sposta verso la dissociazione il prodotto ionico dell'acqua, con liberazione di altri ioni idrogeno e ioni idrossido:\nL'insieme dei tre equilibri si rappresenta con la seguente equazione:\nCome si pu\u00f2 osservare, la solubilizzazione del calcare determina un abbassamento della concentrazione degli ioni H+ e un aumento di quella degli ioni OH- e conseguente aumento del pH. Di fatto nella soluzione si ha la comparsa di idrossido di calcio, una base. Poich\u00e9 l'idrossido di calcio \u00e8 una base moderatamente forte il pH non raggiunge valori particolarmente elevati, da cui deriva la moderata alcalinit\u00e0 dei terreni calcarei.\nAi processi chimici che coinvolgono la soluzione circolante e l'interfaccia di superficie del calcare si aggiungono i processi di scambio che coinvolgono l'interfaccia di contatto fra il complesso di scambio e la soluzione circolante: \nIn definitiva la presenza di calcare attivo nel suolo instaura un lento processo di alcalinizzazione, al quale si oppone temporaneamente il potere tampone del complesso di scambio con lo scambio fra calcio e ioni idrogeno. La presenza di un'alta dotazione di calcare attivo, per\u00f2, esaurisce nel tempo il potere tampone e al termine del processo pedogenetico si forma un terreno a reazione alcalina e con tasso di saturazione in basi dell'ordine del 100%, con larga prevalenza del calcio scambiabile. \nSotto l'aspetto pratico, i riflessi dell'aumento di pH per alcalinit\u00e0 costituzionale sono di due tipi. Il primo \u00e8 di natura fisico-meccanica: la presenza di un'alta percentuale di calcio nel complesso di scambio rende stabile la flocculazione dei colloidi, con formazione di una buona struttura di tipo glomerulare. I terreni calcarei si presentano in genere ben strutturati, soffici, di facile lavorazione, purch\u00e9 sia adottata una tecnica che preservi lo stato strutturale del terreno. Il secondo \u00e8 di natura chimico-nutrizionale: l'aumento del pH e fenomeni di antagonismo si riflettono sulla nutrizione minerale interferendo con l'assorbimento di diversi elementi nutritivi in senso positivo o, pi\u00f9 in generale, negativo:\nI problemi maggiori si riscontrano nell'assorbimento del ferro e del fosforo. In merito al primo \u00e8 notoria la sensibilit\u00e0 di alcune piante verso la clorosi ferrica, dovuta all'insolubilizzazione del ferro nei terreni calcarei (soprattutto vite e alcuni fruttiferi). La precipitazione del fosforo, nota come retrogradazione, \u00e8 invece dovuta alla prevalenza della forma totalmente ionizzata (PO43-) che nei terreni calcarei si combina con il calcio formando fosfato tricalcico insolubile, Ca3(PO4)2. Il ricorso a concimazioni fosfatiche, anche usando concimi ricchi in fosforo ad alta solubilit\u00e0, risolve il problema solo temporaneamente perch\u00e9 il pH sposta l'equilibrio dal fosfato monocalcico, solubile, al fosfato tricalcico: \n&lt;chem&gt; 2 CaHPO4 + Ca^2+ + OH- &lt;=&gt; Ca3(PO4)2 v + H2O&lt;/chem&gt;\nLa reazione moderatamente alcalina dei terreni sub-basici e basici ha un'origine litologica ed \u00e8 dovuta ad una marcata presenza di carbonati di calcio e magnesio, derivati dalla disgregazione di calcari, dolomie e marne. Pu\u00f2 anche verificarsi una lenta alcalinizzazione conseguente all'apporto sistematico di acque carbonatiche in terreni a matrice non calcarea. In questo caso sarebbe pi\u00f9 corretto parlare di alcalinit\u00e0 di assorbimento, tuttavia si riserva questo termine al processo di alcalinizzazione causato dai carbonati del sodio.\nAlcalinit\u00e0 di assorbimento.\nLa reazione fortemente alcalina dei terreni alcalini propriamente detti (pH&gt;8,5) \u00e8 dovuta al frequente contatto del suolo con acque ricche di sali sodici di acidi deboli, in particolare carbonato di sodio (Na2CO3) e bicarbonato di sodio (NaHCO3). Condizioni di questo tipo si verificano spesso in zone desertiche o a marcata aridit\u00e0 stagionale e in prossimit\u00e0 dei litorali per contatto con acque salse o per deposito dei sali causato dalla forte evaporazione. L'alcalinit\u00e0 di assorbimento si accompagna in genere alla salinit\u00e0, dovuta invece alla presenza di sali sodici di acidi forti (cloruro di sodio, solfato di sodio, ecc.) ma, come si \u00e8 detto in precedenza, le propriet\u00e0 di questi terreni differiscono marcatamente da quelle dei terreni sodici.\nTerreni sodici.\nL'alcalinit\u00e0 di assorbimento dei terreni sodici si riassume nelle seguenti caratteristiche:\nLa causa dell'elevato valore del pH risiede nell'idrolisi salina dei carbonati di sodio. Con un procedimento analogo a quello visto per l'idrolisi salina del bicarbonato di calcio, quella del bicarbonato di sodio pu\u00f2 essere riassunta dalla seguente equazione:\nL'elevata percentuale di sodio scambiabile \u00e8 dovuta all'adsorbimento di una parte degli ioni sodio fino alla completa saturazione dei colloidi. In genere nei terreni alcalini \u00e8 presente anche una certa percentuale di calcio e magnesio scambiabili, tuttavia questi ioni sono difficilmente rilasciati a causa della maggiore affinit\u00e0 che hanno nei confronti del complesso di scambio rispetto al sodio. Ai fini pratici \u00e8 di particolare importanza il rapporto quantitativo fra ioni sodio e capacit\u00e0 di scambio totale, da cui dipendono strettamente le propriet\u00e0 fisico-meccaniche dei terreni sodici. Il parametro che misura questo rapporto \u00e8 l'ESP, acronimo di \"Exchangeable Sodium Percentage\" (Percentuale di sodio scambiabile):\ndove [Na+] \u00e8 la concentrazione degli ioni sodio estratti dal complesso di scambio e CSC la capacit\u00e0 di scambio cationico, entrambe espresse in meq/100g.\nLa determinazione della percentuale di sodio scambiabile \u00e8 laboriosa ed \u00e8 facilmente soggetta ad errori, in quanto sul risultato interferisce l'eventuale presenza di cloruro di sodio e di silicati di sodio. Attualmente si preferisce determinare un altro indice, il SAR, acronimo di \"Sodium Adsorption Ratio\" (Rapporto di adsorbimento del sodio):\ndove [Na+] e [Ca2+ + Mg2+] sono le concentrazioni di ioni sodio e di ioni alcalino-terrosi determinate nell'estratto saturo ed espresse in mmol/l. Il \"Sodium adsorption ratio\" e l'\"Exchangeable sodium percentage\" sono fra loro legati da una relazione empirica (US Salinity Laboratory, 1954) che permette perci\u00f2 la stima dell'ESP sulla base del valore determinato del SAR:\nSecondo l'U.S. Salinity Laboratory Staff, sono terreni sodici quelli che hanno pH maggiore di 8,5, conducibilit\u00e0 elettrica inferiore a 4 mS/cm e percentuale di sodio scambiabile (ESP) superiore a 15 (Tabella 2). Questa definizione, come in generale la classificazione dei terreni salsi riportata in tabella, \u00e8 largamente condivisa nella letteratura.\nL'alta percentuale di sodio scambiabile e l'elevato pH si manifestano con effetti, per la maggior parte negativi, su tutte le propriet\u00e0 (fisiche, meccaniche, biologiche) che caratterizzano la fertilit\u00e0 del terreno. \nIn merito alle propriet\u00e0 chimiche si altera la disponibilit\u00e0 di molti elementi nutritivi nella forma assimilabile, con conseguenze dirette sulla nutrizione minerale: calcio e magnesio sono pressoch\u00e9 immobilizzati per la difficolt\u00e0 di rimozione dal complesso di scambio e, soprattutto, per la loro precipitazione sotto forma di carbonati neutri; praticamente insolubili sono tutti i microelementi, con l'eccezione del boro e del molibdeno; si riduce inoltre l'assorbimento dell'azoto mentre migliora quello dello zolfo, del potassio e del fosforo. Lo stato strutturale in genere \u00e8 all'origine di una difficolt\u00e0 di drenaggio che predispone questi suoli ai ristagni persistenti, con possibili conseguenze sul potenziale di ossiriduzione e sullo stato di ossidazione di alcuni elementi (denitrificazione e riduzione dei solfati). Infine, il pH elevato aumenta la solubilit\u00e0 dell'humus rendendolo pi\u00f9 mobile lungo il profilo.\nIl pH elevato deprime l'attivit\u00e0 microbica, in particolare quella dei funghi, e ne altera la composizione riferita ai gruppi funzionali. Un altro effetto non trascurabile \u00e8 l'insorgenza di fenomeni di fitotossicit\u00e0 causati dal sodio e dai borati. L'eventuale riduzione dei solfati, in condizioni di abbassamento del potenziale redox, \u00e8 inoltre causa di fitotossicit\u00e0 da solfuri. \nGli altri effetti sono determinati per lo pi\u00f9 dall'elevata percentuale di sodio scambiabile. Lo ione sodio, essendo molto idratato, favorisce la formazione di uno strato d'idratazione dei colloidi pi\u00f9 spesso; inoltre, la presenza di una sola carica elettrica fa in modo che non possa fare da ponte elettrostatico fra due particelle colloidali, come avviene nel caso del calcio e del magnesio; la presenza del sodio crea perci\u00f2 condizioni favorevoli per la dispersione dei colloidi e la distruzione della struttura. \nLa facilit\u00e0 di dispersione dei colloidi \u00e8 all'origine di tutti gli aspetti negativi che si manifestano in modo macroscopico in questi suoli. L'humus e le argille sono sottoposti a lisciviazione accumulandosi nell'orizzonte di illuviazione (B). Si verifica perci\u00f2 una forte differenziazione delle propriet\u00e0 lungo il profilo. Lo strato superficiale, di 10-20 cm, praticamente privo di colloidi \u00e8 incoerente e friabile. In condizioni di umidit\u00e0 elevata \u00e8 fangoso, plastico e impermeabile, mentre in condizioni di siccit\u00e0 forma una crosta superficiale profondamente fessurata per la formazione di una pseudostruttura a blocchi; l'assenza di colloidi lo predispone all'erosione. A causa della degradazione della struttura la porosit\u00e0 si riduce sensibilmente rendendo pi\u00f9 difficili i movimenti dell'acqua nel terreno e creando le condizioni per i ristagni persistenti e condizioni asfittiche. Infine, in condizioni di saturazione l'humus e i sali vengono disciolti e tendono a migrare in superficie determinandone la colorazione scura alla quale si accompagnano spesso le efflorescenze dei sali trasportati. Da questa propriet\u00e0 deriva il nome comunemente dato a questi suoli dagli anglosassoni (\"black alkali soils\"). \nIn definitiva i suoli alcalini hanno condizioni di abitabilit\u00e0 quasi proibitive per la maggior parte delle specie agrarie, rendendo problematico se non del tutto impossibile l'esercizio dell'agricoltura.\nTerreni salino-sodici.\nDetti anche terreni salino-alcalini, sono dotati di elevati valori sia nella concentrazione salina (conducibilit\u00e0 elettrica superiore a 4 mS/cm) sia nella percentuale di sodio scambiabile (ESP superiore a 15). Il pH non raggiunge mai i valori elevati dei terreni sodici perch\u00e9 non supera il limite di pH 8,5. Spesso ha per\u00f2 valori inferiori, intorno a pH 8. Poich\u00e9 salinit\u00e0 e alcalinit\u00e0 traggono spesso origine dalle stesse cause, questi suoli sono anche i pi\u00f9 diffusi nel contesto dei terreni salsi.\nLa salinit\u00e0 \u00e8 dovuta alla presenza di altri sali, di sodio, calcio e magnesio che si accompagnano ai carbonati di sodio. In particolare sono presenti cloruri e solfati; questi ultimi, combinati con il calcio e con il magnesio possono abbassare sensibilmente il pH. Nel complesso i terreni salino-sodici manifestano propriet\u00e0 simili a quelle dei terreni salini, mascherando gli effetti negativi dell'alto tenore in sodio scambiabile, perci\u00f2 gli aspetti negativi si individuano principalmente nel basso valore del potenziale idrico dovuto alla tensione osmotica.\nDal punto di vista agronomico, pur trattandosi di terreni difficili, hanno una migliore vocazione rispetto ai terreni sodici propriamente detti, soprattutto in relazione alle migliori condizioni per la nutrizione minerale e al miglior stato strutturale del terreno. L'eventuale rimozione della salinit\u00e0, per dilavamento, peggiora le propriet\u00e0 di questi suoli in quanto li trasforma in terreni sodici.\nColtivazione nei terreni a reazione anomala.\nUna reazione anomala del terreno non lo esclude dall'utilizzo ai fini agricoli, tuttavia \u00e8 un fattore che ne riduce la vocazione agronomica, perci\u00f2 si dovranno adottare accorgimenti che servono a ridurre lo svantaggio rispetto ai terreni neutri. Questi ultimi sono in generale i migliori terreni in cui fare agricoltura, perch\u00e9 lasciano un ampio margine di libert\u00e0 nelle scelte relative alla specie da coltivare e alla tecnica da adottare. L'allontanamento dalle condizioni ottimali comporta dei vincoli che impongono scelte restrittive e pi\u00f9 oculate. In teoria \u00e8 anche possibile attuare la correzione del pH, ma spesso tali interventi sono poco efficaci perch\u00e9 contrastati dal potere tampone, perch\u00e9 non rimuovono la causa ed esercitano perci\u00f2 un effetto temporaneo e, soprattutto, si rivelano poco convenienti sotto l'aspetto economico. La strada pi\u00f9 seguita \u00e8, perci\u00f2, quella di un adattamento della tecnica agricola alle condizioni contestuali.\nGestione dei terreni acidi.\nIl principale difetto dei terreni acidi consiste nella scarsa dotazione di elementi nutritivi e nella difficolt\u00e0 di assorbimento di alcuni di essi. Finch\u00e9 i valori si mantengono al di sopra di pH 5, buona parte dei problemi si risolve curando la tecnica della concimazione e scegliendo specie agrarie acidofile (Tabella 4). Sotto pH 5 le condizioni diventano proibitive per la maggior parte delle colture, perci\u00f2 \u00e8 consigliabile ricorrere alla correzione, con l'apporto di calce o di calcare finemente macinato. La resistenza offerta dal potere tampone \u00e8 notevole, perci\u00f2 l'obiettivo da raggiungere con la correzione \u00e8 un innalzamento del pH di 1-1,5 unit\u00e0 in modo da realizzare condizioni di pi\u00f9 facile approccio.\nNei terreni acidi \u00e8 raccomandato l'uso di concimi costituzionalmente o fisiologicamente neutri o basici (Tabella 3). L'impiego di concimi acidi pu\u00f2 peggiorare nel tempo le condizioni abbassando ulteriormente il pH.\nGestione dei terreni calcarei.\nIl principale difetto dei terreni calcarei consiste nella ridotta fertilit\u00e0 a causa dell'immobilizzazione di alcuni elementi nutritivi. Tale difetto \u00e8 lieve nei terreni moderatamente calcarei, mentre si manifesta in modo pi\u00f9 intenso al di sopra di pH 8. In generale la scelta migliore \u00e8 quello di orientare l'indirizzo produttivo verso le colture basofile, in particolare quelle che si avvantaggiano di un'alta dotazione in calcio. Diverse colture infatti manifestano tutta la loro potenzialit\u00e0 produttiva proprio nei terreni calcarei. \nLa concimazione pu\u00f2 risolvere i problemi solo in parte: ad esempio, le condizioni per la nutrizione fosfatica possono essere migliorate ricorrendo a moderate e frequenti concimazioni fosfatiche con l'impiego di concimi ad alto titolo in fosforo solubile; molto utile \u00e8 anche la concimazione localizzata perch\u00e9 \u00e8 stato riscontrato che la concentrazione dei granuli di concime rallentano la retrogradazione. Per i microelementi \u00e8 altamente raccomandata la somministrazione per via fogliare e in generale per tutti i casi in cui sussistono fenomeni di antagonismo fra elementi. \nAltri accorgimenti sono possibili in contesti specifici. Ad esempio, nei suoli calcarei autoctoni sono sconsigliate le lavorazioni profonde e, in particolare, quelle che provocano inversione o rimescolamento degli strati; in questo modo si evita l'incorporazione nello strato attivo di altro materiale calcareo. Per alcuni fruttiferi sensibili alla clorosi ferrica, infine, \u00e8 possibile aggirare il problema scegliendo portinnesti resistenti al calcare; \u00e8 il caso, ad esempio, della vite e del pero, per i quali esistono portinnesti molto resistenti.\nLa correzione si pu\u00f2 effettuare incorporando nel terreno zolfo o gesso. Il primo correttivo \u00e8 pi\u00f9 efficace ma proibitivo sotto l'aspetto economico, il secondo ha un minore effetto acidificante, ma pu\u00f2 essere conveniente in zone in cui \u00e8 di facile reperibilit\u00e0. In genere, per\u00f2, la correzione dei terreni calcarei \u00e8 piuttosto ardua a causa dell'elevato potere tampone esercitato dal calcare attivo e si preferisce lasciare le condizioni attuali adattando la tecnica.\nNei terreni calcarei \u00e8 altamente raccomandato l'uso di concimi costituzionalmente o fisiologicamente neutri o acidi (Tabella 3).\nGestione dei terreni sodici.\nI problemi associati ai terreni sodici sono causati per lo pi\u00f9 dall'elevata percentuale di sodio nel complesso di scambio. L'unica soluzione tecnicamente efficace \u00e8 quella di rimuovere il sodio dal complesso di scambio con la somministrazione dei correttivi. L'impiego dei correttivi si fonda su due reazioni di scambio che allontanano il sodio dai colloidi e dai carbonati con formazione di sali di sodio a reazione neutra. L'azione dei correttivi si pu\u00f2 ricondurre ad una delle seguenti reazioni:\n1. Sottrazione del sodio dai carbonati per scambio semplice: si ottiene con l'impiego di un acido. Il correttivo \u00e8 l'acido solforico oppure lo zolfo, che nel terreno subisce l'ossidazione ad acido solforico da parte dei solfobatteri:\n2. Sottrazione del sodio dai carbonati per scambio doppio: si ottiene con l'impiego di un sale calcico di un acido forte, come il solfato di calcio e il cloruro di calcio. L'equilibrio dello scambio doppio \u00e8 spostato verso destra grazie alla precipitazione del carbonato di calcio.\n3. Sottrazione del sodio dai colloidi: si ottiene indifferentemente con l'impiego di un acido oppure di un sale calcico di un acido forte. In entrambi i casi i cationi liberati (ioni idrogeno o ioni calcio) competono con il sodio e grazie alla maggiore affinit\u00e0 tendono a sostituirlo nel complesso di scambio\nAnaloghi risultati si possono ottenere anche impiegando i solfati di ferro e alluminio.\nLa correzione dei terreni sodici in realt\u00e0 \u00e8 spesso sconveniente a causa dell'elevato costo dei correttivi (es. acido solforico, zolfo, cloruro di calcio). Anche nel caso di materiali relativamente economici, come ad esempio il gesso, l'intervento pu\u00f2 rivelarsi oneroso per le ingenti quantit\u00e0 di materiale da incorporare. L'altro problema \u00e8 rappresentato dalla causa dell'alcalinit\u00e0: l'intervento correttivo ha una durata temporanea se non si rimuovono a monte le cause che hanno determinato l'accumulo del sodio nel terreno. Questo \u00e8 in genere possibile ricorrendo alla bonifica idraulica per colmata integrata da un efficiente sistema di drenaggio. L'onere di questi interventi fa s\u00ec che spesso i terreni alcalini siano esclusi dall'utilizzo agronomico e in genere solo in aree marginali del pianeta si utilizzano per il pascolamento sfruttando la vegetazione alofita presente.\nUn cenno particolare va fatto alla bonifica idraulica. In teoria \u00e8 possibile rimuovere il sodio dal complesso di scambio ricorrendo al dilavamento con l'impiego di acque carbonatiche o acque salse che abbiano un SAR inferiore a quello del suolo. La sommersione continua del terreno provoca una graduale sostituzione del sodio dal complesso di scambio da parte del calcio; nello stesso tempo le condizioni di saturazione provocano la lisciviazione dei carbonati di sodio. Nella pratica questo tipo d'intervento \u00e8 particolarmente lungo e oneroso e si pu\u00f2 attuare solo con l'intervento pubblico, il quale si pone anche finalit\u00e0 sociopolitiche oltre che economiche. I terreni sottoposti alla bonifica per colmata possono essere nel frattempo utilizzati con colture adatte al particolare contesto, come ad esempio il riso, che si adatta alla coltivazione in terreno sommerso e resiste ad elevate percentuali di sodio scambiabile.\nA integrazione degli interventi di correzione si possono adottare le seguenti direttive:\nGestione dei terreni salino-sodici.\nIn generale questi terreni si possono correggere ricorrendo al dilavamento, che permette l'allontanamento sia dei sali neutri sia dei carbonati di sodio. Questo intervento per\u00f2 peggiora le propriet\u00e0 perch\u00e9 trasforma questi suoli in terreni sodici richiedendo successivamente l'impiego di un correttivo. Dal momento che i difetti dei terreni salino-sodici sono preferibili a quelli dei terreni sodici non salini e che la possibilit\u00e0 di scelte tecniche \u00e8 pi\u00f9 ampia, su questi terreni in genere non si ricorre ad alcun intervento correttivo.\nEsigenze e adattamento delle piante.\nLe piante manifestano differenti esigenze in fatto di pH. Alcune si adattano a reazioni tendenti all'acidit\u00e0, altre a reazioni tendenti all'alcalinit\u00e0, altre ancora, la maggior parte, sono sostanzialmente neutrofile. Non mancano infine le specie che non presentano particolari esigenze e sono perci\u00f2 indifferenti alla reazione del terreno.\nSi dicono ossifile le specie adattate a reazioni acide, anossifile quelle adattate a reazioni alcaline, alofite quelle adattate ad un elevato tenore in sodio.\nPiante agrarie e pH.\nCome si \u00e8 visto, la correzione della reazione \u00e8 un intervento spesso difficile da realizzare con risultati significativi oppure \u00e8 proibitivo per gli elevati costi. L'agricoltura pertanto si orienta sull'adozione di tecniche che circoscrivono gli effetti negativi della reazione anomala ma, in generale, tende pi\u00f9 ad adattarsi alla realt\u00e0 operativa piuttosto che a modificarla. \nIl primo accorgimento tecnico da adottare su un terreno a reazione anomala \u00e8, naturalmente, quello della scelta di specie agrarie che mostrano un migliore adattamento, in grado di dare prestazioni migliori su questi terreni. Questa scelta \u00e8 tanto pi\u00f9 vincolata quanto pi\u00f9 la reazione del terreno si discosta dai valori normali, dal momento che la maggior parte delle piante agrarie predilige i suoli neutri o moderatamente acidi o basici. La correzione del terreno in genere si prefigge lo scopo di ampliare la gamma di scelta portando il pH a valori pi\u00f9 accettabili mentre \u00e8 del tutto improbabile l'obiettivo di spostarne il valore di 3-4 unit\u00e0.\nLa tabella 4 riassume le esigenze di una serie di specie agrarie in relazione al pH. La tabella ha solo un valore orientativo in quanto nell'ambito di una stessa coltura si possono avere esigenze e adattamenti diversi in funzione della cultivar o di altri fattori (ad esempio il portinnesto nel caso di piante legnose).\nCome si pu\u00f2 osservare la maggior parte delle colture citate in tabella si adatta a terreni neutri o provvisti di una moderata acidit\u00e0. Sotto pH 5,5 e sopra pH 7,5 molte di queste colture manifestano stati di sofferenza, perci\u00f2 \u00e8 preferibile optare su specie rispettivamente ossifile o anossifile. Alcune specie manifestano esigenze piuttosto strette, altre mostrano invece una spiccata versatilit\u00e0, come ad esempio l'olivo: questa specie predilige i terreni tendenti alla neutralit\u00e0 o leggermente basici, tuttavia si adatta bene anche sui terreni tendenzialmente acidi e su quelli prettamente calcarei e, caso alquanto raro fra le piante arboree, tollera anche i suoli salino-sodici. Come si \u00e8 detto in precedenza, per\u00f2, un intervento correttivo mirato a spostare di 1-1,5 unit\u00e0 il pH terreno pu\u00f2 migliorare sensibilmente le condizioni operative e permette di ampliare la gamma di coltivazioni fra cui scegliere. \nUn cenno particolare va fatto sulla vite e il pero: queste colture prediligono suoli subacidi o neutri, manifestando una spiccata sofferenza sui terreni calcarei, tuttavia l'impiego di portinnesti specifici permette la coltivazione anche su terreni a reazione alcalina.\nUn comportamento singolare \u00e8 quello dell'Ortensia: questa pianta ornamentale \u00e8 indifferente al pH e tollera una gamma molto ampia che va dai suoli prettamente acidi a quelli alcalini. La sua risposta tuttavia cambia secondo il pH: sui substrati acidi forma infiorescenze di colore azzurro, sui substrati neutri forma infiorescenze di colore bianco o molto pallido, mentre con reazione alcalina forma infiorescenze di colore rosa o purpureo.\nVegetazione spontanea e pH.\nLa vegetazione spontanea \u00e8 un indice della reazione del terreno e, talvolta, la presenza di determinate specie o di associazioni vegetali permette di individuare senza ambiguit\u00e0 una reazione acida o alcalina.\nI lupini spontanei, le eriche, i rododendri, diverse felci, il mirtillo, indicano una reazione acida, in quanto trattasi di piante ossifile. Al contrario, la sulla, la liquirizia e altre leguminose, segnalano una reazione moderatamente basica, tipica dei terreni calcarei.\nDiverse chenopodiacee e alcune graminacee segnalano una reazione fortemente alcalina, tipica dei terreni sodici oppure una reazione alcalina tipica dei terreni salino-sodici e rientrano perci\u00f2 nel gruppo delle piante alofite. Fra queste si segnalano anche le tamerici, arbusti resistenti sia all'alcalinit\u00e0 sia alla salinit\u00e0.\nNon mancano le piante spontanee indifferenti alla reazione del suolo e che possono ritrovarsi indifferentemente sia su suoli acidi sia su suoli calcarei: sono tali ad esempio l'elicriso e il rosmarino; queste due specie sono rappresentative di un numeroso gruppo di piante spontanee dell'ambiente mediterraneo che vegetano indifferentemente su formazioni rocciose costiere sia di natura calcarea sia di natura granitica o scistosa."}
{"id": "1297820", "revid": "339392", "url": "https://it.wikipedia.org/wiki?curid=1297820", "title": "Nazionale di calcio degli Stati Uniti Donne", "text": ""}
{"id": "1297823", "revid": "78273", "url": "https://it.wikipedia.org/wiki?curid=1297823", "title": "Nazionale di calcio della Svizzera Donne", "text": ""}
{"id": "1297826", "revid": "287204", "url": "https://it.wikipedia.org/wiki?curid=1297826", "title": "Campionato Baiano", "text": "Il Campeonato Baiano \u00e8 il campionato di calcio dello stato di Bahia, in Brasile. \u00c8 organizzato dal 1905 dalla \"Federa\u00e7\u00e3o Baiana de Futebol (FBF)\" ed \u00e8 il secondo torneo statale pi\u00f9 vecchio del Brasile.\nTitoli per squadra.\nLe squadre contrassegnate da un asterisco (*) non sono pi\u00f9 attive."}
{"id": "1297831", "revid": "453359", "url": "https://it.wikipedia.org/wiki?curid=1297831", "title": "Seisenshi Dunbine", "text": ", noto anche con il titolo dell'edizione anglosassone \"Aura Battler Dunbine\", \u00e8 un anime robotico di 49 episodi, prodotto dalla Sunrise, trasmesso per la prima volta dalla Nagoya TV dal 5 febbraio 1983 al 21 gennaio 1984, dalle 17:30 alle 18:00.\nCreato da Yoshiyuki Tomino, autore di serie quali \"Mobile Suit Gundam\" e \"J\u016bsenki L-Gaim\", \"Dunbine\" \u00e8 stato uno dei pochi anime a combinare il fantasy con la fantascienza, in questo seguito solo molti anni pi\u00f9 tardi da Escaflowne.\nIntroduzione.\nCol termine \"sacro guerriero\" presente nel titolo giapponese ci si riferisce ai piloti degli \"Aura Battler\" come \"Sho Zama\", protagonista della serie. Gli Aura Battler sono dei robot dall'aspetto alquanto bizzarro che prende spunto dagli insetti.\nLa serie \u00e8 ambientata in un mondo medievale chiamato Byston Well, somigliante all'Europa medievale. Tuttavia la sua trasmissione avvenne 3 anni prima dell'avvento della saga di Dragon Quest per il Famicom e quindi in Giappone il genere fantasy era quasi del tutto sconosciuto. E inoltre, a causa del mecha design fortemente curvilineo con cui vennero realizzati gli Aura Battler, non si aveva ancora in quegli anni la tecnologia adeguata per rappresentarli adeguatamente sotto forma di giocattolo o di \"Plamodel\".\nIl regista Yoshiyuki Tomino, una volta rivisto il primo episodio ormai pronto per la trasmissione si rese conto che stava lavorando a quell'opera come se fosse un semplice passatempo personale e cos\u00ec, per rimediare, decise di apportare dei profondi cambiamenti riguardo al contenuto della serie. E cos\u00ec si impegn\u00f2 per anticipare il prima possibile il momento in cui gli Aura Battler sarebbero arrivati a Tokyo mentre all'inizio aveva previsto di concludere la storia con l'arrivo delle Aura Machine sulla Terra. E inoltre, il personaggio di Shera Rapahna da anziano saggio quale doveva essere \u00e8 stato infine reso con le sembianze di un'affascinante fanciulla (su suggerimento di Tomita Sukehiro che aveva steso la sceneggiatura). Anche il personaggio di Ele Fino che era stato previsto comparisse solo nella finale ha fatto la sua apparizione all'interno della serie.\nTrama.\nLa serie segue le vicende del protagonista Sho Zama, che di colpo, dopo un incidente in motocross, viene catapultato nel mondo di Byston Well. Esso si trova in un'altra dimensione situata tra la Terra e il mare ed \u00e8 un luogo pieno di draghi, castelli, cavalieri e di potenti robot chiamati Aura Battler. Quando si scopre che l'\"aura\" di Sho \u00e8 davvero forte, egli \u00e8 lanciato nel conflitto che dilaga a Byston Well come il pilota del robot viola \"Dunbine\".\nI Sacri Guerrieri.\nSi tratta di esseri dotati di un incredibile potere, chiamato \"Aura\", capaci di pilotare le \"Aura Machines\". Durante la serie vengono definiti cos\u00ec per lo pi\u00f9 i terrestri evocati su Byston Well per il loro potere, anche se non tutti e non solo gli abitanti della Terra posseggono una forte Aura. Proprio come i terrestri evocati, anche su Byston Well esistono persone (come Barn Bunning o Musey Poe) che vantano uno spaventoso potere dell'Aura. Nella prima parte della serie Drake Luft aveva evocato su Byston Well svariati terrestri per farne dei sacri guerrieri da sfruttare come piloti degli Aura Battler, che necessitano di un forte potere dell'Aura per essere attivati. Tuttavia, nella seconda parte della serie viene creato l'Aura Converter per amplificare il potere dell'Aura dei piloti, rendendo cos\u00ec possibile anche per i comuni abitanti di Byston Well l'utilizzo degli Aura Battler ottenendo le stesse prestazioni dei terrestri evocati su Byston Well. Grazie all'Aura Converter la gente di Byston Well ha incrementato le proprie capacit\u00e0 di combattimento, rendendo inutile l'evocazione di nuovi terrestri.\nPotere dell'Aura.\nRappresenta l'energia vitale degli esseri umani oltre che la fonte di energia per le Aura Machine. Le capacit\u00e0 delle Aura Machine aumentano in base all'ampiezza del potere dell'Aura del pilota. Ci\u00f2 \u00e8 dovuto al fatto che esse vengono controllate dal potere dell'Aura. Anche unit\u00e0 che presentano caratteristiche inferiori rispetto alla media, se vengono pilotate da sacri guerrieri dotati di uno smisurato potere dell'Aura manifestano capacit\u00e0 fuori dal comune. Al contrario, un Aura Battler dalle alte potenzialit\u00e0 se messo in mano ad un sacro guerriero mediocre non mostrer\u00e0 nemmeno tutte le sue funzionalit\u00e0 di base. E inoltre, sulla Terra le capacit\u00e0 delle aura machine e il potere distruttivo delle loro armi aumentano sensibilmente. Su byston well tali potenzialit\u00e0 sono ridotte.\nIl fenomeno dell'Hyper.\nSi tratta di un fenomeno speciale dovuto ad un'anomalia nel potere dell'Aura. Se si perde il controllo del potere dell'aura a causa di sentimenti negativi quali l'odio, la barriera che circonda le Aura Machine prende forma fisica espandendosi dando vita ad un'aura machine ingigantita.\nAura Battler.\nCon questo termine si intende una delle specie di \"Aura Machine\" esistenti. Si tratta di robot antropomorfi da combattimento azionati dall'energia spirituale delle persone definito potere dell'Aura. Essi sono stati sviluppati da \"Shot Weapon\", ingegnere di robotica evocato da \"Drake Luft\", feudatario del regno di A che brama il dominio dell'intera \"Byston Well\". A differenza dei robot presenti nei normali anime robotici, le corazze e i sistemi di comandi degli Aura Battler vengono creati sfruttando i tessuti muscolari e gli esoscheletri delle gigantesche bestie che popolano Byston Well.\nBotune.\nUnit\u00e0 per la produzione di massa sviluppata grazie alla collaborazione tra il regno di \"Na\" e quello di \"Lao\". Riprende le capacit\u00e0 proprie del \"Bozune\" e, basandosi sui progetti del \"Dunbine\", viene potenziato permettendo cos\u00ec anche alla gente comune di pilotarlo. Il suo coefficiente di Aura supera il valore 1 e per questo si presume utilizzi l'Aura converter. \u00c8 stato progettato per il combattimento corpo a corpo aereo ma paragonato alla maggior parte degli Aura Battler delle milizie di Drake si notano delle carenze dal punto di vista della potenza di fuoco. Riguardo all'armamento, \u00e8 munito di un Aura Sword e sulle cosce ha installati degli Aura Vulcan."}
{"id": "1297834", "revid": "1498232", "url": "https://it.wikipedia.org/wiki?curid=1297834", "title": "Gabriele Romagnoli", "text": "Biografia.\nLaureato in Giurisprudenza all'Universit\u00e0 di Bologna, esordisce nel 1986 con il racconto \"Undici calciatori\", nell'antologia \"Giovani blues\" (Transeuropa), facente parte del progetto \"Under 25\" ideato da Pier Vittorio Tondelli. Pubblica il suo primo libro, \"Navi in bottiglia, 101 microracconti\", nel 1993, Premio Selezione Campiello. Seguono il libro per ragazzi \"Video cronache\" (1994) e \"Oggetti da smarrire\" l'anno successivo (1995), quindi \"In tempo per il cielo\" (1995), e \"Passeggeri - Catalogo di ragioni per vivere e volare\" (1998).\nDopo una breve pausa pubblica nel 2001 \"Louisiana blues\", a met\u00e0 fra il diario di viaggio e la galleria di ritratti, nel 2004 \"L'artista\", che ha vinto tra l'altro il premio Garda, e nel 2006 \"Non ci sono santi (Viaggio in Italia di un alieno)\". Nel 2007 pubblica una raccolta di monologhi, \"Il vizio dell'amore\", che verranno poi trasformati in cortometraggi interpretati da trenta attrici di cinema e teatro, tra le quali figurano Amanda Sandrelli, Paola Pitagora, Isabella Ferrari, trasmessi in seguito dal canale televisivo satellitare Fox Life. Romagnoli figura tra gli sceneggiatori di \"Uno bianca\" e \"Distretto di Polizia\".\nHa scritto i testi di \"Con le mani\", un'azione scenica liberamente ispirata a \"Il quarto stato\" di Giuseppe Pellizza da Volpedo. Dal 1997 al 1999 \u00e8 inviato a New York per il quotidiano italiano \"La Stampa\", occupandosi soprattutto della questione della pena di morte; contemporaneamente partecipa in qualit\u00e0 di inviato ad alcune trasmissioni di Gad Lerner. Ha collaborato con diversi periodici e quotidiani, tra cui \"la Repubblica\", \"Vanity Fair\", \"Diario\" e \"Avvenire\". Dopo aver vissuto al Cairo, nel novembre 2003 si \u00e8 trasferito a Beirut, in Libano.\nNel gennaio 2011 viene nominato direttore del mensile \"GQ\", edito da Cond\u00e9 Nast, al posto di Michele Lupi, mantenendo tale carica fino al giugno 2013. Il 25 agosto 2014 si \u00e8 sposato a New York con la giornalista Paola Saluzzi. Il 17 febbraio 2016 viene nominato direttore di Rai Sport dal consiglio di amministrazione dell'azienda, insediandosi il 7 marzo; si dimette da tale incarico il 1\u00ba agosto 2018. Dal 15 aprile 2019 tiene sul sito del quotidiano \"la Repubblica\" una rubrica chiamata \"La prima cosa bella\"."}
{"id": "1297848", "revid": "1573940", "url": "https://it.wikipedia.org/wiki?curid=1297848", "title": "Dickinson (Dakota del Nord)", "text": "Dickinson \u00e8 una citt\u00e0 degli Stati Uniti d'America, capoluogo della Contea di Stark nello Stato del Dakota del Nord. Nel censimento del 2000 la popolazione era di 16.010 abitanti. La citt\u00e0 \u00e8 stata fondata nel 1882. Dickinson \u00e8 il centro pi\u00f9 importante dell'area micropolitana omonima, che occupa le contee di Billings e di Stark; la popolazione complessiva raggiunge i 23.524 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Dickinson si estende su una superficie di 24,60\u00a0km\u00b2, tutti occupati da terre.\nPopolazione.\nSecondo il censimento del 2000, a Dickinson vivevano 16.010 persone, ed erano presenti 4.020 gruppi familiari. La densit\u00e0 di popolazione era di 652 ab./km\u00b2. Nel territorio comunale si trovavano 7.033 unit\u00e0 edificate. Per quanto riguarda la composizione etnica degli abitanti, il 97,16% era bianco, lo 0,27% era afroamericano, l'1,20% era nativo, lo 0,24% proveniva dall'Asia e lo 0,03% proveniva dall'Oceano Pacifico. Lo 0,32% della popolazione apparteneva ad altre razze e lo 0,77% a due o pi\u00f9. La popolazione di ogni razza ispanica corrispondeva all'1,05% degli abitanti.\nLe sei principali ascendenze degli abitanti sono: tedeschi (54,1%), norvegesi (14,2%), cechi (7,5%), russi (7,2%), irlandesi (5,5%) e inglesi (3,7%).\nPer quanto riguarda la suddivisione della popolazione in fasce d'et\u00e0, il 24,5% era al di sotto dei 18, il 13,8% fra i 18 e i 24, il 25,9% fra i 25 e i 44, il 19,8% fra i 45 e i 64, mentre infine il 16,1% era al di sopra dei 65 anni di et\u00e0. L'et\u00e0 media della popolazione era di 36 anni. Per ogni 100 donne residenti vivevano 93,5 maschi."}
{"id": "1297855", "revid": "1540383", "url": "https://it.wikipedia.org/wiki?curid=1297855", "title": "Pietro Laforgia", "text": "Settimo di otto figli, il padre Nicola era medico condotto, nel 1943 si trasferisce con la famiglia a Bari, dove si laurea in Giurisprudenza con una tesi in diritto del lavoro e nel 1958 si sposa.\nCarriera.\nAttivit\u00e0 forense.\nDocente di materie giuridiche, ha esercitato la professione di avvocato per oltre 40 anni con particolare attenzione e passione per i pi\u00f9 deboli e ha difeso i lavoratori, gli studenti, gli esponenti sindacali e della sinistra democratica nei pi\u00f9 importanti processi penali celebrati a Bari e in Puglia sin dagli anni '50.\nAvvocato della parte civile nel processo per la ricostituzione del Partito Nazionale Fascista ed in quello per l'omicidio di Benedetto Petrone, ha anche rappresentato il Comune di Bari nel primo maxi-processo alla criminalit\u00e0 organizzata del capoluogo.\nPi\u00f9 volte componente del Consiglio dell'Ordine degli Avvocati di Bari, negli anni '60 e '70 \u00e8 stato tra gli animatori dei Comitati d'Azione per la Giustizia e poi Vicepresidente (dal 1977) e Presidente Nazionale (dal 1980 al 1986) della Federazione Sindacale degli Avvocati e Procuratori Italiani (Fe.S.A.P.I.).\nAttivit\u00e0 politica.\nGiovanissimo, \u00e8 tra i fondatori della UIL e componente dell'Esecutivo Nazionale, oltre che Segretario Provinciale della stessa organizzazione sindacale per oltre un decennio.\nNegli anni del dopoguerra \u00e8 esponente di spicco del Partito Socialista Democratico Italiano e, successivamente, del Partito Socialista Italiano, dal quale si allontana dopo la sconfitta di Francesco De Martino e l'avvento di Bettino Craxi.\nNel 1985, dopo essere stato tra i promotori dei Comitati per la Pace, viene eletto, come indipendente nelle liste del Partito Comunista Italiano, nel Consiglio Comunale di Bari, dal quale \u00e8 nominato Presidente del Comitato di Gestione della U.S.L. Ba/11, carica ricoperta fino al 1986.\nAderisce poi al Partito Democratico della Sinistra. Sindaco di Bari dal febbraio al novembre 1993, guida la prima esperienza di governo unitario del centrosinistra della citt\u00e0.\nEletto nel Collegio Senatoriale di Bari Centro il 27 marzo 1994, nella lista del centrosinistra, aderisce al Gruppo Federativo dei Progressisti e viene nominato Segretario della giunta delle elezioni e delle immunit\u00e0 parlamentari e Componente del Comitato Parlamentare per i procedimenti di accusa e della Commissione Giustizia del Senato della Repubblica.\nIn qualit\u00e0 di parlamentare ha presentato, come primo firmatario, numerose proposte di legge, inerenti, tra l'altro, il recupero e la valorizzazione del centro storico della Citt\u00e0 di Bari, il codice penale e di procedura penale, la tutela e i diritti dei minori.\nMuore il 6 dicembre 1995, all'et\u00e0 di 67 anni."}
{"id": "1297859", "revid": "866120", "url": "https://it.wikipedia.org/wiki?curid=1297859", "title": "Angelo Daniel", "text": "Biografia.\nNato il 12 ottobre 1933 a Montebelluna, viene ordinato sacerdote il 24 giugno 1956.\nGi\u00e0 parroco di Galliera Veneta dal 1974 al 1989 e poi vicario generale della diocesi di Treviso dal 1989, il 27 novembre 1997 viene nominato vescovo di Chioggia.\nEpiscopato.\nRiceve l'ordinazione episcopale il 13 dicembre 1997 per l'imposizione delle mani del vescovo Paolo Magnani, coconsacranti i vescovi Antonio Mistrorigo e Alfredo Magarotto. Il 6 gennaio 1998 fa il suo ingresso in diocesi.\nTra gli edifici religiosi restaurati o edificati durante il suo episcopato pu\u00f2 essere ricordata la chiesa del Buon Pastore di Chioggia, inaugurata da mons. Daniel il 4 aprile 2001, e il Seminario diocesano di Chioggia, rimaneggiato e riorganizzato nel 2000.\nIl 10 gennaio 2009, in accoglimento alla sua rinuncia all'ufficio pastorale per raggiunti limiti d'et\u00e0, assume, \"ipso iure\", il titolo di vescovo emerito di Chioggia. Lascia la diocesi il giorno dopo, trasferendosi nella canonica di Biadene di Montebelluna.\nControversie.\nNel settembre del 2008 fu coinvolto in un caso di cronaca dalla notevole copertura mediatica, una vicenda a sfondo sessuale di cui si era reso protagonista un sacerdote della sua diocesi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1297862", "revid": "125114121", "url": "https://it.wikipedia.org/wiki?curid=1297862", "title": "Inserviente", "text": "L'inserviente (\"The Janitor\") \u00e8 un personaggio della serie televisiva statunitense \"Scrubs - Medici ai primi ferri\", interpretato da Neil Flynn.\nProfilo.\n\u00c8 conosciuto da tutti solo come \"l'inserviente\", visto che nessuno si \u00e8 mai chiesto quale sia veramente il suo nome. Egli invece conosce il nome di tutti i 310 dipendenti dell'ospedale, come si evince dall'episodio \"La mia crisi di identit\u00e0\", ma li chiama quasi tutti con dei nomignoli come fa il dottor Cox.\nL'inserviente \u00e8 solito torturare gli specializzandi e gli altri inservienti; in particolare, la sua vittima preferita \u00e8 John Dorian, ma anche il chirurgo Christopher Turk. L'inserviente ha avuto anche una breve parentesi, nella terza stagione, come membro della sicurezza dell'ospedale, ma \u00e8 poi tornato a fare il vecchio lavoro per motivi d'orgoglio. Nella sesta stagione, inoltre, si fa assumere come cameriere nella caffetteria fuori dall'ospedale per avere la convenzione odontoiatrica. Nella settima diventa invece ufficiale ecologista, ma si licenzia dopo 36 ore. L'unico membro dell'ospedale che l'inserviente teme \u00e8 Carla.\nIn alcuni episodi mostra di conoscere lo spagnolo, il coreano e la lingua dei segni.\nIl nome dell'inserviente.\nNella settima stagione egli cita inoltre diversi modi in cui viene chiamato, tra cui Josh, ma non viene confermato il nome, rimanendo per un'altra stagione come anonimo inserviente. Nell'ultima puntata decide di rivelare il proprio nome a J.D. e gli spiega che non gliel'ha mai detto perch\u00e9 non glielo aveva mai chiesto: Glenn Matthews. J.D. lo saluta allora per l'ultima volta dicendo: \u00abA presto, Glenn Matthews\u00bb, poi si gira e va via, a quel punto arriva un infermiere che rivolgendosi all'inserviente esclama: \u00abCiao Tommy\u00bb, il che fa capire che ancora una volta ha ingannato J.D. Tuttavia Bill Lawrence ha confermato che Glenn Matthews \u00e8 il suo vero nome.\nL'unica altra occasione in cui il suo nome viene espresso \u00e8 nella puntata sedici della quarta stagione, da Danni, che dice \u00abCiao Glenn\u00bb mentre passa vicino all'inserviente in un corridoio. Poco dopo passa in mezzo a Doug e Ted, che incominciano a litigare sul fatto che si rivolgesse a uno di loro due, distogliendo l'attenzione dal fatto che si era con ogni probabilit\u00e0 rivolta proprio all'inserviente.\nDurante la serie viene spesso soprannominato Lurch, lo stesso nome del maggiordomo della famiglia Addams.\nFamiglia.\nL'Inserviente tende a raccontare spesso aneddoti ed episodi riguardanti la sua vita privata e la sua famiglia. Molti di questi racconti si rivelano, per\u00f2, fasulli, altri vengono volutamente lasciati nel dubbio dall'inserviente stesso.\nDa giovane l'inserviente era convinto che sua nonna fosse sua madre e che sua madre fosse sua sorella (fatto ispirato alla vera famiglia di Jack Nicholson). Racconta di avere una matrigna per un quarto Inuit, sostenendo cos\u00ec di avere ascendenze eschimesi. Racconta anche a J.D. e Turk di avere un fratello di nome Rosco, cosa che poi si rivela falsa perch\u00e9 \u00e8 lo stesso inserviente che si travestiva. Inoltre dice di avere un fratello adottivo che aveva una relazione con la sua madre biologica.\nNell'episodio 19 della prima stagione, fa una comparsa quello che dovrebbe essere il suo vero padre, ex inserviente, interpretato da R. Lee Ermey, sebbene in un episodio l'inserviente metta in dubbio che si tratti del suo reale padre, sostenendo che JD abbia semplicemente \"conosciuto un uomo\".\nLa madre dell'Inserviente viene vista solo in alcuni flashback (in uno di questi viene vista di spalle, in un altro \u00e8 interpretata da Renee Ryan), in uno di questi butta via l'orso di pezza del figlio, poich\u00e9 questi lasciava sempre la stanza sporca e in disordine, in un altro, poich\u00e9 il figlio lanciava sempre il cibo per terra, lo costringeva a mangiare per terra. In un altro episodio, l'Inserviente racconta anche che la madre lo teneva rinchiuso in una gabbietta per cani, quand'era in tenera et\u00e0.\nRacconta a J.D. di avere una moglie con sole tre dita (il pollice e il mignolo della mano destra e l'indice della mano sinistra) e di avere un figlio con la paura del palcoscenico. Dice, inoltre, di essere andato in Cina e di avere avuto un figlio con una donna del posto. In realt\u00e0 tutte queste sono bugie. Nell'ottava stagione si sposa con Lady (Kit Pongetti).\nIl mondo degli inservienti.\nL'inserviente sembra essere a capo di una vera e propria casta degli inservienti, che vivono in un vero e proprio mondo parallelo a quello dell'ospedale. Essi si recano al lavoro insieme, si conoscono tutti e periodicamente eleggono un loro presidente.\nL'improvvisazione.\nLa caratteristica pi\u00f9 importante del personaggio \u00e8 sicuramente che l'attore che lo interpreta, Neil Flynn, improvvisa quasi tutte le battute. Gli viene presentato il copione con la traccia della scena e gli viene data carta bianca sulle battute da recitare. Questo fatto \u00e8 diventato uno dei caratteri salienti della sitcom e ogni scena con l'inserviente viene ripetuta circa tre volte perch\u00e9 gli attori scoppiano a ridere.\nL'inserviente e \"Il fuggitivo\".\nNeil Flynn, che interpreta l'inserviente, nel 1993 ha avuto un piccolo ruolo nel film \"Il fuggitivo\".\nQuesto fatto \u00e8 stato alla base della trama dell'episodio della terza stagione \"La mia amica medico\", nella quale J.D., interrogandosi sulla vera identit\u00e0 dell'inserviente, vede \"Il fuggitivo\" e scopre il suo presunto passato da attore.\nNel decimo episodio dell'ottava stagione, quando Carla fa credere all'inserviente di riempire la sua vita con assurde fantasie, questo le dice che non \u00e8 pi\u00f9 sicuro di essere andato in Cina, di aver avuto un figlio e di aver recitato nel film \"Il fuggitivo\".\nIl club dei cervelloni.\nSpesso e volentieri l'inserviente \u00e8 spalleggiato nelle sue fantasiose imprese da individui come Troy, l'addetto alla mensa, e Randall, un inserviente nano che lo batte sempre a lotta e lo ha battuto alle elezioni sindacali degli inservienti. Questi individui vengono chiamati dall'inserviente \"club dei cervelloni\". I club dei cervelloni, che hanno nell'inserviente il leader assoluto, sono due differenti:\nThe Coolcats e gli Oplal\u00e0.\nGli Oplal\u00e0 sono un gruppo fondato dall'inserviente. Il gruppo \u00e8 nato per via di un malinteso tra Elliot e l'inserviente, che si \u00e8 inventato di essere il leader di un terzetto vocale. I membri da lui scelti per la commedia sono tra le sue abituali frequentazioni:\nAlla fine dell'episodio, Elliot organizza una competizione tra gli Oplal\u00e0 e The Blanks, il quartetto vocale capeggiato da Ted Buckland, l'avvocato dell'ospedale. Gli Oplal\u00e0 riescono a competere senza alcuna preparazione con i The Blanks con la versione a cappella di \"Barbara Ann\" dei Beach Boys.\nI CoolCats sono una air band fondata da Ted e dall'inserviente nell'episodio \"I miei duemila metri quadri\". I membri sono:\nInizialmente la band aveva considerato anche Todd Quinlan nel ruolo di Turk. La band aveva incontrato problemi quando il dottor Kelso aveva bandito le air band perch\u00e9 Turk gli aveva mancato di rispetto. Dopo le scuse di Turk, Kelso rimuove il divieto.\nRapporti con gli altri personaggi.\nJohn Dorian.\nJ.D. \u00e8 il principale bersaglio dell'inserviente. Fin dal primo episodio, quando attribuisce al giovane specializzando la colpa del blocco di una porta (fatto poi confermato dallo stesso J.D. nell'ultimo episodio dell'ottava stagione, quando riconosce che il blocco avvenne a causa di una monetina cadutagli inavvertitamente di tasca e che fin\u00ec nella porta), l'inserviente si industrier\u00e0 per rendere la vita al dottore sempre pi\u00f9 difficile, passando da pi\u00f9 o meno fini insulti verbali a vere e proprie torture fisiche. Questa tortura si interromper\u00e0 brevemente quando il Dottor Townsend, amico dell'inserviente, gli chieder\u00e0 di lasciare in pace il dottore, per riprendere quando Townsend sar\u00e0 licenziato a causa dello stesso J.D.\nElliot Reid.\nL'inserviente era innamorato della dottoressa Reid e inizialmente era deciso a sposarla, anche se non conosceva il suo nome e si ostinava a chiamarla \u00abdottoressa bionda\u00bb. \u00c8 proprio imparando il suo nome che l'inserviente dimostra di provare dei sentimenti verso Elliot. Le confesser\u00e0 che in realt\u00e0 non si \u00e8 mai davvero aspettato che tra loro potesse succedere qualcosa, ma che tiene a lei perch\u00e9 \u00e8 l'unica persona in tutto l'ospedale a trattarlo come una persona, senza guardarlo dall'alto in basso per via del suo lavoro. Per questa ragione Elliot avr\u00e0 sempre un trattamento di favore dall'inserviente, che la aiuter\u00e0 anche a ottenere una borsa di studio. Nella quinta, sesta e settima stagione, proprio dopo la sua confessione, l'Inserviente smette di nutrire sentimenti amorosi nei suoi confronti, ma rimane sempre in ottimi rapporti con lei e cerca di aiutarla quando pu\u00f2, per esempio assicurandosi che Keith sia un buon futuro marito per lei.\nChristopher Turk.\nEssendo il migliore amico di J.D., quando l'inserviente non ha pi\u00f9 armi per tormentarlo passa a tormentare Turk, il quale per\u00f2 risulta essere un bersaglio pi\u00f9 ostico, dal momento che \u00e8 pi\u00f9 sveglio dell'amico e soprattutto sempre pronto a ribattere agli scherzi. L'inserviente se la prende con Turk quando lui, per ringraziare J.D., far\u00e0 incolpare l'inserviente di aver lasciato per tutto l'ospedale impronte blu di mani. In un altro caso lo fa perch\u00e9 Turk si definisce \"a prova di bomba\" e l'inserviente si impegna per smentirlo; ancora, quando Turk un giorno lascia cadere a terra una gomma da masticare usata, l'inserviente si vendicher\u00e0.\nCarla Espinosa.\nL'infermiera Espinosa \u00e8 l'unica persona dello staff di cui l'inserviente abbia paura. Quando tent\u00f2 di prenderla in giro, Carla rispose in modo cos\u00ec aggressivo da incutere un reverenziale timore nell'inserviente, tanto che J.D. in una fantasia si travestir\u00e0 da Carla per porre fine ai suoi tormenti, ma verr\u00e0 scoperto per via del fatto che non conosce lo spagnolo.\nPerry Cox.\nIl dottor Cox e l'inserviente sono simili, ma non per questo amici. Un esempio dell'animosit\u00e0 che corre tra i due \u00e8 quando il dottor Cox, scoperta la cotta dell'inserviente nei confronti di Elliot, scommetter\u00e0 la sua Porsche contro il furgone dell'inserviente che egli non riuscir\u00e0 ad avere una storia con lei. Una volta vinto distrugger\u00e0 il furgone sotto gli occhi dell'inserviente. Solo nella quinta stagione, nell'episodio \"Il trastullo della mia amica\", i due stringeranno una grande amicizia chiacchierando al bar e coalizzandosi nel torturare J.D., ma per motivi di orgoglio l'inserviente non vuole mostrarsi amico di un medico davanti ai suoi colleghi. I due rimarranno in seguito solamente compagni di bevute, ma mostreranno un reciproco rispetto, maggiore di quello iniziale."}
{"id": "1297866", "revid": "338340", "url": "https://it.wikipedia.org/wiki?curid=1297866", "title": "Tobias Jones", "text": "Biografia.\nDopo aver ottenuto la laurea in storia moderna al Jesus College dell'Universit\u00e0 di Oxford, ha lavorato presso la \"London Review of Books\" e l\"'Independent\". Nel 1999 si \u00e8 trasferito in Italia a Parma, dove, oltre a lavorare come freelancer per testate come il \"Guardian\", il \"Financial Times\" e \"Vogue\", ha portato a termine la stesura del libro \"The Dark Heart of Italy\", pubblicato nel 2002 nella versione originale inglese, in cui narra eventi collegati alla storia d'Italia dal secondo dopoguerra. Nel 2003 \u00e8 stata pubblicata un'edizione del libro tradotta in italiano chiamata \"Il cuore oscuro dell'Italia\", rielaborazione della versione originale inglese.\nNel 2004 conduce su Raitre Ricchi d\u2019Italia, una serie di interviste con imprenditori italiani. Nel 2005 conduce, sempre su Raitre, il programma Cervelli d'Italia in cui intervista quelli che lui ritiene gli innovatori e i geni dell'Italia.\nTrasferitosi a Bristol, Tobias Jones ha pubblicato, nel gennaio 2007, il suo secondo libro \"Utopian Dreams\", storia di un viaggio intrapreso con la moglie Francesca Lenzi nel 2006 vivendo in diverse comunit\u00e0 dell'Inghilterra e dell'Italia. Al seguito di questa esperienza, Jones \u00e8 diventato consigliere della storica comunit\u00e0 di Dorset, Pilsdon, per poi fondare, assieme alla moglie, Windsor Hill Wood, un rifugio per persone in crisi. Per un anno la sua rubrica sul Guardian ha reso molto noto in Gran Bretagna le sfide di questa comunit\u00e0. Jones e Lenzi hanno vissuto nella comunit\u00e0 per 8 anni, un\u2019esperienza che \u00e8 stata l\u2019argomento del suo settimo libro, \"A Place of Refuge\".\nTra il 2007 e 2012 ha pubblicato una trilogia di gialli ambientati in Italia: \"The Salati Case\", \"White Death\" e \"Death of a Show Girl\". Nel 2010, ha pubblicato \"Sangue Sull\u2019Altare\", frutto di una lunga indagine sulla scomparsa di Elisa Claps a Potenza e sulla fuga dell\u2019omicida in Inghilterra.\nNel 2017 conduce per Rai Storia, Travelogue: Destinazione Italia. Quattro puntate sulle tracce del viaggio in Italia di quattro illustri viaggiatori d'epoca: Mary Shelley, il Marchese De Sade, Herman Melville e J.W Goethe.\nJones si \u00e8 occupato molto di vari casi di cronaca nera in Italia, scrivendo approfonditi saggi su Yara Gambirasio, Emanuela Orlandi e il Mostro di Firenze. Sono note anche le sue analisi politiche e sociologiche per varie testate. \nI diritti cinematografici di tre delle sue opere sono stati acquisiti da case di produzione internazionali. Ha avuto per anni una rubrica su \"Internazionale\" e sul \"Guardian\", e appare spesso in trasmissioni italiane e britanniche.\nBibliografia.\nProgrammi Televisivi e Radiofonici:\n\"Ricchi d\u2019Italia\" (documentario di quattro puntate sugli imprenditori italiani), Rai Tre, 2004\n\"Cervelli d\u2019Italia\" (documentario di quattro puntate sulla creativit\u00e0 italiana), Rai Tre 2005\n\"The Dark Heart of Italy\" (documentario sull\u2019Italia contemporanea), BBC Four, 2005\n\"Travelogue - Destinazione Italia\" (quattro puntate sul Grand Tour), Rai Storia 2017\n\"Piece by Piece\" (documentario sul decimo anniversario del terremoto di Assisi), BBC Radio 4, 2004\n\"Whiteway\" (documentario sulla comunit\u00e0 pi\u00f9 longeva in Inghilterra), BBC Radio 4, 2006 \nSaggi Vari:\n\u00b7 The murder of Yara Gambirasio\nSolidariet\u00e0:\nJones e sua moglie hanno avviato, nel 2009, la comunit\u00e0 di Windsor Hill Wood, un rifugio per persone che attraversano un periodo di crisi nella loro vita. Nel 2017 hanno avviato un altro progetto, Shepton Mallet Community Woodland (SMCW). Nello stesso anno, hanno fondato una rete informale di comunit\u00e0 che lavora con gli esclusi chiamato Common Home. \nPersonale:\nDa 2002, Jones \u00e8 sposato con Francesca Lenzi. Hanno tre figli. Sono tornati a vivere a Parma dall\u2019estate del 2017. Jones gioca per la squadra di calcio \u201cEngland Writers\u201d. \u00c8 appassionato dei romanzi di Ross Macdonald e di Ursula K. Le Guin, tifa l\u2019Everton e il Parma, e ha insegnato giornalismo e scrittura in vari universit\u00e0, prigioni e scuole. \u00c8 un falegname amatoriale e notoriamente \u201cluddista\u201d, tecnofobo. \nSito ufficiale:\nwww.tobias-jones.co.uk"}
{"id": "1297868", "revid": "767487", "url": "https://it.wikipedia.org/wiki?curid=1297868", "title": "Seked", "text": "Nell'antico Egitto, il seked (o seqed) era una unit\u00e0 di misura di pendenza delle superfici inclinate.\nIl sistema era basato sull'unit\u00e0 di misura lineare del \"cubito reale\", a sua volta suddiviso in sette \"palmi\" o in 28 \"dita\", L'inclinazione veniva espressa in \"palmi\" e \"dita\" orizzontali per ogni \"cubito reale\" di elevazione.\nIn accordo con le rilevazioni effettuate, l'inclinazione delle facce della Piramide di Cheope \u00e8 5\u00a01/2 \"seked\" (ovvero 5 palmi e 2 dita), pari a 51,84\u00b0 rispetto l'orizzonte."}
{"id": "1297869", "revid": "63727", "url": "https://it.wikipedia.org/wiki?curid=1297869", "title": "Push road", "text": ""}
{"id": "1297871", "revid": "78273", "url": "https://it.wikipedia.org/wiki?curid=1297871", "title": "Rivoluzioni per minuto", "text": ""}
{"id": "1297894", "revid": "305248", "url": "https://it.wikipedia.org/wiki?curid=1297894", "title": "Quiescenza", "text": "In biologia, la quiescenza \u00e8 lo stato di sospensione reversibile dei processi vitali fondamentali in un organismo vivente.\nDescrizione.\nIn natura vi sono numerosi organismi vegetali e animali capaci di arrestare, in modo reversibile, i propri processi vitali fondamentali. Lo stato conseguente viene detto quiescenza, o anche torpore, ibernazione, animazione sospesa. Anche il letargo e la estivazione sono considerati forme di quiescenza.\nQuesto stato \u00e8 caratterizzato da drastica riduzione dell'attivit\u00e0 delle cellule e della loro produzione di energia, che pu\u00f2 arrivare al totale arresto della motilit\u00e0 cellulare visibile al microscopio.\nEsso sembra essere un meccanismo difensivo e di adattamento all'ambiente, che permette a quegli organismi di superare particolari stress ambientali, come condizioni estreme di temperatura, carenza estrema di ossigeno, lesioni fisiche, ecc. Si attiva in risposta alla condizione ambientale di stress, e si disattiva al ritorno della condizione normale. \nSono esempi comunemente noti di quiescenza: i semi che restano dormienti per anni nei terreni desertici, e germinano all'arrivo della pioggia; gli embrioni del gamberetto \"Artemia salina\" (scimmie di mare), che possono resistere diversi anni fuori dall'acqua, e quando reimmersi riprendono il loro sviluppo.\nFunzionamento.\nLa cellula eucariote ha al suo interno vari organelli che sono specializzati in compiti diversi. In particolare i mitocondri sono specializzati nella produzione di molecole di ATP, \"carburante\" che viene poi consumato dalla cellula per svolgere la sua attivit\u00e0 complessiva. I mitocondri producono ATP attraverso il processo di fosforilazione ossidativa che comporta l'uso di ossigeno. L'ossigeno arriva alla cellula attraverso il sistema circolatorio.\nQuando la presenza di ossigeno nell'ambiente si riduce quasi totalmente (condizione di anossia), l'organismo non \u00e8 pi\u00f9 in grado di assorbirlo e farlo arrivare alle sue cellule. I mitocondri non possono pi\u00f9 svolgere la loro attivit\u00e0. E la cellula resta senza \"carburante\". In questa condizione di stress estremo scatta lo stato di quiescenza.\n\u00c8 la presenza nel DNA di specifici geni a determinare nelle condizioni di anossia l'attivazione dello stato di quiescenza. Possono quindi entrare in tale stato solo gli organismi geneticamente predisposti.\nQuando invece la presenza di ossigeno nell'ambiente si riduce ma non completamente (condizione di ipossia), l'organismo continua ad assorbirlo, i mitocondri continuano a svolgere la loro attivit\u00e0, ma l'ATP prodotto sar\u00e0 insufficiente per garantire alla cellula il suo pieno funzionamento, ed essa continuando l'attivit\u00e0 si dannegger\u00e0.\nL'uomo.\nAllo stato attuale delle conoscenze \u00e8 ignoto se gli esseri umani siano geneticamente predisposti per l'attivazione dello stato di quiescenza. Suscitano interesse tra gli studiosi i diversi casi di sopravvivenza dopo congelamento, registrati dalle cronache soprattutto nei paesi freddi."}
{"id": "1297900", "revid": "1864952", "url": "https://it.wikipedia.org/wiki?curid=1297900", "title": "Kazushige Nojima", "text": "Conosciuto soprattutto per i suoi lavori alla Square Enix per \"Final Fantasy VII\", \"VIII\", \"X\" e \"X-2\" e per l'intera serie \"Kingdom Hearts\", Nojima ha anche scritto il testo di \"Liberi Fatali\" (il tema di apertura di \"Final Fantasy VIII\") e i testi di \"Suteki da Ne\" e \"Hymn of the Fayth\" per \"Final Fantasy X\".\nNojima ha partecipato alla creazione dei seguenti videogiochi e film (elenco non completo):"}
{"id": "1297901", "revid": "31455", "url": "https://it.wikipedia.org/wiki?curid=1297901", "title": "Panjab", "text": ""}
{"id": "1297902", "revid": "767487", "url": "https://it.wikipedia.org/wiki?curid=1297902", "title": "Alex Hannum", "text": "Attivo nella ABA e nella NBA, \u00e8 membro del Naismith Memorial Basketball Hall of Fame dal 1998 in qualit\u00e0 di allenatore.\n\u00c8, insieme a Bill Sharman, l'unico ad aver vinto il titolo di campione sia nella NBA che nell'ABA. Inoltre entrambi allenarono Wilt Chamberlain durante le loro stagioni vincenti.\nCarriera.\nGiocatore.\nDopo essersi laureato all'University of Southern California, Hannum intraprese la carriera di giocatore di pallacanestro nella NBL nel 1948 con gli Oshkosh All-Stars, passando poi nella NBA, dal 1949 al 1957, con i Syracuse Nationals, i Baltimore Bullets, i Rochester Royals, i Milwaukee Hawks, i St. Louis Hawks e i Fort Wayne Pistons.\nAllenatore.\nNBA.\nHannum \u00e8 molto conosciuto per la carriera di coach nei Philadelphia 76ers, quando con Chamberlain in squadra, vinse nella stagione 1966-67 il campionato NBA, ponendo termine alla serie di successi dei Boston Celtics, durata 8 anni.\nHannum aveva allenato in precedenza anche i St. Louis Hawks durante gli anni in cui militava Bob Pettit e nel 1958 port\u00f2 la squadra in finale proprio contro i Celtics, vincendola.\nHannum fu il primo coach ad affermarsi con due team differenti nel campionato di basket NBA, impresa riuscita solo a Phil Jackson e Pat Riley.\nNel 1964 Hannum fu premiato coach dell'anno, mentre era alla guida dei San Francisco Warriors.\nABA.\nNel 1969 guid\u00f2 gli Oakland Oaks nell'ABA e grazie alle prestazioni di Rick Barry riusc\u00ec a vincere il titolo, impresa riuscita solo a Bill Sharman. Nella stessa stagione Hannum fu premiato come migliore coach dell'anno nell'ABA.\nOnorificenze.\nHannum fu inserito nella Basketball Hall of Fame nel 1998. Dodici dei giocatori presenti nella Hall of Fame hanno giocato per Hannum: oltre a Pettit, Chamberlain e Barry, sono presenti nella Hall anche Cliff Hagan, Ed Macauley, Slater Martin, Dolph Schayes, Nate Thurmond, Billy Cunningham. Hal Greer, Elvin Hayes e Calvin Murphy."}
{"id": "1297905", "revid": "46931", "url": "https://it.wikipedia.org/wiki?curid=1297905", "title": "Coghi", "text": ""}
{"id": "1297906", "revid": "709565", "url": "https://it.wikipedia.org/wiki?curid=1297906", "title": "D'Artacan", "text": "D'Artacan (\"D'Artacan y los tres mosqueperros - Wanwan sanjushi\") \u00e8 una serie animata di cappa e spada basata sui racconti di Alexandre Dumas. \u00c8 realizzata con un'impronta comica e con uno stile zoomorfo: tutti i personaggi sono animali, per la maggior parte cani, ma anche alcuni topi, orsi, gatti, maiali.\nSono state realizzate due serie, entrambe di 26 episodi: \"D'Artacan\" nel 1981, frutto di una co-produzione ispano-giapponese, e \"Il ritorno di D'Artacan\" nel 1991, realizzata con collaborazioni coreane. Talvolta il nome del protagonista viene erroneamente riportato come Dartacan.\n\"D'Artacan\".\n\"D'Artacan\" fu prodotta dalla BRB Internacional e dalla Nippon Animation, si compone di 26 episodi. Fu trasmessa in Spagna e Giappone nel 1981; in Italia arriv\u00f2 nel 1983, in Inghilterra nel 1985. Trae ispirazione dal romanzo \"I tre moschettieri\" di Alexandre Dumas.\nLa storia racconta del giovane D'Artacan, un impulsivo ragazzo cresciuto in un piccolo paese, che parte per la Parigi del XVII secolo con l'obiettivo di diventare un moschettiere (cio\u00e8 una guardia reale) al servizio del re di Francia Luigi XIII. In poco tempo diventa amico del pi\u00f9 famoso trio di moschettieri (Porthos, Athos, Aramis), s'innamora di Giulietta, cameriera particolare della regina Anna di Austria, ed entra nelle antipatie del cardinale Richelieu.\n\"Il ritorno di D'Artacan\".\n\"Il ritorno di D'Artacan\" fu prodotta nel 1991 da BRB Internacional, Thames Television e Wang Film Productions, e Cuckoo's Nest Studios (Taiwan); si compone di 26 episodi. Trae ispirazione dal romanzo \"Il visconte di Bragelonne\" di Alexandre Dumas.\nLa storia parte dieci anni dopo la serie primaria: D'Artacan e Giulietta si sono sposati, vivono nella periferia di Parigi, ed hanno avuto due bambini; spunta per\u00f2 un nuovo nemico a turbare una vita ormai tranquilla: il fratello gemello del re, che trama per detronizzare il legittimo erede al trono.\nDistribuzione.\nEdizioni home video.\nLe pubblicazioni in versioni DVD della serie da parte della BRB Internacional sono state piuttosto diversificate e distribuite nel tempo (a partire dal 1999 fino al 2004), ma hanno riguardato solamente le versioni in lingua spagnola ed inglese. Anche il seguito \u00e8 stato pubblicato, nel 2005, ma anche stavolta soltanto nelle lingue spagnola ed inglese. Tuttavia l'edizione DVD delle serie o dei lungometraggi animati \u00e8 presente anche in altri paesi, come in Francia, ma sono a cura di aziende locali.\nSigla.\nIn buona parte delle localizzazioni si \u00e8 sfruttata la base musicale della sigla originale spagnola (composta da Guido e Maurizio de Angelis), traducendo e adattando il testo. Anche in Italia \u00e8 accaduto cos\u00ec al primo passaggio sulle reti RAI (sigla \"D'Artacan\", gruppo \"I Tre Moschettieri\" voce Benedetta Serafini, testo Cesare De Natale, etichetta KTR 1983). Successivamente la serie venne trasmessa dalla Fininvest, e vennero realizzate altre sigle: per la prima serie \"D'Artacan\", cantata da Cristina D'Avena con il coro dei Piccoli Cantori di Milano, su testo di Alessandra Valeri Manera e musica di Vincenzo Draghi (che ha partecipato anche nel coro), etichetta Five settembre 1991; per la seconda serie \"Il ritorno di D'Artacan\", su testo di Alessandra Valeri Manera e musica, questa volta, di Carmelo Carucci, cantata ancora da Cristina D'Avena ma con solo il coro dei Piccoli Cantori di Milano. Infine venne realizzata un'ulteriore sigla per l'edizione in VHS della De Agostini (per la collana: \"Storie e Cartoni TV\") dal titolo: \"Il meraviglioso mondo di D'Artacan\", cantata sempre dal coro dei Piccoli Cantori di Milano, testo Alessandra Valeri Manera, musica Vincenzo Draghi, 1991."}
{"id": "1297912", "revid": "599013", "url": "https://it.wikipedia.org/wiki?curid=1297912", "title": "Brixia Tour 2006", "text": "Il Brixia Tour 2006, sesta edizione della corsa, si svolse in quattro tappe dal 20 al 23 luglio 2006, per un percorso totale di 673,8\u00a0km. Ad imporsi fu l'italiano della Gerolsteiner Davide Rebellin, che termin\u00f2 la gara in 16h07'20\".\nSquadre e corridori partecipanti.\nSi iscrissero alla competizione venti squadre, composte ciascuna da otto corridori. Cinque di queste formazioni avevano licenza UCI Pro Tour, undici rientravano nella fascia UCI Professional Continental e le restanti quattro in quella UCI Continental."}
{"id": "1297914", "revid": "76963", "url": "https://it.wikipedia.org/wiki?curid=1297914", "title": "Nwamiko Madden", "text": "Biografia.\nNwamico \u00e8 meglio conosciuto per aver interpretato il ruolo di Cameron White nella serie televisiva \"15/Love\". \u00c8 inoltre apparso nella commedia \"Hatley High\". \nIn \"15/Love\" ha recitato a fianco di Max Walker, Amanda Crew, Meaghan Rath, Laurence Leboeuf, Sarah-Jeanne Labrosse e Kyle Switzer; \u00e8 entrato a far parte della serie dalla dodicesima puntata della prima serie (per coprire il \"buco\" lasciato libero da Sebastien Dub\u00e8, interpretato da \"Vadim Schneider\", prematuramente scomparso in un incidente stradale l'8 settembre 2003). Ha poi preso parte anche alla seconda serie del telefilm, mentre non \u00e8 apparso nella terza."}
{"id": "1297918", "revid": "729019", "url": "https://it.wikipedia.org/wiki?curid=1297918", "title": "Giampaolo Baglioni", "text": "Biografia.\nFiglio di Rodolfo I e Francesca Baglioni, nacque a Perugia intorno al 1470. Da giovane fu subito utilizzato, insieme a Camillo Vitelli e Paolo Orsini, contro i fuoriusciti perugini che cercavano di impossessarsi della citt\u00e0 a danno dei Baglioni; tra questi, vi era Bernardino Ranieri, che venne affrontato a Schifanoia, l'8 giugno 1491, dove Giampaolo e gli altri batterono il nemico e bruciarono l'abitato. Dopo aver transitato per Ripa e Resena, il 10 giugno il Baglioni, sempre con la stessa compagnia, assal\u00ec nuovamente il Ranieri, dando alle fiamme Civitella Benazzone.\nMilit\u00f2, a partire dal 1493, al servizio della Repubblica di Firenze durante la campagna contro Montepulciano, ribellatasi e confederatasi con la Repubblica di Siena, nonch\u00e9 nella guerra contro i veneziani e i pisani nel 1498. Partecip\u00f2 inoltre al sostegno della fazione degli Atti a Todi (1494 e 1497) e all'operazione in opposizione dei conti di Sterpeto e i chiaravallesi.\nIn occasione della strage dei suoi fratelli e cugini, organizzata nella notte tra il 14 e il 15 luglio 1500 da Carlo I e Grifonetto Baglioni e da Girolamo della Penna (le cosiddette \"nozze di sangue\"), riusc\u00ec a salvarsi con l'aiuto di alcuni studenti dello \"studium\" perugino, che lo nascosero e lo fecero uscire dalla citt\u00e0 travestito.\nRaggiunto a Marsciano Vitellozzo Vitelli, ottenne le milizie necessarie per recuperare Perugia, dove il governo era stato assunto da Carlo I Baglioni e Girolamo della Penna, i quali fuggirono senza opporre resistenza. Giampaolo, con il padre Rodolfo I e con il cugino Adriano, s'impadron\u00ec del potere con l'appellativo di \"difensore dell'ecclesiastico Stato di Perugia\". Nel 1500 si pose al servizio della Repubblica di Siena e di papa Alessandro VI, combattendo nella guerra voluta dal pontefice contro i Colonna, espugnando Acquapendente, dove si era rifugiato Altobello da Canale, e, successivamente, Viterbo. Fu impegnato altres\u00ec nel conflitto ai danni del principato di Piombino, ma, quando Cesare Borgia aggred\u00ec il ducato di Urbino, temendo le mire pontificie su Perugia, patrocin\u00f2, con Pandolfo Petrucci, la \"dieta\" nel castello di Magione (tenutasi il 9 ottobre 1502), nella quale si unirono anche i Bentivoglio di Bologna e i Vitelli di Citt\u00e0 di Castello. Il mese successivo, tuttavia, gli Orsini e i Bentivoglio dichiararono al convegno di Chianciano di preferire un accordo con Cesare Borgia, ed egli, sostenuto dai Vitelli e da Pandolfo Petrucci, cerc\u00f2 di dissuaderli. Nel momento in cui il \"duca Valentino\", dopo la strage di Senigallia in cui furono assassinati Vitellozzo Vitelli e alcuni membri della famiglia Orsini, si diresse verso Perugia, nella quale entr\u00f2 nel gennaio 1503, Giampaolo dapprima si ritir\u00f2 a Siena, quindi a Lucca e Pisa. Morto il papa Alessandro VI, rientr\u00f2 a Perugia con il sostegno della Repubblica di Siena e, presso Bracciano, sconfisse Cesare Borgia, fuggito da Roma, costringendolo a ritornare presso papa Giulio II, suo dichiarato nemico.\nSotto il pontificato di quest'ultimo, fu indotto a cercare la mediazione di Francesco Maria I della Rovere e del cardinale Francesco Alidosi e ad accordarsi col papa, accettandone le petizioni relative alla presenza stabile di un legato pontificio con diritto di ratifica delle deliberazioni delle magistrature perugine. A partire dal 1511 fu al soldo dei veneziani, riconquistando per la Serenissima Bergamo, Brescia, Verona e Vicenza.\nScomparso Giulio II, ritorn\u00f2 a Perugia per ristabilire la propria supremazia, ma gi\u00e0 nella seconda met\u00e0 del 1513 riprese il servizio presso la Repubblica di Venezia. Scaduta la condotta veneziana, ader\u00ec alla chiamata pontificia inerente, in quanto vassallo, all'arruolamento nell'esercito, ottenendo in cambio, nel 1516, l'investitura da parte di papa Leone X della contea di Bettona e Spello. Nel 1516, indi, in qualit\u00e0 di consigliere militare, segu\u00ec Lorenzo II de' Medici nelle ostilit\u00e0 contro il ducato di Urbino, ma il suo atteggiamento nei confronti della potente famiglia fiorentina divenne ambiguo a partire dall'anno seguente (1517), allorquando Francesco Maria I della Rovere tent\u00f2 il recupero del suo Stato. Giampaolo infatti intravedeva nella politica medicea una continuit\u00e0 ideale con quanto attuato nel decennio precedente dai Borgia. Per questo papa Leone X, temendo un'alleanza tra i Baglioni e i Della Rovere, lo fece arrestare nel marzo 1520 e rinchiudere nel Castel Sant'Angelo, ove fu decapitato la notte dell'11 giugno successivo.\nFu sepolto nella chiesa di Santa Maria in Traspontina, a Roma, ma la sua tomba, a causa del rifacimento del tempio \u2013 papa Pio IV lo fece demolire per motivi militari \u2013 , non esiste pi\u00f9.\nPochi personaggi del Rinascimento italiano hanno lasciato una reputazione cos\u00ec dibattuta quanto Giampaolo Baglioni. Contro di lui si abbatt\u00e9 l'ostilit\u00e0 di molti studiosi del passato che hanno sottolineato i suoi errori e defezioni senza tener conto delle sue indubbie qualit\u00e0 e capacit\u00e0. Francesco Guicciardini, Niccol\u00f2 Machiavelli e Scipione Ammirato furono contrari e duramente critici nei confronti della sua avventurosa vita. Soltanto alcuni storici locali evidenziarono alcuni lati positivi di Giampaolo. Tra questi vi fu Luigi Bonazzi che nella sua opera \"Storia di Perugia dalle origini al 1860\" scrisse che fu sempre \u00abumano e gentile quando non si trattava di interessi perugini o di gravi torti da vendicare\u00bb."}
{"id": "1297919", "revid": "110157", "url": "https://it.wikipedia.org/wiki?curid=1297919", "title": "Amilcar", "text": "La Amilcar \u00e8 stata una casa automobilistica francese attiva dal 1921 al 1939.\nStoria.\nQuesta Casa francese fu fondata con la ragione sociale di \"Soci\u00e9t\u00e9 Nouvelle pour l'Automobile Amilcar\". Il nome Amilcar deriva dalla fusione e dall'anagramma, con qualche forzatura, dei cognomi dei due principali fondatori, Joseph Lamy ed Emile Akar. Altri due personaggi parteciparono per\u00f2 alla fondazione della Amilcar, e cio\u00e8 Andr\u00e9 Morel ed Edmond Moyet.\nLa sede della Amilcar fu stabilita subito a Saint-Denis.\nLa prima vettura proposta fu nel 1922 la CC, una piccola vettura classificabile come autociclo, una vettura che riscosse un discreto successo, soprattutto grazie alle sue doti sportiveggianti che le permisero di brillare in diverse competizioni e di far conoscere il marchio al pubblico, che delle Amilcar cominci\u00f2 ad apprezzare l'ottimo rapporto qualit\u00e0/prezzo.\nAccanto a modelli dalla meccanica convenzionale ne furono proposti perci\u00f2 alcuni dotati di soluzioni adottate all'epoca solo da poche Case, come la distribuzione a valvole in testa.\nNacque cos\u00ec la CGS, che contribu\u00ec a mantenere alta la fama sportiva che aleggiava sulla Casa di Saint-Denis.\nDal punto di vista sportivo, la marca da battere per l'Amilcar fu la Salmson, che riusciva sempre a surclassare le Amilcar grazie ai suoi motori pi\u00f9 moderni e dotati di alberi a camme in testa.\nUna nuova sportiva, pi\u00f9 grande e potente delle prime due, vide la luce nel 1926, la C6, dotata di motore a 6 cilindri sovralimentato, finalmente a doppio albero a camme in testa, di 1094\u00a0cm\u00b3 e dalla potenza massima stimata di circa 85 cv. In questo modo, la Amilcar riusc\u00ec a battere le Salmson, dando il via ad una carriera agonistica che si sarebbe protratta fino al 1949, ben oltre la cessazione dell'attivit\u00e0 della Casa stessa.\nMa la produzione Amilcar non si limit\u00f2 solo alle vetturette sportive: contemporaneamente fecero la loro comparsa infatti anche vetture a vocazione familiare e da turismo, come per esempio la Type E e la Type L.\nIn seguito furono introdotte nuove vetture da turismo equipaggiate addirittura da un 8 cilindri.\nA partire dal 1923 la Amilcar apr\u00ec un suo stabilimento anche in Italia (Amilcar Italiana), a Lecco, per iniziativa della \"Compagnia Generale Automobili\" fondata da Meo Costantini ed Eugenio Silvani (pilota d'auto e d'aereo il primo, preparatore il secondo). L'azienda, che giunse a produrre fino a cento vetturette al mese, fu ceduta nel 1926 alla \"Societ\u00e0 Industriale Lombardo Veneta Automobili\" (S.I.L.V.A.) con sede a Verona, che produsse le vetturette (con il marchio \"Amilcar Italiana\") sino al 1928. Alla fine dello stesso anno, per\u00f2, l'avventura italiana ebbe termine, a causa della concorrenza della Fiat 509. Altri stabilimenti al di fuori della Francia furono aperti anche in Inghilterra, Germania ed in Austria.\nDurante gli anni trenta, la produzione continu\u00f2, ma pi\u00f9 in sordina, senza pi\u00f9 molto clamore. In ogni caso, non fu trascurato n\u00e9 il ramo delle vetture da turismo, n\u00e9 quello delle vetture sportive.\nNel 1937, la Amilcar fu rilevata dalla Hotchkiss: in questo periodo, il modello pi\u00f9 di spicco fu il Compound, che proponeva alcune soluzioni interessanti, come la trazione anteriore, la struttura monoscocca in lega di alluminio e le sospensioni a ruote indipendenti su entrambi gli assi.\nLa produzione della Amilcar termin\u00f2 nel 1939."}
{"id": "1297921", "revid": "1632387", "url": "https://it.wikipedia.org/wiki?curid=1297921", "title": "Tribe (Sadist)", "text": "Tribe \u00e8 un disco dei Sadist uscito nel 1996 per conto della Beyond Productions\nIl disco.\nIl cambiamento rispetto al precedente Above the Light \u00e8 netto, presenta un suono con sonorit\u00e0 tipicamente death metal con influenze tribali che si intersecano ai fraseggi di chitarra e tastiera.\nL'album vede, rispetto a quello precedente, una nuova formazione: Tommy Talamanca alle tastiere e alla chitarra, Zanna alla voce, Chicco al basso e Peso alla batteria. Questi musicisti venivano da ambienti pienamente fusion.\nL'album riscosse un buon successo. Nell'album \u00e8 presente il brano strumentale dal titolo From Bellatrix To Betelgeuse."}
{"id": "1297924", "revid": "125426986", "url": "https://it.wikipedia.org/wiki?curid=1297924", "title": "Aiguille de Bionnassay", "text": "L'Aiguille de Bionnassay (4.052\u00a0m) \u00e8 una vetta alpina appartenente al Massiccio del Monte Bianco.\nCaratteristiche.\nLa vetta si trova lungo la linea di confine tra l'Italia e la Francia ad ovest della vetta del monte Bianco.\nLa montagna ha una forma piramidale con tre creste (ovest, est e sud) e tre facce (nord, sud-ovest e sud-est). La linea di confine passa lungo le creste sud ed est, quindi solo la faccia sud-est \u00e8 in territorio italiano. Le creste sono:\nI versanti sono:\nSalita alla vetta.\nLa prima ascensione fu compiuta il 28 luglio 1865 da E. N. Buxton, Florence Crauford Grove e R. J. S. MacDonald con le guide Jean-Pierre Cachat e Michel Payot.\nLa via di salita pi\u00f9 facile \u00e8 la cresta sud dalla parte italiana partendo dal Rifugio Durier."}
{"id": "1297926", "revid": "8596", "url": "https://it.wikipedia.org/wiki?curid=1297926", "title": "Pier Giorgio Farina", "text": ""}
{"id": "1297930", "revid": "1971044", "url": "https://it.wikipedia.org/wiki?curid=1297930", "title": "Sentiero dell'Alto Serio", "text": "Il sentiero dell'Alto Serio percorre la Val Seriana nel suo alto corso, da Gorno fino a Clusone, descrivendo una traiettoria ad arco tra i due versanti della valle. A differenza del sentiero delle Orobie, si svolge a quote intermedie tra il fondovalle e le vette alpine. Per questo, non si tratta di un sentiero particolarmente impegnativo, se non per la lunghezza (85\u00a0km). Tuttavia, \u00e8 possibile suddividerlo in pi\u00f9 tappe.\n\u00c8 stato realizzato dalla Comunit\u00e0 montana della Valle Seriana Superiore, unendo antichi sentieri che collegavano i vari paesi del fondovalle. Prende nome ovviamente dal fiume Serio, che attraversa per intero la valle. \u00c8 segnalato tramite una bandiera a bande verticali: due bianche che ne racchiudono una verde.\nPrima tappa: da Gorno a Villa d'Ogna.\nIl punto di partenza del sentiero \u00e8 posto nella contrada S. Giovanni di Gorno, raggiungibile percorrendo la strada che da Ponte Nossa porta in Val del Riso (dove scorre l'omonimo torrente). Nella contrada si incontra un cartello indicatore del tracciato. Si entra in un percorso pianeggiante, circondato da caratteristiche baite e da arbusti. Il percorso rimane pianeggiante fino all'entrata di un bosco (rado), dopodich\u00e9 il sentiero scende nella Valle Rogno (percorsa da un torrente solo in caso di piogge recenti). Proseguendo il sentiero, ci si porta in un prato, sempre costellato da baite dal quale il panorama che si gode sulle cime vicine \u00e8 di ampio respiro (Presolana, 2521\u00a0m s.l.m.); Monte Alben, 2019\u00a0m s.l.m.; Monte Pora, 1879\u00a0m s.l.m.; la costa del Pizzo Formico, 1636\u00a0m s.l.m..\nSuperato il prato, si rientra nel bosco per poi raggiungere l'abitato di Premolo (626\u00a0m s.l.m.). Superato l'abitato, e seguendo sempre i segnavia del sentiero, si entra in Val Nossana, dove si trovano le sorgenti della Nossana la cui portata piuttosto elevata e costante (1,5\u00a0m\u00b3 al secondo) ha finito per contribuire all'acquedotto di Bergamo. Nella valle, tuttavia, \u00e8 ancora possibile notare la presenza di magli e mulini, alcuni di questi tutt'oggi funzionanti. Il sentiero incontra qui una diramazione (sentiero CAI N\u00b0 245) che porta fin sotto la Cima di Valmora (2198\u00a0m).\nIn discreta discesa, si guada il torrente per raggiungere il lato opposto della valletta. Anche qui si incontra una diramazione, stavolta con il sentiero N\u00b0245, che porta prima al rifugio Baita di Sopra (1377\u00a0m s.l.m.), quindi al pi\u00f9 noto Rifugio Santamaria in Leten (1751m s.l.m.), attorniato da un gruppo di baite. Vicino a questa diramazione si incontra una dozzina di case: la frazione di Cossaglio. Oltrepassato il paese, si prosegue per un tratto sostanzialmente rettilineo (saliscendi). Si arriva cos\u00ec all'abitato di Parre, precisamente al cimitero, dove si devia a sinistra lungo una strada dal fondo cementato. Poco prima di un santuario (S.S. Trinit\u00e0, 762\u00a0m slm) si devia a destra in un sentiero ben segnalato ma impegnativo, che si addentra in un bosco. Al termine di questo tratto ci si imbatte in una fontanella.\nSi prosegue lungo il sentiero (Cai N\u00b0241), che porta alla Cappella di S. Antonio (1045\u00a0m slm). Qui si trova un triplo bivio: si sceglie di non continuare il sentiero Cai, ma di proseguire in direzione di Festi Rasini. Questo tratto presenta l'attraversamento della Valle dei Frati, con l'omonimo torrente che scende dal Monte Vaccaro (1958\u00a0m slm): fare attenzione soprattutto in primavera, perch\u00e9 il torrente pu\u00f2 essere ingrossato dalla fusione delle nevi. Superato il guado, si scende verso il fondovalle Seriano fino ad arrivare alla localit\u00e0 di Festi Rasini, frazione di Villa d'Ogna.\nSeconda tappa: da Villa d'Ogna a Valgoglio.\nDa Festi Rasini il sentiero si dirige verso la frazione di Valzella (530\u00a0m slm), stando a cavallo tra la strada provinciale e il corso del Serio. Arrivati a Valzella, ci si dirige verso monte, attraversando la provinciale e il borgo, e dirigendosi verso Ludrigno (557\u00a0m slm). Entrati nel borgo, il sentiero piega verso sinistra (seguire i cartelli). Il sentiero si porta, seguendo una salita, in Valle Vendulo, dove bisogna porre molta attenzione ai residui di frane. Superato il guado (come nel caso della Valle dei Frati, fare attenzione nei periodi primaverili), il sentiero prosegue, sempre in salita, verso la frazione di Cerete (o Cerrete), frazione di Ardesio (di cui si pu\u00f2 godere il panorama), ad un'altezza di poco meno di 800\u00a0m slm (793m).\nSi raggiunge un bivio: a destra si scende verso l'abitato, a sinistra invece si pu\u00f2 seguire il sentiero Cai N\u00b0 264. Comunque, si prosegue dritti lungo una strada dal fondo cementato che, pianeggiante prima e in falsopiano poi, si addentra in una caratteristica e folta abetaia. Usciti dall'abetaia ci si trova in un prato all'imbocco della Valcanale, una delle maggiori valli laterali dell'Alta Valle Seriana, percorsa dal torrente Acqualina e nella quale si adagiano i borghi di Marinoni (770\u00a0m slm), Rizzoli (824\u00a0m slm), Zanetti (971\u00a0m slm), Grini (942\u00a0m slm), Valcanale (987\u00a0m slm) e Babes (1030\u00a0m slm), dove un tempo esistevano degli impianti sciistici.\nProseguendo il percorso in direzione del fondovalle, si incontra la Baita di Camnare, mentre sulla sinistra si staglia, sempre pi\u00f9 imponente, la costiera del Monte Secco (2266\u00a0m slm) e della Cima del Fop (2322\u00a0m slm). Poco dopo aver oltrepassato il torrente Acqualina, si giunge nel fondovalle vicino all'abitato di Marinoni, per poi salire improvvisamente verso la contrada di Bani (1025\u00a0m slm), passando dalle case di Ficarelli. Superato Bani, si prosegue su un tratto pianeggiante che porta alle Stalle Mazzoni, quindi si incontra un saliscendi che porta ad un bivio: qui passa la strada che porta alle ex miniere di uranio di Novazza, alle quali la popolazione locali si \u00e8 osteggiata fieramente. Poco dopo il bivio, sempre in leggera discesa, si giunge all'abitato di Novazza, frazione di Valgoglio (884\u00a0m slm), dove si conclude la seconda tappa del sentiero.\nTerza tappa: da Valgoglio a Gandellino.\nDa Novazza si prende un sentiero che, con una salita abbastanza impegnativa si inoltra nella valle del Goglio, caratterizzata dalla presenza di un bel bosco (faggeta). Si raggiunge la zona denominata \"le cascatelle\" poste a circa 1100 metri slm, quindi si continua in direzione del Rifugio Gianpace (in alternativa, si pu\u00f2 prendere un sentiero sulla destra che guada il torrente Goglio, ma \u00e8 fortemente sconsigliabile soprattutto in primavera e autunno, cio\u00e8 nelle stagioni dove presenta la portata massima, che pu\u00f2 raggiungere anche i 4 o 5\u00a0m\u00b3 in caso di piena eccezionale).\nRaggiunto il rifugio (1335\u00a0m slm), posto proprio all'imbocco della Val Sanguigno, si supera il torrente utilizzando il ponticello nelle immediate vicinanze del rifugio e, seguendo il sentiero Cai N\u00b0 232-267, si raggiunge la centrale elettrica che sfrutta gli invasi delle dighe del Lago Cernello (1960\u00a0m slm) e Sucotto (1876\u00a0m slm). Arrivati alla centrale, si segue la strada asfaltata che porta al paese di Valgoglio (929\u00a0m slm), caratteristico borgo montano. Da Valgoglio, con una leggera salita, ci si dirige verso la chiesetta della S.S. Trinit\u00e0 (1052\u00a0m slm), quindi dopo poche centinaia di metri si raggiunge la cappella delle Maschere (1074\u00a0m slm), attorniata da diverse baite.\nIl sentiero prosegue prima in discesa, quindi in salita, raggiungendo la Val Grabiasca, col suo torrente omonimo, che raccoglie le acque di scolo provenienti dal Monte Segnale (2185\u00a0m slm), il Monte Madonnino (2502\u00a0m slm), il Monte Grabiasca (2705\u00a0m slm) e la catena che dal Pizzo Poris (2712\u00a0m slm) porta al Pizzo Ceppo (2292\u00a0m slm), che col suo versante sud domina sul piccolo abitato di Grabiasca (767\u00a0m slm). Proprio la frazione di Gandellino segna il cambio di versante del sentiero, nonch\u00e9 l'ultima puntata sul fondovalle principale prima dell'arrivo.\nQuarta tappa: da Gandellino agli Spiazzi di Gromo.\nIl cambio di versante rappresenta anche il cambiamento della vegetazione, pi\u00f9 folta e composta in prevalenza da abeti rossi. Il sentiero parte da Grabiasca, frazione di Gandellino. Da qui, si scende verso Bondo (730\u00a0m slm) sfruttando la strada asfaltata che si collega direttamente con la provinciale, passando prima per l'abitato di Legnaio. Da qui il sentiero sale verso la contrada di Tezzi Alti (980 m slm) e si immette in Val Sedornia.\nSi segue il sentiero (segnalato dal Cai con la numerazione 309), salendo con pendenza costante e non troppo impegnativa fino a trovare un'area adibita a sosta denominata \"Spias de la Martisola\" (1140\u00a0m slm) dove si pu\u00f2 notare un masso erratico caratterizzato da varie incisioni antiche. Dopodich\u00e9, si incontrano due bivi, a poca distanza l'uno dall'altro. Si prende in ambedue i casi la destra, che nel secondo bivio corrisponde ad una decisa variazione di percorso. Si scende leggermente per superare il torrente che percorre la valle, che nasce poco sotto il Passo di Valgrande (1960\u00a0m slm), posto tra la Val Sedornia e la Valle Stretta di Lizzola. Al passo \u00e8 presente un impianto di risalita di recente costruzione, che ha permesso l'apertura di nuove piste da sci in Val Sedornia.\nSeguendo una carrareccia (segnavia Cai N\u00b0 313) ci si dirige verso valle, non senza ampi scorci panoramici sulle Alpi Orobie. Il sentiero \u00e8 in leggera discesa, ed \u00e8 decisamente \"riposante\", in quanto non presenta difficolt\u00e0 di alcun tipo, ma anzi permette di rilassarsi a fondo in un bel bosco. Percorrendo cos\u00ec il versante ovest della Costa Magrera (1624\u00a0m slm) si giunge a Boario (950\u00a0m slm) tramite una stradetta che, con qualche tornante in discesa, porta alla strada che da Gromo (656m s.l.m.) porta agli Spiazzi (1150\u00a0m slm). Gli Spiazzi di Gromo sono una localit\u00e0 turistica rinomata sia per la presenza di diversi impianti di risalita e che per le maestose pinete che ricoprono i monti che circondano il borgo: la gi\u00e0 citata Costa Magrera, il Monte Avert (2084\u00a0m slm), il Monte Timogno (2172\u00a0m slm), la Cima Vodala (2099\u00a0m slm) e, a sud, il Monte Corr\u00f9 (1823\u00a0m slm) e il Monte Redondo (1799\u00a0m slm).\nQuinta tappa: dagli Spiazzi di Gromo a Valzurio.\nIl sentiero si inerpica nei Valloni con una salita piuttosto ripida (che difatti d'inverno \u00e8 occupata dalle piste da sci). Si lascia sulla sinistra il sentiero che porta al Rifugio Vodala (1620\u00a0m slm) e si arriva, con una pendenza che non accenna a diminuire, all'ampia sella erbosa dove si adagiano le Baite Vodala (1582\u00a0m slm), il punto pi\u00f9 alto dell'intero sentiero. In alternativa, si pu\u00f2 salire fino al rifugio per poi ridiscendere da questo alle Baite attraverso un sentiero che li collega. La vista dalle baite \u00e8 su tutto il versante meridionale delle Orobie Centro-Orientali.\nSempre seguendo il sentiero Cai N\u00b0312, si scende (si incontra una piccola sorgente d'acqua) verso Ave d'Ardesio. La discesa, seppur ripida, \u00e8 ingentilita dalla presenza di numerosi tornanti, che portano prima alle baite di Candave (1355\u00a0m slm), poi all'abitato di Ave (1099\u00a0m slm). Si continua a scendere lungo una carrareccia (che conduce a Piazzolo) ma appena giunti alla Cappella della Sacra Famiglia si svolta a sinistra in un sentiero che scende fino a toccare il torrente Rino, un altro dei numerosi affluenti del Serio. Una volta oltrepassato il fiumiciattolo, si guadagna quota velocemente per giungere alle cascine di Colle Palazzo, uno dei numerosi alpeggi della zona.\nQui si presenta un bivio, percorribile da entrambe le strade. Scegliendo di svoltare a destra, si giunge velocemente all'abitato di Valzurio (814\u00a0m slm), conclusione della tappa, mentre se si sceglie di girare a sinistra la strada \u00e8 decisamente pi\u00f9 lunga ma anche pi\u00f9 appagante. Si percorre una salita che porta alla Stalla Nuova (1455\u00a0m slm); da qui il sentiero scende costantemente proseguendo verso le Stalle Moschel. Si oltrepassa un primo bivio a destra, si prende invece proprio in questa direzione il sentiero N\u00b0314 (secondo bivio) ed in breve si raggiungono le stalle. Decisamente appagante la vista su Ferrante (2427\u00a0m slm), Ferrantino (2325\u00a0m slm) e sulla Cresta di Valzurio della Presolana (2521\u00a0m slm). Dalle stalle si percorre la carrareccia che porta prima all'abitato di Spinelli (950\u00a0m slm), quindi a Valzurio, accompagnati dal galoppante torrente Ogna.\nSesta tappa: da Valzurio a Clusone.\nDa Valzurio si prende il sentiero che svolta a sinistra (o a destra con il viso rivolto alla Presolana); il sentiero, dopo aver attraversato il torrente Ogna, lo affianca per circa un chilometro, ci si dirige, con una salita piuttosto ripida ma caratterizzata da numerosi tornanti, verso il Colle di Blum (o Cima Blum, 1297\u00a0m slm). Da qui il panorama di cui si pu\u00f2 godere \u00e8 vasto, riuscendo a toccare anche il Lago d'Iseo. Si prosegue verso sud immettendosi in una strada che, scendendo ripida in un bosco, arriva a Fino del Monte.\nVolendo, dalla cima Blum si pu\u00f2 proseguire per il sentiero N\u00b0 317 che, costeggiata la Cima Crapet (1153\u00a0m slm) scende velocemente verso la citt\u00e0 di Clusone."}
{"id": "1297932", "revid": "125139783", "url": "https://it.wikipedia.org/wiki?curid=1297932", "title": "Montevideo Wanderers F\u00fatbol Club", "text": "Il Montevideo Wanderers F\u00fatbol Club, o pi\u00f9 semplicemente Montevideo Wanderers, \u00e8 una societ\u00e0 calcistica uruguaiana con sede a Montevideo. Milita nella prima divisione nazionale.\nLa maglia del club originariamente era azzurra con righe bianche. I Montevideo Wanderers cambiarono il colore delle loro maglie in omaggio al club argentino dell'Estudiantes de Buenos Aires come sigillo di amicizia tra le societ\u00e0.\nIl club ebbe pi\u00f9 di quattro campi di gara ufficiali negli anni, uno di questi \u00e8 l'attuale stadio del Liverpool di Montevideo, chiamato stadio Belvedere. Inoltre per alcuni periodi della sua storia lo stadio fu vacante.\nAttualmente lo stadio ufficiale \u00e8 lo stadio Viera, situato a Prado vicino a Montevideo.\nGiocatori famosi del club furono:\nObdulio Varela, Enzo Francescoli, Pablo Bengoechea e l'oriundo italiano Mauro Germ\u00e1n Camoranesi, campione del mondo 2006, che visse una breve esperienza nei Montevideo Wanderers negli anni novanta."}
{"id": "1297934", "revid": "767487", "url": "https://it.wikipedia.org/wiki?curid=1297934", "title": "The Transporter", "text": "The Transporter (\"Le Transporteur\") \u00e8 un film del 2002 diretto da Corey Yuen e Louis Leterrier.\nLa pellicola \u00e8 stata prodotta da Luc Besson che, insieme con Robert Mark Kamen, ne ha curato anche la sceneggiatura. Il protagonista \u00e8 Jason Statham e ha dato vita alla saga omonima.\nTrama.\nFrank Martin, gi\u00e0 soldato delle forze speciali, specializzato nel trasporto di pacchi supersegreti, viene pagato per portare una grande borsa a destinazione. Col passare del tempo, per\u00f2, nella sua mente prende corpo il sospetto che dentro ci sia una persona e, infrangendo la sua regola di non aprire mai i pacchi, scopre che i suoi sospetti erano reali. Comincia cos\u00ec ad aiutare la ragazza cinese, di nome Lai, che era rinchiusa nella borsa legata e imbavagliata con del nastro adesivo e, con l'aiuto dell'ispettore di polizia Tarconi, ferma il traffico illegale di cinesi in territorio francese.\nProduzione.\nLa pellicola \u00e8 stata prodotta dalle societ\u00e0 Europa Corp., TF1 Films Production, Current Entertainment e Canal+.\nBudget.\nLo stanziamento finanziario per la pellicola \u00e8 stato di circa 21 milioni di dollari.\nDistribuzione.\nData di uscita.\nLa pellicola venne distribuita in varie nazioni, fra cui:\nAccoglienza.\nCritica.\nIl consenso della critica \u00e8 stato in generale discreto: Rotten Tomatoes ha valutato la pellicola con un 54% e Metacritic con un 51%.\nLa pellicola \u00e8 stata paragonata da Tullio Kezich del \"Corriere della Sera\" ad un videogioco; Giorgio Carbone di \"Libero\" ne ha esaltato l'azione; Adriano De Carlo de \"Il Giornale\" ha sottolineato la professionalit\u00e0 a firma di Besson; Lietta Tornabuoni de \"La Stampa\" ne ha apprezzato invece l'ambientazione.\nIncassi.\nLa pellicola ha incassato un totale di 25.296.447 dollari negli USA,\ne 18.632.485 negli altri paesi fra cui 2.573.373 in Giappone e 2.083.836 in Spagna.\nSequel.\nNel 2005 \u00e8 stato realizzato un seguito, intitolato \"\"; nel 2008 \u00e8 uscito nelle sale il terzo episodio della saga, \"Transporter 3\".\nDopo l'uscita nei cinema del primo episodio, non vi era alcuna certezza di un seguito, ma in seguito alle notevoli vendite dell'edizione DVD venne rapidamente dato il via libera a una seconda produzione."}
{"id": "1297939", "revid": "1762751", "url": "https://it.wikipedia.org/wiki?curid=1297939", "title": "Young Fellows Z\u00fcrich", "text": "Lo Young Fellows Zurigo (ufficialmente, in tedesco \"Young Fellows Z\u00fcrich\") era una societ\u00e0 calcistica svizzera con sede nella citt\u00e0 di Zurigo. La sua fondazione risale al 1903.\nStoria.\nLa societ\u00e0 si \u00e8 fusa nel 1992 con la \"Societ\u00e0 Calcistica Italiana Juventus Zurigo\" (fondata nel 1922) per dar vita al SC Young Fellows Juventus."}
{"id": "1297941", "revid": "121870354", "url": "https://it.wikipedia.org/wiki?curid=1297941", "title": "Casagrande", "text": ""}
{"id": "1297943", "revid": "2184720", "url": "https://it.wikipedia.org/wiki?curid=1297943", "title": "I bambini fanno &quot;ooh...&quot;", "text": "I bambini fanno \"ooh...\" \u00e8 una canzone di successo del cantante Povia, diventata nota grazie al Festival di Sanremo 2005.\nIl video \u00e8 stato girato a Milano nel quartiere Bovisa. \u00c8 il primo ed unico singolo estratto dall'album \"Evviva i pazzi... che hanno capito cos'\u00e8 l'amore\", il cui titolo \u00e8 una frase presente nel testo della canzone.\nIl brano.\nInizialmente presentata e selezionata per far parte all'edizione del 2005 del Festival di Sanremo tra le Nuove Proposte, fu eliminata dalla rosa delle canzoni concorrenti perch\u00e9 gi\u00e0 eseguita in precedenza, in violazione di una delle regole di ammissione al Festival.\nLa canzone riscosse un successo straordinario (n. 1 in Italia per 20 settimane di cui 19 consecutive e 7 dischi di platino) e, pur non partecipando alla gara canora, \u00e8 stata scelta come colonna sonora per la campagna di solidariet\u00e0 a favore dei bambini del Darfur, Avamposto 55, presentata al Teatro Ariston di Sanremo proprio durante le serate del Festival. Nell'airplay radiofonico ha raggiunto la posizione 2.\nContemporaneamente venne pubblicato l'omonimo singolo, che riscosse un notevolissimo successo, e un album. Il brano \u00e8 stato il singolo pi\u00f9 venduto in Italia nel 2005.\nLe polemiche sulla beneficenza.\nFece scalpore l'intervista rilasciata al settimanale \"Io donna\" dall'ex manager del cantante Angelo Carrara, secondo il quale a favore di questa iniziativa il cantautore avrebbe dovuto devolvere per un anno i proventi derivanti dai diritti d'autore: circa 78.000 \u20ac, mentre ne avrebbe devoluti circa 35.000 (direttamente detratti all'artista dai proventi a lui spettanti e quindi versati dalla casa discografica). Da l\u00ec a qualche giorno, nel febbraio 2009 l'inviato di \"Striscia la notizia\" Valerio Staffelli consegna a Povia un tapiro d'oro durante la quale il cantante dichiara di avere la coscienza pulita. L'intervista di Carrara, tuttavia, era gi\u00e0 stata smentita dallo stesso Carrara qualche giorno prima: infatti, il 29 gennaio 2009, l'ex manager del cantante aveva inviato un comunicato stampa, anche in riferimento a queste successive puntualizzazioni (che Povia faceva vedere all'inviato di \"Striscia\" facendole leggere direttamente dall'elaboratore portatile che aveva nel bagagliaio della sua familiare), il cantautore precisava che il suo impegno era specificatamente quello di versare la sua quota (circa il 6%) dei diritti fonomeccanici del brano, appunto i 35.000 \u20ac.\nIn sintesi, secondo l'ex manager Carrara (si veda, comunque, la nota per il testo integrale), il cantautore avrebbe regolarmente devoluto in beneficenza la sua quota (circa il 6%) sui proventi delle vendite della canzone, come esattamente era stato il suo impegno. L'impegno, a devolvevere somme in beneficenza all'iniziativa era stato preso anche da altri artisti intervistati in quell'edizione del Festival, impegno invero onorato dal solo presentatore della manifestazione Paolo Bonolis che ha devoluto in beneficenza personalmente la somma di 50.000 \u20ac. Oltre agli 85.000 \u20ac devoluti dal presentatore e dal cantautore, solo la Fiat di Torino si aggiunse alle donazioni con la somma di 5.000 \u20ac. L'iniziativa si \u00e8 conclusa positivamente perch\u00e9 queste somme hanno contribuito all'effettiva realizzazione di un ospedale per i bambini in Darfur.\nClassifica FIMI.\nIl brano raggiunge nella classifica FIMI la posizione numero 1. Si tratta del singolo di maggior successo in Italia nel 2005.\nIl singolo \u00e8 rimasto per 48 settimane nella top 20 italiana. Attribuendo al singolo di Povia 695 punti, le stime del sito di classifiche \"italiancharts\" vogliono \"I bambini fanno \"ooh...\"\" come il singolo di maggior successo del nuovo millennio in Italia (dati che coprono gli anni Duemila e Duemiladieci).\nRiferimenti nella musica.\nAlla canzone rispose ironicamente J Ax col brano del 2008 \"I vecchietti fanno O\"."}
{"id": "1297947", "revid": "827882", "url": "https://it.wikipedia.org/wiki?curid=1297947", "title": "0432", "text": " 0432 \u00e8 il prefisso telefonico del distretto di Udine, appartenente al compartimento di Venezia.\nIl distretto comprende la parte centrale della provincia di Udine ed il comune di Pinzano al Tagliamento (PN). Confina con la Slovenia a est e con i distretti di Gorizia (0481) a sud-est, di Cervignano del Friuli (0431) a sud, di Pordenone (0434) e di Spilimbergo (0427) a ovest e di Tolmezzo (0433) a nord.\nAree locali e comuni.\nIl distretto di Udine comprende 81 comuni compresi nelle 5 aree locali di Cividale del Friuli, Codroipo (ex settori di Codroipo, Mortegliano e Rivignano), Gemona del Friuli (ex settori di Buja, Gemona del Friuli, San Daniele del Friuli e Tarcento), Palmanova (ex settori di Manzano e Palmanova) e Udine. I comuni compresi nel distretto sono: Artegna, Attimis, Bagnaria Arsa, Basiliano, Bertiolo, Bicinicco, Bordano, Buja, Buttrio, Camino al Tagliamento, Campoformido, Cassacco, Castions di Strada, Chiopris-Viscone, Cividale del Friuli, Codroipo, Colloredo di Monte Albano, Corno di Rosazzo, Coseano, Dignano, Drenchia, Faedis, Fagagna, Flaibano, Gemona del Friuli, Gonars, Grimacco, Lestizza, Lusevera, Magnano in Riviera, Majano, Manzano, Martignacco, Mereto di Tomba, Moimacco, Montenars, Mortegliano, Moruzzo, Nimis, Osoppo, Pagnacco, Palmanova, Pasian di Prato, Pavia di Udine, Pinzano al Tagliamento (PN), Pocenia, Povoletto, Pozzuolo del Friuli, Pradamano, Premariacco, Prepotto, Pulfero, Ragogna, Reana del Rojale, Remanzacco, Rive d'Arcano, Rivignano Teor, San Daniele del Friuli, San Giovanni al Natisone, San Leonardo, San Pietro al Natisone, San Vito al Torre, San Vito di Fagagna, Santa Maria la Longa, Savogna, Sedegliano, Stregna, Taipana, Talmassons, Tarcento, Tavagnacco, Torreano, Trasaghis, Treppo Grande, Tricesimo, Trivignano Udinese, Udine, Varmo, Venzone e Visco ."}
{"id": "1297963", "revid": "1543377", "url": "https://it.wikipedia.org/wiki?curid=1297963", "title": "Amilcar CC", "text": "La CC \u00e8 una piccola vettura prodotta dal 1922 al 1925 dalla casa francese Amilcar.\nStoria e profilo.\nLa CC fu la prima vettura proposta dalla Casa di Saint-Denis. Era una vetturetta di piccole dimensioni, molto leggera e classificabile quindi come autociclo. All'epoca gli autocicli godevano di consistenti sgravi fiscali e la CC pot\u00e9 cos\u00ec conquistare subito un posto nel cuore del pubblico.\nLa CC era una piccola torpedo a due posti, di impostazione sportiveggiante, tanto che fu subito impiegata con successo in diverse competizioni. In realt\u00e0 il compito della Amilcar non fu facile, perch\u00e9 la concorrenza era agguerrita, essendo costituita da vetture come la Peugeot Quadrilette, la Renault NN e la Citro\u00ebn Type C.\nI suoi successi sportivi permisero per\u00f2 alla piccola Amilcar di poter essere ulteriormente apprezzata dal pubblico. Ancor oggi \u00e8 un classico tra le vetturette sportiveggianti dell'epoca.\nLa CC era equipaggiata da un motore a 4 cilindri in linea raffreddato ad acqua da 903 cm\u00b3. La distribuzione era a valvole laterali. L'alimentazione era invece affidata ad un carburatore Solex. La potenza massima era di 17 CV a 3000 giri/min.\nLa trazione era posteriore, con cambio a 3 marce.\nLa CC raggiungeva una velocit\u00e0 massima di 80\u00a0km/h, un buon dato per l'epoca, reso possibile dalla leggerezza del corpo vettura.\nIl telaio prevedeva un impianto frenante piuttosto elementare, costituito solo da tamburi al retrotreno.\nLa CC fu prodotta fino al 1925, ma gi\u00e0 nel 1923 fu introdotta la sua evoluzione naturale, la CGS, che attraverso successive evoluzioni prender\u00e0 il posto della CC."}
{"id": "1297968", "revid": "729019", "url": "https://it.wikipedia.org/wiki?curid=1297968", "title": "0427", "text": "0427 \u00e8 il prefisso telefonico del distretto di Spilimbergo, appartenente al compartimento di Venezia.\nIl distretto comprende la parte settentrionale della provincia di Pordenone ed il comune di Forgaria nel Friuli (UD). Confina con i distretti di Tolmezzo (0433) a nord, di Udine (0432) a est, di Pordenone (0434) a sud, di Belluno (0437) a ovest e di Pieve di Cadore (0435) a nord-ovest.\nAree locali e comuni.\nIl distretto di Spilimbergo comprende 24 comuni compresi in 1 area locale, nata dall'aggregazione dei 5 preesistenti settori di Cimolais, Clauzetto, Maniago, Meduno e Spilimbergo: Andreis, Arba, Barcis, Castelnovo del Friuli, Cavasso Nuovo, Cimolais, Claut, Clauzetto, Erto e Casso, Fanna, Forgaria nel Friuli (UD), Frisanco, Maniago, Meduno, Montereale Valcellina, San Giorgio della Richinvelda, Sequals, Spilimbergo, Tramonti di Sopra, Tramonti di Sotto, Travesio, Vajont, Vito d'Asio e Vivaro ."}
{"id": "1297970", "revid": "38120", "url": "https://it.wikipedia.org/wiki?curid=1297970", "title": "Il violinista di hamelin", "text": ""}
{"id": "1297973", "revid": "2071655", "url": "https://it.wikipedia.org/wiki?curid=1297973", "title": "Miss Jackie", "text": "Nel 2002 vinse la seconda edizione del reality show della WWE, \"Tough Enough\", a pari merito con la collega Shaniqua.\nCarriera.\nWorld Wrestling Entertainment (2002\u20132005).\nJackie entr\u00f2 in WWE dopo aver vinto la seconda edizione di \"Tough Enough\" (2002), iniziando subito a combattere sia a Raw che a SmackDown con il ring name Jackie Gayda. Debutt\u00f2 nel giugno del 2002 in un episodio di Velocity facendo da manager alla co-vincitrice di Tough Enough Linda Miles in un match contro Ivory, ma in quella occasione effettu\u00f2 un \"turn heel\" e spinse la Miles dalla terza corda, facendole perdere l'incontro. Cinque giorni dopo a SmackDown, Gayda perse in coppia con Ivory contro Linda Miles e Trish Stratus. In un altro dei suoi primi incontri televisivi (un tag team match con Christopher Nowinski contro Trish Stratus e Bradshaw nell'episodio dell'8 luglio 2002 di Raw a Filadelfia, Pennsylvania, che divenne noto ai fan del wrestling come \"That Jackie Gayda Match\"), la Gayda sbagli\u00f2 pi\u00f9 mosse sul ring, la pi\u00f9 famosa delle quali fu un Bulldog dalla seconda corda da parte della Stratus.\nIn seguito fu mandata in Ohio Valley Wrestling per potersi ulteriormente allenare. Nel territorio di sviluppo OVW si un\u00ec alla \"stable\" conosciuta con il nome di \"The Revolution\" e inizi\u00f2 a fare da manager ai Basham Brothers e a Chris Kanyon.\nIl 16 giugno 2003 torn\u00f2 nel roster di \"Raw\" come Miss Jackie come manager di Rico Constantino. I due furono anche impegnati in diversi match di coppia. Nell'episodio di Raw del 24 novembre 2003, Miss Jackie perse un Bra and Panties Match contro Trish Stratus (durante l'incontro, la Stratus sfil\u00f2 i pantaloni sia di Jackie che di Rico). Dopo aver perso, Miss Jackie attacc\u00f2 l'annunciatrice Lili\u00e1n Garc\u00eda, strappandole la camicetta che indossava. In seguito Jackie e Rico effettuarono un \"turn face\".\nAgli inizi del 2004 Jackie si alle\u00f2 con Stacy Keibler dando vita ad un feud con le due divas di SmackDown! Sable e Torrie Wilson. Le quattro ragazze si affrontarono a WrestleMania XX in un \"Evening Gown match\" vinto da Torrie e Sable.\nCon la seconda Draft Lottery Miss Jackie e Rico vennero spostati a SmackDown! e diedero vita ad un team con Charlie Haas. Haas e Jackie iniziarono una relazione nel settembre del 2004 che venne presto portata anche sugli schermi e trasformata in una base per diverse storyline. La Gayda inizi\u00f2 un feud piuttosto lungo con Dawn Marie, la quale secondo la kayfabe avrebbe avuto una relazione con Charlie Haas. In un primo tempo al feud parteciparono anche Rico ed i Dudley Boyz; in seguito Dawn Marie decise di allearsi con Jon Heidenreich, il quale nei suoi piani avrebbe dovuto occuparsi di Haas in modo da lasciare senza protezione Jackie. Theodore Long, General Manager di SmackDown!, sanc\u00ec un match tra le due ragazze per Armageddon 2004; Haas fu arbitro speciale del match: l'incontro termin\u00f2 con la sconfitta di Jackie e la fine della relazione con Haas, poich\u00e9 il ragazzo conferm\u00f2 di avere una relazione con Dawn; Haas tuttavia scaric\u00f2 anche Dawn Marie al termine del match, dicendo che non voleva nessuna delle due ragazze.\nJackie partecip\u00f2 in seguito a diverse competizioni fra divas fino a quando la WWE licenzi\u00f2 sia lei che Haas il 6 luglio 2005.\nTotal Nonstop Action (2005\u20132006).\nIl 26 novembre 2005 Jackie debutt\u00f2 nella Total Nonstop Action iniziando una breve rivalit\u00e0 con Jeff Jarrett e la sua valletta Gail Kim.\nIl 14 gennaio 2006 Jackie vinse il concorso \"TNA's Knockout of the Year 2005\". Dopo questa vittoria la ragazza continu\u00f2 ad apparire ad Impact portando avanti altre rivalit\u00e0 con diversi wrestler. Successivamente, al pay-per-view Sacrifice, Jackie annunci\u00f2 di essere incinta, e cos\u00ec venne licenziata (kayfabe).\nRitorno in WWE (2009).\nMiss Jackie torn\u00f2 a combattere in WWE il 5 aprile 2009 a WrestleMania XXV, ma venne sconfitta dalle Bella Twins e non riusc\u00ec quindi ad ottenere il titolo di Miss WrestleMania nella Battle Royal che vedeva coinvolte venticinque donne.\nCircuito indipendente (2009\u20132010).\nIl 30 agosto 2010, la promozione messicana Perros del Mal Producciones annunci\u00f2 che la Gayda, con il nome di Miss Jackie, avrebbe lottato il 16 settembre. All'evento Jackie e Celestial sconfissero Jennifer Blake e Mini Chessman in un Tag Team Match. Apparve di nuovo l'11 febbraio 2011, sul Viva La Lucha PPV, in squadra con NY Knockout Nikki contro Christina Von Eerie e Jennifer Blake.\nVita privata.\nJacquelyn Gayda \u00e8 stata sposata con il collega Charlie Haas dal 2005 al 2020; la coppia ha avuto quattro figli: Kayla (2006), Taylor (2008), Thomas (2010) e Charles (2012).\nNel 2008 ha aperto a Frisco (Texas) un negozio di nutrizione chiamato \"Custom Muscle Nutrition and Smoothie Shop\"."}
{"id": "1297980", "revid": "1036298", "url": "https://it.wikipedia.org/wiki?curid=1297980", "title": "Colline di V\u00e9rtes", "text": "Le Colline di V\u00e9rtes (ungherese: \"V\u00e9rtes-hegys\u00e9g\") sono dei rilievi di modesta altezza che si trova in Ungheria nella parte settentrionale del Transdanubio, tra la Selva Baconia ed i Monti Gerecse. Le colline pi\u00f9 alte sono il Nagy-Cs\u00e1k\u00e1ny (487\u00a0m) e il K\u00f6rtv\u00e9lyes (480\u00a0m).\nGeografia.\nLe colline occupano un'area di circa 314\u00a0km\u00b2 a cavallo fra le province di Fej\u00e9r e Kom\u00e1rom-Esztergom.\nI principali centri che si trovano nella zona sono:\nNella zona di G\u00e1nt sono presenti alcune cave di bauxite da cui veniva estratto fino ad alcuni anni fa l'alluminio. Oggi le cave sono dismesse, di esse restano solo le manifestazioni esterne delle attivit\u00e0 di scavo delle colline che presentano il caratteristico colore rosso dei minerali di bauxite. Nella zona \u00e8 stato realizzato anche un parco che presenta reperti e macchinari usati per l'estrazione.\nLe Colline di V\u00e9rtes sono sul percorso ungherese del Sentiero Europeo E4.\nTurismo.\nSul territorio delle colline \u00e8 stata individuata un'area di protezione naturale di circa 15.000 ha all'interno della quale sono mantenuti patrimoni naturali e storici.\nFra i patrimoni storici sono da ricordare:"}
{"id": "1297987", "revid": "174925", "url": "https://it.wikipedia.org/wiki?curid=1297987", "title": "0433", "text": " 0433 \u00e8 il prefisso telefonico del distretto di Tolmezzo, appartenente al compartimento di Venezia.\nIl distretto comprende la parte nord-occidentale della provincia di Udine. Confina con l'Austria a nord, con la Slovenia a est e con i distretti di Tarvisio (0428) a nord-est, di Udine (0432) e di Spilimbergo (0427) a sud e di Pieve di Cadore (0435) a ovest.\nAree locali e comuni.\nIl distretto di Tolmezzo comprende 32 comuni compresi nelle 2 aree locali di Comeglians (ex settori di Comeglians e Forni Avoltri) e Tolmezzo (ex settori di Ampezzo, Moggio Udinese, Paluzza, Paularo, Tolmezzo e Villa Santina). I comuni compresi nel distretto sono: Amaro, Ampezzo, Arta Terme, Cavazzo Carnico, Cercivento, Chiusaforte, Comeglians, Enemonzo, Forni Avoltri, Forni di Sopra, Forni di Sotto, Lauco, Moggio Udinese, Ovaro, Paluzza, Paularo, Prato Carnico, Preone, Ravascletto, Raveo, Resia, Resiutta, Rigolato, Sauris, Socchieve, Sutrio, Tolmezzo, Treppo Ligosullo, Verzegnis, Villa Santina e Zuglio ."}
{"id": "1297988", "revid": "36426", "url": "https://it.wikipedia.org/wiki?curid=1297988", "title": "Chiesa di Santo Stefano a Rezzano", "text": "La chiesa di Santo Stefano a Rezzano si trova nel comune di Barberino di Mugello, nella localit\u00e0 Galliano.\nStoria e descrizione.\nLa parrocchia fu soppressa nel 1545 e riunita a quella di San Michele a Cintoia, la quale nel 1935 fu soppressa a sua volta e unita alla Chiesa di San Lorenzo alle Croci.\nNel 1750 e successivamente negli anni Cinquanta del Novecento la chiesa di Santo Stefano a Rezzano fu restaurata.\nIl parroco don Alessandro Sostegni ottenne dalla Chiesa di Santo Stefano a Rezzano due campane di stile rinascimentale, una del 1415 e un'altra del 1482, rifuse entrambe nel 1771.\nLa chiesa di Santo Stefano a Rezzano ospitava una pala d'altare raffigurante la \"Madonna col Bambino e i Santi Giovanni, Francesco, Matteo e Domenico\", di Scuola fiorentina della seconda met\u00e0 del XV secolo, che poi fu ceduta alla pieve di Barberino di Mugello.\nSulla strada vicina a Rezzano si trova il \"Palazzaccio\", storicamente importante perch\u00e9 in esso ebbero la residenza gli Ubaldini di Galliano e Benedetto Varchi, che vi compose una parte della Storia fiorentina."}
{"id": "1297989", "revid": "339392", "url": "https://it.wikipedia.org/wiki?curid=1297989", "title": "Circolo Pickwick", "text": ""}
{"id": "1297991", "revid": "1543377", "url": "https://it.wikipedia.org/wiki?curid=1297991", "title": "Columbus (azienda)", "text": "La Columbus \u00e8 un'azienda italiana produttrice di tubi in acciaio di alta gamma per biciclette con sede a Caleppio di Settala, provincia di Milano.\nStoria.\nLa fondazione risale al novembre del 1919 come A.L. Colombo, azienda artigiana per la produzione di tubi di acciaio di precisione. Fondatori Angelo Luigi Colombo e Mario Stabilini. Sin dal principio si afferma come fornitore per marchi di biciclette come Doniselli, Umberto Dei, Bianchi, Maino, Emilio Bozzi, Atala ma nel 1921 \u00e8 presente alla Fiera di Milano come \"produttore di tubi di acciaio senza saldatura trafilati a freddo, tondi e sagomati per cicli, motocicli, automobili e altre applicazioni\". Ai clienti del ciclo si aggiungono Moto Guzzi, Gilera, Frera, Fiat, Isotta Fraschini.\nIl marchio Columbus nasce negli anni 20 per distinguere la prima serie di tubi trafilati a freddo per usi ciclistici. A partire dagli anni 30 sar\u00e0 utilizzato anche per commercializzare i mobili in tubolare metallico. Nel 1931 \u00e8 registrato anche il marchio Aelle, serie economica di tubi al cromo molibdeno.\nLa produzione si estende anche alla marina all'aeronautica con commesse per la Regia Marina, Siae Marchetti, Caproni e Agusta. \nNel dopoguerra il figlio di Angelo Luigi, Gilberto Colombo, avvia una collaborazione con Maserati e Ferrari per la costruzione dei telai per le auto da corsa di Juan Manuel Fangio, Luigi Villoresi e Alberto Ascari. Parallelamente viene rilanciata l'attivit\u00e0 nel ciclo: i tubi Columbus equipaggiano squadre professionistiche come Frejus, Bottecchia, Torpado, Bianchi, Ganna, Fiorelli; nelle gare su pista, Antonio Maspes vince il campionato mondiale di velocit\u00e0 su biciclette con tubi Columbus e altrettanto fanno Ercole Baldini, Ole Ritter e Eddy Merckx per i rispettivi record dell'ora.\nSar\u00e0 tuttavia il figlio minore di Angelo Luigi, Antonio Colombo, a far imporre la Columbus come una delle maggiori produttrici di tubi per bicicletta. Nel 1977 infatti lascia la carica di Presidente della A.L. Colombo e d\u00e0 vita alla Columbus, societ\u00e0 autonoma e specializzata in tubi per telai di biciclette.\nLa sperimentazione tecnologica che contraddistingue la neonata Columbus Spa consente sia la nascita di nuove serie tubi sia la sperimentazione di nuove tipologie di acciaio. In questi anni viene realizzata anche una linea di abbigliamento tecnico Columbus, firmata da Alessandro Mendini e Adriana Guerriero di Studio Alchimia . "}
{"id": "1297994", "revid": "1543377", "url": "https://it.wikipedia.org/wiki?curid=1297994", "title": "0428", "text": "0428 \u00e8 il prefisso telefonico del distretto di Tarvisio, appartenente al compartimento di Venezia.\nIl distretto comprende la parte nord-orientale della provincia di Udine. Confina con l'Austria a nord, con la Slovenia a sud-est e con il distretto di Tolmezzo (0433) a sud-ovest e a ovest.\nAree locali e comuni.\nIl distretto di Tarvisio comprende 4 comuni compresi in 1 area locale, nata dall'aggregazione dei 2 preesistenti settori di Pontebba e Tarvisio: Dogna, Malborghetto Valbruna, Pontebba e Tarvisio ."}
{"id": "1298003", "revid": "125830977", "url": "https://it.wikipedia.org/wiki?curid=1298003", "title": "Schifanoia", "text": "Schifanoia \u00e8 una frazione del comune di Narni, in provincia di Terni.\nIl paese si trova a circa 8\u00a0km dal capoluogo, in media collina ad un'altezza di 261 , ed \u00e8 popolato da 40 abitanti nel centro storico (dati Istat del 2013: dati non ufficiali parlano di 148 abitanti compresa la zona moderna).\nStoria.\nNella zona circostante \u00e8 tuttora possibile trovare tracce di un antichissimo passato: molluschi fossili emergono dalle sabbie gialle, residui di un antico lago pliocenico, cos\u00ec come il dente (scaglia placoide) di un antico pesce, usato probabilmente in epoca preistorica come arma.\nAll'epoca romana risalgono lapidi, monete, iscrizioni e vasi in terracotta, cos\u00ec come le fondamenta di alcune abitazioni.\nIl centro non viene nominato nei documenti antichi noti: l'origine del nome, tra le varie ipotesi, potrebbe essere longobarda e starebbe ad indicare la funzione di guardia dei pascoli (\"schiffa\" \u00e8 la vedetta, \"nauda\" o \"noja\" \u00e8 il pascolo).\nIl castello di Schifanoia, sempre sottoposto a Narni, si apriva come sentinella avanzata sulla gola tra Poggio ed Otricoli ed era dominato da una massiccia torre del XIII secolo, crollata nel 1925. Del castello ancora rimangono i muri perimetrali e i resti di una torre minore vicino alla piazza centrale.\nIl centro abitato attuale \u00e8 stato costruito in epoca recente e non presenta particolari caratteristiche di distinzione; l'antico borgo fu distrutto l'8 giugno 1491 da Giampaolo Baglioni, Camillo Vitelli e Paolo Orsini che qui affrontarono i fuoriusciti perugini di Bernardino Ranieri."}
{"id": "1298004", "revid": "179037", "url": "https://it.wikipedia.org/wiki?curid=1298004", "title": "L'Uomo Ragno (Corno)", "text": ""}
{"id": "1298006", "revid": "773636", "url": "https://it.wikipedia.org/wiki?curid=1298006", "title": "Pieve di San Silvestro (Larciano)", "text": "La pieve di San Silvestro \u00e8 una pieve pistoiese dedicata a San Silvestro. La struttura si trova nel comune di Larciano e appartiene alla Diocesi di San Miniato.\nDescrizione.\nLa suddetta chiesa \u00e8 intitolata a S. Silvestro in relazione al fatto che, durante il suo pontificato nel IV secolo, i larcianesi si convertirono al cristianesimo e, nel momento in cui papa Silvestro mor\u00ec e poco dopo fu santificato, il tempio pagano gi\u00e0 trasformato in chiesa e dedicato a S. Martino, prese il nome di S. Silvestro. Questo avvalorerebbe l'ipotesi di un'origine molto antica dell'edificio cristiano, di cui per\u00f2 non sono rimaste tracce; ugualmente non sono presenti rintracciamenti di ricostruzioni successive in forme romaniche, ad eccezione di alcune strutture interne.\n\u00c8 un edificio di origine romanica, modificato nel corso del tempo. All'interno l'unica navata \u00e8 stata allungata e l'abside demolita e sostituita con un transetto a croce latina e un'abside rettangolare. Sulla controfacciata si trova l'organo, forse il pi\u00f9 antico della Valdinievole (XVI secolo\u2013 XVII secolo), con mostra in legno intagliato, dipinto e dorato. All'ingresso, due acquasantiere a pila del XVII secolo, quella di destra impostata su una colonna del XV secolo; dentro una nicchia, un bel fonte battesimale in marmo,di forma esagonale, sorretto da un piedistallo con fascia. Quest'ultimo reca lo stemma mediceo (quello antico di Larciano, il cinghiale) e quello della famiglia Gori che lo fece costruire, portando l\u2019iscrizione con la data 1532. Alcuni sostengono, invece, che i Gori sarebbero gli operai della fabbrica, donatori dell\u2019opera. Un dipinto curioso e interessante raffigura \"I miracoli di Sant'Antonio tra San Francesco e San Michele Arcangelo\" (1663). Al centro del coro, un dipinto ottocentesco con \"San Silvestro che battezza Costantino\" di Bartolomeo Valiani.\nL\u2019altare principale fu realizzato con pietra serena e stucco nel 1748, ma nel corso dei primi anni dell\u2019Ottocento ha subito dei rifacimenti, portando alla luce il coro in legno di noce, situato ancora all\u2019interno della chiesa. Sugli altari si trovano varie opere pittoriche, tra le quali una raffigura S. Antonio da Padova, S. Francesco e S. Michele Arcangelo e racchiude una pala con S. Antonio che regge Ges\u00f9 bambino, un\u2019altra mostra sette scene di miracoli del santo, divise da pannelli con piccoli putti che sorreggono un cartiglio. Sul retro si nota la seguente iscrizione: \u201cquesta tavola fu fatta di elemosine del popolo di Larciano a esortazione di Piero di Antonio di Vincenzo di Bartolo di Giovanni priore di Larciano l\u2019anno della fondazione di questa offiziatura 1663\u201d."}
{"id": "1298008", "revid": "2730", "url": "https://it.wikipedia.org/wiki?curid=1298008", "title": "Dred Scott contro Sandford", "text": "Il caso Dred Scott contro Sandford, 60 U.S. 393 (1857), \u00e8 un celebre caso discusso davanti alla Corte suprema degli Stati Uniti d'America nel 1856 e deciso con una sentenza del 6 marzo 1857, appena due giorni dopo l'insediamento della presidenza di James Buchanan, che stabil\u00ec che gli afroamericani costretti in schiavit\u00f9 negli Stati Uniti d'America non erano tutelati dalla Costituzione statunitense n\u00e9 avevano diritto di proporre un'azione giudiziaria, non essendo cittadini statunitensi n\u00e9 potendo diventarlo.\nLa Corte, inoltre, sanc\u00ec la incostituzionalit\u00e0 del \"compromesso del Missouri\" e di qualsiasi legge federale che vietasse o limitasse la schiavit\u00f9, poich\u00e9 ci\u00f2 avrebbe violato il diritto di propriet\u00e0 privata garantita dal V emendamento costituzionale, essendo gli schiavi propriet\u00e0 privata.\nLa sentenza della Corte Suprema, scritta dal Presidente della Corte Roger B. Taney, ebbe l'effetto di inasprire il dibattito politico sull'abolizione della schiavit\u00f9. Essa fu uno dei temi focali nei dibattiti della campagna elettorale delle elezioni di met\u00e0 termine del 1858 per il seggio di Senatore dell'Illinois fra Abraham Lincoln e Stephen A. Douglas ed in ultima analisi fu una delle concause della guerra di secessione. La sentenza fu superata con l'adozione nel 1868, durante la Presidenza di Andrew Johnson, del XIV emendamento.\nFatti precedenti alla causa.\nDred Scott era uno schiavo nato in Virginia fra il 1795 e il 1800. Nel 1830 il suo padrone si trasfer\u00ec nel Missouri, portandolo con s\u00e9. Nel 1832 fu comprato da un maggiore dell'Esercito americano, John Emerson, che si trovava di stanza nei pressi di Saint Louis. Nei dodici anni successivi, Emerson tenne con s\u00e9 Scott, durante il suo servizio a Fort Armstrong, in Illinois e poi a Fort Snelling, nei territori del Wisconsin (oggi Minnesota).\nL'Illinois era uno stato non schiavista, in base alla Ordinanza del nordovest del 1787, e all'atto della sua ammissione agli Stati Uniti d'America, nel 1819 aveva proibito lo schiavismo nella propria costituzione. Il Governo federale, inoltre, aveva proibito la schiavit\u00f9 nei Territori del Wisconsin con il compromesso del Missouri nel 1820 e riconfermato questo divieto nel 1836 con la sua legge di recepimento. Oltre a ci\u00f2, durante il periodo passato a Fort Snelling, Emerson aveva permesso a Scott di sposarsi, mentre abitualmente agli schiavi non era consentito, in base ai principi affermatisi in \"common law\", di essere parte di un contratto (quale \u00e8 considerato il matrimonio nel diritto statunitense).\nNel 1837 l'esercito ordin\u00f2 a Emerson di trasferirsi al posto militare di Jefferson Barracks, a sud di Saint Louis, nel Missouri. Emerson lasci\u00f2 Scott e la moglie di questi a Fort Snelling. Alla fine dell'anno l'esercito riassegn\u00f2 Emerson a Fort Jessup, in Louisiana. L\u00ec Emerson spos\u00f2 Eliza Irene Sanford, nel febbraio del 1838. Emerson ordin\u00f2 a Scott e alla moglie di raggiungerlo in Louisiana perch\u00e9 riprendessero a servirlo. Durante il viaggio verso la Louisiana, nacque la figlia di Scott, Eliza, su di un battello a vapore sul fiume Mississippi, tra i territori di Iowa e Illinois. Verso la fine del 1838, l'esercito invi\u00f2 nuovamente Emerson a Fort Snelling. Nel 1840 la moglie di Emerson con Scott e la piccola tornarono a Saint Louis, mentre Emerson combatteva nelle guerre seminole. Nel 1842 Emerson lasci\u00f2 l'esercito e mor\u00ec in Iowa nel 1843.\nLa vedova di Emerson, Eliza, eredit\u00f2 Scott assieme a tutto il patrimonio del marito, e continu\u00f2 a far lavorare Scott per terzi percependone i compensi. A quel punto Scott tent\u00f2 di acquistare la sua libert\u00e0, ma la signora Emerson rifiut\u00f2.\nSvolgimento del processo.\nPrimo tentativo.\nDopo aver tentato vanamente di comprare la libert\u00e0 per s\u00e9 e la sua famiglia, nel 1846, con l'aiuto di alcuni legali abolizionisti Scott ag\u00ec in giudizio contro Eliza Emerson per ottenere la sua liberazione. Le sue richieste erano basate su alcuni precedenti come i casi Somerset contro Stewart, Winny contro Whitesides e Rachel contro Walker, sostenendo che la sua prolungata presenza e residenza in territori non schiavisti comportasse la sua emancipazione.\nNel giugno del 1847 l'azione proposta da Scott fu rigettata in quanto non aveva provato che fosse in effetti uno schiavo appartenente a Eliza Emerson.\nScott contro Emerson.\nAlla fine del 1847 il giudice autorizz\u00f2 Scott ad intraprendere un nuovo processo. Emerson fece ricorso contro questa decisione davanti alla Corte Suprema del Missouri che conferm\u00f2 l'ordine del giudice di primo grado nel 1848.\nA causa di un incendio e di un'epidemia di colera, il nuovo processo inizi\u00f2 solo nel gennaio 1850. In attesa del processo Scott e la sua famiglia furono affidati alla custodia dello sceriffo della contea di Saint Louis, che continu\u00f2 a far lavorare Scott per terzi, depositando i relativi proventi in un conto bloccato in attesa della decisione. La giuria stabil\u00ec che Scott e la sua famiglia fossero legalmente liberi. Non potendo accettare la perdita di quattro schiavi e di un sostanzioso deposito, la Emerson fece nuovamente appello contro questa decisione alla Corte Suprema del Missouri.\nNel novembre del 1852 la Corte Suprema del Missouri riform\u00f2 la decisione della giuria, contraddicendo un suo stesso precedente che stabiliva il principio \"una volta libero, per sempre libero\". La Corte stabil\u00ec che Scott era ancora legalmente uno schiavo e che per ottenere la libert\u00e0 egli avrebbe dovuto agire in giudizio quando ancora abitava in uno stato non schiavista.\nScott contro Sanford.\nNel 1853 Scott intraprese una nuova azione legale, questa volta davanti a una corte federale. Il convenuto, a questo punto, era divenuto John F. A. Sanford, fratello della Emerson ed amministratore del suo patrimonio. Dato che Sanford risiedeva in altro stato, in quello di New York, questo rendeva possibile agire davanti a una corte federale, sulla base del principio della \"diversity jurisdiction\" previsto nell'articolo 3, sezione seconda della Costituzione statunitense.\nNel processo celebratosi nel 1854 il giudice, Robert William Wells, diede istruzioni alla giuria perch\u00e9 il caso fosse deciso in base alla legge del Missouri. Dato che la Corte Suprema del Missouri si era gi\u00e0 pronunciata in precedenza stabilendo che Scott restasse schiavo, la giuria decise a favore di Sanford. A questo punto, Scott fece appello davanti alla Corte Suprema federale.\nLa sentenza.\nIl caso fu discusso in pubblica udienza dall'11 al 14 febbraio 1856 e poi nuovamente dal 15 al 18 dicembre 1856 e la sentenza fu pronunciata il 6 marzo 1857, appena due giorni dopo l'inizio della presidenza di James Buchanan. La decisione a maggioranza della Corte fu redatta dal presidente della Corte suprema e fu sostenuta da altri cinque giudici. Il giudice Samuel Nelson deposit\u00f2 un'opinione concorrente, con la quale appoggiava il dispositivo della sentenza, ma dissentiva sulle motivazioni maggioritarie. I giudici Benjamin Robbins Curtis e John McLean dissentirono dall'opinione maggioritaria, depositando una loro opinione dissenziente. Nella sentenza il nome di Sanford fu scritto in modo errato.\nOpinione della Corte.\nIl primo problema affrontato dalla Corte fu se questa aveva o meno giurisdizione per decidere il caso. \nL'articolo 3, Sezione 2, paragrafo 1 della Costituzione prevede che \"il potere giudiziario (federale n.d.r.) si estende ... alle controversie... fra cittadini di differenti Stati...\" La Corte stabil\u00ec che Scott non era un \"cittadino di uno Stato\" secondo la definizione della Costituzione per come era intesa al tempo in cui la Costituzione era stata adottata e conseguentemente non aveva titolo a intraprendere azioni giudiziarie in una corte federale. \nLa Corte stabil\u00ec, inoltre, che competesse alle corti federali stabilire chi potesse essere considerato cittadino tutelato dalle leggi federali, in base all'articolo 3 della Costituzione, a prescindere dallo Stato di appartenenza di quel cittadino. In questo caso, il fatto che il Missouri riconoscesse o meno Scott come cittadino era irrilevante.\nCi\u00f2 significa che:\nL'unica questione rilevante, dunque, era stabilire se, al tempo della ratifica della Costituzione, Scott avrebbe potuto essere stato considerato un cittadino di uno Stato secondo l'articolo 3. Secondo la motivazione della Corte, coloro che fondarono gli Stati Uniti d'America consideravano tutti i neri come:\nLa Corte adott\u00f2 anche una serie di argomenti \"a contrario\", evidenziando quali conseguenze paradossali sarebbero potute derivare dall'accoglimento delle istanze di Scott:\nAvendo stabilito che Scott non era un cittadino del Missouri, la Corte decise di non essere competente sulla disputa. Nonostante la conclusione circa la mancanza di competenza, la Corte volle (con un \"obiter dictum\") anche argomentare sul merito della controversia. La Corte stabil\u00ec che Scott non era un uomo libero, nonostante il fatto che egli avesse risieduto per lungo tempo in Minnesota (all'epoca chiamata Territori del Wisconsin).\nLa Corte stabil\u00ec quindi che le prescrizioni del compromesso del Missouri che dichiaravano tali territori come non schiavisti non ricadevano nei poteri del Congresso. Secondo l'argomentazione della Corte, il quinto emendamento della Costituzione proibiva al Congresso l'adozione di norme tese a deprivare i padroni di schiavi della loro propriet\u00e0, come gli schiavi, per il solo fatto di averli portati in un territorio non schiavista. Per quanto la questione non fosse affatto stata portata dinnanzi la Corte, questa stabil\u00ec anche che anche la legislazione dei singoli Stati non aveva il potere di proibire la schiavit\u00f9. La decisione stabil\u00ec anche che gli schiavi ed i loro discendenti non potevano beneficiare di nessuna delle prescrizioni costituzionali che proteggevano i non cittadini.\nQuesta sentenza della Corte rappresent\u00f2 la seconda occasione in cui la Suprema Corte stabil\u00ec la incostituzionalit\u00e0 di una legge adottata dal Congresso (la prima era stata 54 anni prima nel caso Marbury contro Madison).\nOpinione dissenziente dei giudici Curtis e McLean.\nL'opinione dissenziente dei giudici Curtis e McLean attaccava in particolare gli \"obiter dictum\" dell'opinione maggioritaria, sulla base della considerazione che una volta stabilito il difetto di competenza della Corte sul caso, questa avrebbe dovuto semplicemente rigettarlo, senza decidere anche nel merito. Curtis e McLean attaccarono anche la decisione della Corte di dichiarare incostituzionale il compromesso del Missouri rilevando da un lato che una tale decisione era irrilevante al fine di decidere sul caso e dall'altro lato che nessuno degli autori della Costituzione aveva mai contestato la costituzionalit\u00e0 delle previsioni antischiaviste gi\u00e0 all'epoca esistenti nell'Ordinanza del Nordovest adottata dal Congresso o degli atti conseguenti che vietavano lo schiavismo a nord del parallelo nord 36\u00b030'.\nI due dissenzienti aggiunsero anche che non sussisteva nessun fondamento costituzionale per ritenere che le persone di colore non fossero cittadini. Al tempo della ratifica della Costituzione, gli uomini neri potevano votare in dieci dei tredici stati. Questo li rendeva cittadini non solo dei loro stati, ma di tutti gli Stati Uniti (per quanto al tempo del caso Dred Scott, cinque dei dieci stati che in precedenza avevano concesso il diritto di voto ai neri avevano ristretto o del tutto abolito tale diritto). Per questa ragione, concludeva il giudice McLean, la motivazione secondo la quale Scott non fosse un cittadino nasceva pi\u00f9 da considerazioni di opinione che di diritto.\nConseguenze.\nGli abolizionisti del Nord interpretarono la sentenza come una spinta a favore della schiavit\u00f9; inoltre, non accettarono l'annullamento del compromesso del Missouri in quanto avrebbe rafforzato il potere degli Stati sudisti. Se la sentenza doveva, nell'intenzione dei giudici, porre fine alla questione dello schiavismo, in realt\u00e0 ebbe l'effetto contrario: il Nord divenne ancora pi\u00f9 riottoso ed il Partito Repubblicano si rafforz\u00f2.\nLa sentenza rappresenta uno degli ultimi atti che nel 1861 portarono alla Guerra di secessione."}
{"id": "1298019", "revid": "729019", "url": "https://it.wikipedia.org/wiki?curid=1298019", "title": "Roberto Antiochia", "text": "Biografia.\nAgente della Polizia di Stato, nato a Terni e cresciuto a Roma nel quartiere Nomentano, dopo aver frequentato il Liceo Classico ed il Liceo artistico entra a diciotto anni nella scuola di Polizia di Piacenza e, successivamente, viene trasferito a Milano, Torino e Roma. La sua ultima destinazione, nel giugno 1983 \u00e8 presso la squadra mobile di Palermo, dove lavora con Beppe Montana in delicate indagini sull'associazione mafiosa Cosa Nostra. Dopo l'omicidio di Montana, in ferie ma gi\u00e0 trasferito a Roma, decide di partecipare alle indagini a fianco di Ninni Cassar\u00e0.\nIl 6 agosto 1985, mentre accompagna il Vice Questore Cassar\u00e0 presso la sua abitazione in via Croce Rossa a Palermo, un gruppo di nove uomini armati di kalashnikov, appostati nel palazzo di fronte a quello dove vive il vice questore, cominciano a sparare sull'Alfetta di scorta. Antiochia, cercando di fare scudo con il suo corpo a Cassar\u00e0, sceso dall'auto per raggiungere il portone di casa, rimane ucciso dagli spari. Cassar\u00e0, rimasto ferito dagli innumerevoli spari dei mitra, riesce a raggiungere il portone, ma spira sulle scale di casa tra le braccia della moglie Laura, accorsa dopo aver visto l'accaduto insieme alla figlia dal balcone della sua abitazione.\nIl 17 febbraio 1995, la terza sezione della Corte d'Assise di Palermo condanna all'ergastolo cinque componenti della Cupola mafiosa (Tot\u00f2 Riina, Bernardo Provenzano, Michele Greco, Bernardo Brusca e Francesco Madonia) come mandanti del delitto.\nMemoria.\nA Roberto Antiochia sono dedicati la via antistante la Questura di Terni, la scuola per il Controllo del Territorio della Polizia di Stato di Pescara e il commissariato di Orvieto (in Provincia di Terni), vista la sua nascita e la sua infanzia nella citt\u00e0 umbra.\n\u00c8 ricordato ogni anno il 21 marzo nella Giornata della Memoria e dell'Impegno di Libera. Associazioni, nomi e numeri contro le mafie, la rete di associazioni contro le mafie, che in questa data legge il lungo elenco dei nomi delle vittime di mafia e fenomeni mafiosi. Di questa associazione era stata cofondatrice Saveria Antiochia, madre di Roberto, che fu attivista dell'impegno civile.\n\u00c8 inoltre in lavorazione una fiction della Rai dedicata al poliziotto umbro."}
{"id": "1298020", "revid": "125639609", "url": "https://it.wikipedia.org/wiki?curid=1298020", "title": "Il clan dei siciliani", "text": "Il clan dei siciliani (\"Le Clan des Siciliens\") \u00e8 un film del 1969 diretto da Henri Verneuil, tratto dall'omonimo romanzo di Auguste Le Breton e interpretato da Jean Gabin, Alain Delon e Lino Ventura.\nTrama.\nUn clan criminale guidato dal capofamiglia Vittorio Manalese, siciliano emigrato a Parigi, fa evadere il gangster Roger Sartet sottraendolo alla ghigliottina. In carcere Sartet ha infatti conosciuto un ingegnere elettronico che gli ha fornito lo schema del sistema di sicurezza di una grande mostra di gioielli a Roma e il criminale ha proposto alla banda dei siciliani di fare una rapina.\nVittorio chiede la collaborazione del vecchio amico Tony Nicosia, boss di Cosa Nostra, e insieme a lui testa la sicurezza del sistema antifurto, ma, constatando l'impossibilit\u00e0 di superarlo, i due hanno l'idea di dirottare l'aereo che trasporter\u00e0 i gioielli per trasferire la mostra a New York. Nel frattempo il commissario Le Goff, tenendone sotto sorveglianza la sorella, \u00e8 sulle tracce di Sartet, mentre la nuora di Manalese, Jeanne, si innamora di Roger, ma i due vengono sorpresi ad amoreggiare dal nipote.\nDopo la riuscita del colpo la famiglia scopre la relazione, ma i componenti pi\u00f9 giovani del clan vengono arrestati ed \u00e8 il patriarca ad eseguire la vendetta, uccidendo Sartet e Jeanne, che si era interposta tra i due. Al ritorno Vittorio trova il commissario Le Goff ad attenderlo.\nProduzione.\nAlcune scene sono state girate a Parigi (citt\u00e0 e aeroporto) e Roma, tra cui alcune all'interno e all'esterno della Galleria Borghese.\nColonna sonora.\nLa colonna sonora \u00e8 di Ennio Morricone ed \u00e8 stata pubblicata in vinile nel 1969 dall'etichetta 20th Century Fox Records. Comprende 11 tracce:"}
{"id": "1298022", "revid": "1573940", "url": "https://it.wikipedia.org/wiki?curid=1298022", "title": "Chiesa di San Donnino (Larciano)", "text": "La chiesa di San Donnino \u00e8 una chiesa dedicata a San Donnino che si trova a Castelmartini, nel comune di Larciano e appartiene alla diocesi di San Miniato.\nStoria e descrizione.\nLa chiesa, con la facciata a timpano triangolare, \u00e8 un edificio neoclassico costruito nel XIX secolo in luogo di una cappella pi\u00f9 piccola. Sul transetto sinistro s'imposta la cella campanaria; all'interno, l'unica navata e il transetto hanno pareti spoglie semplicemente intonacate. Si conserva sull'altare maggiore una tela con \"San Giuseppe tra i santi Antonio Abate e Donnino\" della prima met\u00e0 del XVIII secolo. Dietro, un coro ligneo datato 1877. Pregevole, nel braccio destro del transetto, un altare in marmo scolpito dal tipico impianto barocco: bello il modellato degli angeli in volo mentre sostengono un ovale entro il quale era collocata una piccola tela raffigurante la \"Madonna del Carmine\", andata rubata nel 1972."}
{"id": "1298031", "revid": "6340", "url": "https://it.wikipedia.org/wiki?curid=1298031", "title": "Fornj\u00f2t", "text": ""}
{"id": "1298033", "revid": "123167148", "url": "https://it.wikipedia.org/wiki?curid=1298033", "title": "Chiesa di San Niccol\u00f2 (Larciano)", "text": "La chiesa di San Niccol\u00f2 \u00e8 una chiesa pistoiese dedicata a San Niccol\u00f2. La struttura si trova a Cecina, nel comune di Larciano, e appartiene alla Diocesi di San Miniato.\nDescrizione.\nOggetto di vari interventi nel corso dei secoli, si presenta con facciata a timpano triangolare, affiancata sul lato sinistro dal campanile in pietra. L\u2019edificio religioso \u00e8 di impianto romanico ma di questo periodo \u00e8 rimasta soltanto l\u2019abside esterna semicircolare con finestra; la base \u00e8 stata successivamente allargata con pietre sbozzate pi\u00f9 grossolanamente e pi\u00f9 scure delle altre. Inoltre, l\u2019abside poggia su una torre preesistente, probabilmente di origine longobarda; le tre pietre della parte absidale presentano ognuno una croce greca. Secondo le testimonianze dell\u2019epoca, si pensa che queste croci potrebbero essere state tracciate da soldati longobardi che, arrivati in Italia dopo aver soggiornato nell\u2019est dell\u2019Europa, erano stati influenzati dalla religione orientale; queste pietre, risalenti a prima dell\u2019anno Mille, erano state utilizzate successivamente nella realizzazione della chiesa. Oltre a ci\u00f2, sulla parte esteriore del transetto, sopra il piccolo portale, sono state rinvenute due testine scolpite in pietra di epoca longobarda o franca.\nL'interno, ad unica navata con abside e cappella laterale sinistra, \u00e8 coperto da volte a crociera e a botte e conserva, all'altare sinistro, un \"Crocifisso\" ligneo della fine del XIV secolo, il cui autore \u00e8 sconosciuto. La leggenda vuole che lo scultore, durante l'esecuzione del Crocifisso, sia stato ispirato da Ges\u00f9 stesso.\nSopra l'altare destro un dipinto di Donnino di Domenico raffigurante \"Raffaele e Tobiolo e i Santi Sigismondo, Lorenzo e Rocco\" di scuola fiorentina della fine del XV secolo, prossimo ai modi del Botticelli. A destra dell'altar maggiore, affresco staccato con \"Madonna in trono e santi\" di artista toscano della prima met\u00e0 del Cinquecento."}
{"id": "1298036", "revid": "729019", "url": "https://it.wikipedia.org/wiki?curid=1298036", "title": "Processo spinoso", "text": "Il processo spinoso o processo spinato di una vertebra \u00e8 diretto indietro e in basso a partire dalla giunzione delle due lamine (nell'essere umano) e serve da attacco per i muscoli e i legamenti.\nNegli animali privi di stazione eretta, i processi spinosi puntano verso l'alto e possono inclinarsi in avanti o indietro. I processi spinosi sono esagerati in alcuni animali, come negli estinti \"Dimetrodonte\" e \"Spinosauro\", nei quali essi formavano una specie di pinna posteriore."}
{"id": "1298038", "revid": "1305772", "url": "https://it.wikipedia.org/wiki?curid=1298038", "title": "TrackMania Nations", "text": "TrackMania Nations \u00e8, come i suoi predecessori \"TrackMania\" e \"TrackMania Sunrise\", un videogioco di corse arcade su piste piene di ostacoli come giri della morte, salti, buche ecc; a differenza del resto della serie, per\u00f2, \u00e8 pesantemente concentrato sul gioco online. \u00c8 inoltre gratuito, liberamente scaricabile dalla rete.\nSviluppo.\nTrackMania Nations \u00e8 stato pubblicato verso l'inizio del 2006 dal team francese Nadeo; una sua particolarit\u00e0 \u00e8 l'essere totalmente gratuito e scaricabile legalmente da internet, nonostante l'alta qualit\u00e0 della grafica e del gioco in generale. Ci\u00f2 \u00e8 dovuto al fatto che TMN (abbreviazione comunemente usata dalla comunit\u00e0) \u00e8 stato commercializzato dallo sviluppatore Nadeo in parte anche come promozione sia per la serie TrackMania in s\u00e9, sia per l'inclusione nel gruppo di giochi che costituiva la coppa del mondo dei videogiochi (\"ESWC\", Electronic Sports World Championship) del 2006 (peraltro poi inserito anche nell'edizione 2007). TMN ebbe un enorme successo, naturalmente in proporzione alla sua natura di gioco semi-indie, cio\u00e8 creato da sviluppatori relativamente poco conosciuti e con (sempre in proporzione) pochi fondi da investire in pubblicit\u00e0. Anche cos\u00ec, si cont\u00f2 un milione di giocatori online gi\u00e0 a poche settimane dal lancio, e tuttora il gioco \u00e8 estremamente popolato, con numerosi server (in genere, nazionali) e moltissimi giocatori e clan.\nModalit\u00e0 di gioco.\nCome i suoi predecessori, TMN \u00e8 basato soprattutto su percorsi pieni di stunt e sulla possibilit\u00e0 di crearli personalmente grazie a un efficace track-editor tanto che le piste create dalla comunit\u00e0 di giocatori sono ormai, e di gran lunga, superiori a quelle create dalla Nadeo stessa. Il gioco \u00e8 diviso essenzialmente in due sezioni: quella in \"singolo\" e la parte online. Quella in singolo consiste in numerosi percorsi divisi nei 3 classici livelli di difficolt\u00e0 facile-medio-difficile (ne esiste un quarto, il \"Pro\", accessibile solo a certe condizioni o nella modalit\u00e0 \"Hot Seat\"); le differenze sono solo tra le piste, in quanto in TMN c'\u00e8 solo un'auto utilizzabile, quella che ricrea una vettura da Formula 1; \u00e8 possibile per\u00f2 scegliere il colore o crearne di propri. L'obbiettivo non \u00e8 arrivare primo, non essendo presenti altre auto oltre la propria, ma completare il percorso entro certi limiti di tempo. Sempre offline ma pensata per pi\u00f9 giocatori, \u00e8 la gi\u00e0 citata modalit\u00e0 Hot Seat (letteralmente, seduta calda) in cui pi\u00f9 giocatori, giocando uno alla volta, affrontano lo stesso percorso cercando di realizzare il tempo migliore. Da notare che \u00e8 possibile affrontare in singolo anche eventuali mappe create in proprio o da terzi e scaricate. Infine c'\u00e8 la parte online, in cui pi\u00f9 giocatori affrontano online la stessa pista, cercando di arrivare primi (il tempo impiegato verr\u00e0 comunque conteggiato per eventuali record personali o del server). Da notare che nonostante la presenza di pi\u00f9 auto sul percorso non vi \u00e8 contatto fisico tra le stesse: in TMN lo scopo del gioco \u00e8 essenzialmente sempre battere il tempo, sia della pista che degli altri giocatori.\nStarforce.\nTutta la serie di TrackMania (con l'eccezione della versione diffusa su Steam di TrackMania United) usa come sistema di protezione Starforce, il noto e criticatissimo DRM. Assai stranamente, esso \u00e8 presente pure in Trackmania Nations, nonostante la sua natura gratuita renda superfluo il suo utilizzo."}
{"id": "1298040", "revid": "124129866", "url": "https://it.wikipedia.org/wiki?curid=1298040", "title": "Alba de C\u00e9spedes", "text": "Biografia.\nEra di madre romana (Laura Bertini Alessandrini), mentre il padre era Carlos Manuel de C\u00e9spedes y Quesada (nel 1911 ambasciatore di Cuba in Italia, e nel 1933 presidente cubano per alcuni mesi). Il nonno paterno, Carlos Manuel de C\u00e9spedes del Castillo, era stato il \"primo presidente in armi\" dell'isola caraibica, e fu ucciso dai militari colonialisti spagnoli nel 1874.\nAlba crebbe in una famiglia benestante e politicamente impegnata in senso progressista e antifascista. Bilingue italo-spagnola (parlava anche le pi\u00f9 importanti lingue europee), scrisse prevalentemente in italiano. Aveva varie abitazioni in affitto (all'Avana, a Parigi, a Roma e nelle Alpi piemontesi), e un'enorme biblioteca personale \"itinerante\".\nSiccome Alba all'anagrafe era cubana, per ottenere anche la cittadinanza italiana si spos\u00f2 nel 1926, a 15 anni, col nobile romano Giuseppe Antamoro, dal quale ebbe un figlio nel 1928; si rispos\u00f2 20 anni dopo con un diplomatico italiano che segu\u00ec a Washington e Mosca.\nUna sua biografia fu stampata nel 2011 (anno del suo centenario) all'interno del volume dei \"Meridiani\" di Arnoldo Mondadori Editore\nAlba de C\u00e9spedes pubblic\u00f2 la prima raccolta di racconti brevi, \"L'anima degli altri\", a 24 anni, nel 1935 (poi seguirono le collezioni di poesie che continu\u00f2 a pubblicare per altri 40 anni). Il suo primo romanzo \u00e8 del 1938, \"Nessuno torna indietro\", pubblicato da Mondadori. Ad Arnoldo la legava una solida amicizia, e l'editore in pi\u00f9 occasioni fece da cuscinetto al carattere determinato e spigoloso della scrittrice, sostenendola nei momenti difficili, come ad esempio quando il regime fascista arriv\u00f2 a censurare il suo primo romanzo chiedendone il ritiro. La casa editrice milanese rifiut\u00f2. Il personaggio femminile del romanzo delinea una donna scaltra, autonoma, diversa dall'immagine della donna proposta dal regime fascista. Il libro, nonostante varie difficolt\u00e0, varc\u00f2 i confini nazionali ponendosi subito come un \"best seller\" internazionale. Nel 1940 Alba de Cespedes pubblic\u00f2 la raccolta di racconti \"Fuga\", e nel 1943, a Bari, durante la seconda guerra mondiale partecip\u00f2 alla Resistenza attraverso la radio con lo pseudonimo \"Clorinda\". Nel 1944 fond\u00f2 la rivista letteraria \"Mercurio\", che si avvalse fin dalle prime pubblicazioni di Alberto Moravia, Ernest Hemingway, Massimo Bontempelli, Sibilla Aleramo. A corredare i testi erano i disegni di Mino Maccari, Toti Scialoja e Renzo Vespignani. Nel secondo dopoguerra la scrittrice ebbe modo di conoscere numerosi esponenti del mondo letterario, da Paola Masino ad Anna Banti, Maria Bellonci, Ottiero Ottieri, Elio Vittorini, Vitaliano Brancati, Aldo Palazzeschi e Corrado Alvaro. Pi\u00f9 tardi le sue frequentazioni letterarie si allargarono a giovani scrittori, tra cui Libero Bigiaretti, Walter Mauro, Luigi Silori.\nAlba de C\u00e9spedes conobbe anche Italo Calvino (italo-cubano come lei) col quale progett\u00f2 iniziative Pro-Cuba-Socialista per dare vita all'\"Associazione di Amicizia Italia-Cuba\": entrambi avevano abitazioni a Roma e a Parigi, dove ogni tanto si frequentavano.\nAlla chiusura del \"Mercurio\", alla fine del 1948, inizi\u00f2 a collaborare al settimanale \"Epoca\" curando una rubrica dal titolo \"Dalla parte di lei\". Scrisse anche per \"La Stampa\" di Torino e si dedic\u00f2 quasi totalmente, tra il 1949 e il 1963, alla scrittura: \"Dalla parte di lei\" (1949), \"Quaderno proibito\" (1952), \"Prima e dopo\" (1955) e \"Il rimorso\" (1962), critica pungente della classe intellettuale all'epoca in auge.\nPubblic\u00f2 nel 1967 a Parigi \"La bambolona\" e scrisse, in francese, \"Sans autre lieu que la nu\u00ect\" (1973), da lei tradotto come \"Nel buio della notte\" (1976). Pubblic\u00f2 anche una raccolta di poesie: \"Le ragazze di maggio\" (1970, anch'essa scritta in francese).\nDa diversi suoi libri e da sue sceneggiature sono stati tratti film (l'episodio \"Gli ultimi dieci minuti\" in \"Cento anni d'amore\", diretto nel 1954 da Lionello De Felice, \"Le amiche\", del 1955, diretto da Michelangelo Antonioni e \"La bambolona\" di Franco Giraldi, del 1968) e riduzioni teatrali.\nL'ultimo suo racconto autobiografico (incompiuto, ma completato a cura dalla Mondadori dopo la morte) fu scritto nel ventennio 1980-novanta col titolo \"Con grande amore\", (dedicato a Fidel Castro e alla Rivoluzione Cubana). Mor\u00ec a Parigi nel 1997 a 86 anni. Nel 2001 Mondadori ha edito un catalogo biografico in occasione di una mostra su Alba al Palazzo delle Esposizioni di Roma. Nel 2011, in occasione del primo centenario della sua nascita, \u00e8 stata ricordata in diversi paesi del mondo. Nel 2012 \u00e8 stata ricordataata in varie iniziative culturali ed editoriali promosse dal Ministero della Cultura di Cuba.\nTematica progressista.\nAlba de C\u00e9spedes \u00e8 stata una delle protagoniste della letteratura del Novecento ed un'autrice e intellettuale a tutto tondo. Donna di rara tenacia e scrittrice riluttante a farsi incasellare in schemi prefissati, ha improntato il proprio percorso creativo su due binari: quello dello stile - nei termini della qualit\u00e0 letteraria - e, soprattutto, quello dell'impegno politico e dell'insopprimibile esigenza di libert\u00e0 e giustizia. Questa sorta di \"leitmotiv\" ha fatto spesso capolino tra le pagine dei suoi scritti.\nSebbene taluna critica abbia inserito - o tentato di inserire - la sua opera nel contesto di quella che viene convenzionalmente definita letteratura rosa, l'opera di Alba de C\u00e9spedes, per contro, ha sempre mirato alla produzione di scritti di spessore etico e intellettuale, comunque in grado di far emergere la propria vocazione artistica senza che venisse meno l'impegno politico.\nLe carte e documenti che nella sua lunga esistenza aveva raccolto e conservato personalmente, sono state donate dalla scrittrice, una settimana prima della sua morte, agli Archivi Riuniti delle Donne, con sede a Milano. Nella lettura di queste lettere, appunti, traduzioni, manoscritti e fotografie, pubblicamente consultabili, si possono rilevare i termini del suo impegno - tanto politico quanto culturale - cos\u00ec come le ragioni pi\u00f9 profonde del suo lavoro. Sono, in definitiva, una testimonianza dell'appassionata e raffinata scrittura di questa autrice, nonch\u00e9 del suo desiderio di raccontare e interrogare (e interrogarsi) sul senso della storia, con una visione altra e alta, capace di andare in profondit\u00e0 rispetto al senso delle cose e degli eventi che circondavano le persone del suo tempo.\nIl 9 ottobre 2002 a Cuba \u00e8 nato l'annuale \"Premio Letterario Alba de C\u00e9spedes\", promosso dalla \"Ambasciata Italiana all'Avana\" e da varie istituzioni culturali di Roma, Milano, Venezia e Avana. La prima vincitrice \u00e8 stata la scrittrice cubana Nancy Alonso con il suo racconto \"Cerrado por reparacion\". Nella stessa data \u00e8 stata inaugurata anche la \"Sala Alba de C\u00e9spedes\" all'interno del \"Museo Storico Carlos Manuel de Cespedes\" di Bayamo, capoluogo della \"Provincia di Granma\" (zona di provenienza della famiglia De Cespedes). In tale sala il giorno 14 febbraio 2012 \u00e8 stata presentata la prima edizione spagnola dell'ultimo romanzo di Alba de C\u00e9spedes \"Con gran amor\" (dedicato a Fidel Castro e alla Rivoluzione Cubana), edito dalle \"Ediciones Union\" dell'Avana e dall'\"Arci Nazionale\" di Roma.\nA Roma le \u00e8 stata dedicata una strada.\nGiudizi critici.\nFin dai primi racconti e gi\u00e0 dal romanzo che le d\u00e0 notoriet\u00e0, \"Nessuno torna indietro\", le analisi di Alba De C\u00e9spedes si dirigono verso le quattro mura familiari, in cui la donna, ancora negli anni trenta-quaranta, vive una vita domestica amara. L'indagine della De C\u00e9spedes naturalmente tende al sociale senza essere sociologica, in pratica preferendo l'attenzione critica verso un mondo di affetti e di soggezione pi\u00f9 vicino a quello di Giuseppe Giacosa di \"Come le foglie\" che alla moderna liberazione. La rassegnazione si tramuta in ribellione nel romanzo \"Dalla parte di lei\", la cui protagonista dopo un solo anno di matrimonio uccide il marito, e nell'uccisione la coeva resistenza romana (cui nella realt\u00e0 la scrittrice ader\u00ec) viene evocata e insieme rimossa. Oppure il personaggio femminile riconosce il fallimento delle proprie speranze, della propria vita, come avviene nel \"Quaderno Proibito\". Dall'iniziale autobiografismo e da un certo romanticismo che avviene nel ricordo e persino nelle descrizioni dei rapporti di coppia, la scrittrice sempre pi\u00f9 viene liberando, anche attraverso un illimpidimento del linguaggio, una coscienza femminile di conquista dell'identit\u00e0 (Gilberto Finzi, da \"Novelle Italiane\", ed. Garzanti).\nBiblioteca e carte personali.\nLa sua biblioteca e le sue carte, per sua espressa volont\u00e0, sono state depositate presso gli Archivi riuniti delle donne, Corso di porta Nuova, 32, Milano."}
{"id": "1298048", "revid": "21880", "url": "https://it.wikipedia.org/wiki?curid=1298048", "title": "Pentalagus", "text": ""}
{"id": "1298049", "revid": "46931", "url": "https://it.wikipedia.org/wiki?curid=1298049", "title": "La ricchezza delle nazioni (Adam Smith)", "text": ""}
{"id": "1298059", "revid": "78273", "url": "https://it.wikipedia.org/wiki?curid=1298059", "title": "Votsovotsa", "text": ""}
{"id": "1298060", "revid": "124123", "url": "https://it.wikipedia.org/wiki?curid=1298060", "title": "Al Casey", "text": "Alla fine degli anni trenta incontr\u00f2 Fats Waller, con il quale collabor\u00f2 fino al 1943 (anno della scomparsa di Waller) apparendo su numerose incisioni e componendo brani tra i quali \u00e8 da ricordare \"Buck Jumpin\".Nel 1944 collabor\u00f2 brevemente con Louis Armstrong e con la Clarenece Profit's band. Durante il periodo trascorso con Waller lavor\u00f2 anche con Teddy Wilson, Billie Holiday, Frankie Newton e Chuck Berry.\nNel tempo, Casey, ha dimostrato il proprio valore sia come chitarrista prettamente jazz che come interprete di Rhythm and blues. \u00c8 scomparso, stroncato da un tumore al colon, a soli quattro giorni dal compimento del suo novantesimo compleanno."}
{"id": "1298065", "revid": "194571", "url": "https://it.wikipedia.org/wiki?curid=1298065", "title": "Lamina dell'arco vertebrale", "text": ""}
{"id": "1298071", "revid": "287204", "url": "https://it.wikipedia.org/wiki?curid=1298071", "title": "Sam Hornish", "text": "Biografia.\nDal 2000 al 2007 ha preso parte al campionato Indy Racing League conquistando il titolo della categoria negli anni 2001, 2002 e 2006.\nDetiene sia il record di titoli, sia il record di vittorie, 19 in 116 gare disputate. Nel 2006 \u00e8 riuscito a vincere, per la prima volta, la 500 Miglia di Indianapolis, battendo per pochi millesimi Marco Andretti.\nA partire dal 2008, Sam Hornish ha cominciato a gareggiare in NASCAR per il team di Roger Penske nella Sprint Cup Series. A partire dal 2011, Hornish \u00e8 passato alla Nationwide Series, sempre correndo per Penske, partecipando a varie gare e trovando la vittoria alla terzultima gara dell'anno. Nel 2012, Hornish partecipa alla Nationwide Series nuovamente con una Dodge del team di Roger Penske. In seguito allo scandalo doping che ha visto protagonista A. J. Allmendinger, Sam Hornish \u00e8 stato chiamato per correre in Sprint Cup con la Dodge numero 22 in sua sostituzione. Nel 2015 correr\u00e0 a tempo pieno con il Richard Petty Motorsports #9 al posto di Marcos Ambrose."}
{"id": "1298080", "revid": "152625", "url": "https://it.wikipedia.org/wiki?curid=1298080", "title": "Charlotte Crona", "text": ""}
{"id": "1298081", "revid": "194571", "url": "https://it.wikipedia.org/wiki?curid=1298081", "title": "Peduncolo vertebrale", "text": ""}
{"id": "1298088", "revid": "1186766", "url": "https://it.wikipedia.org/wiki?curid=1298088", "title": "Vigevanese", "text": ""}
{"id": "1298091", "revid": "1543377", "url": "https://it.wikipedia.org/wiki?curid=1298091", "title": "Museo del Risorgimento (Palermo)", "text": "Il Museo del Risorgimento \u00e8 uno spazio espositivo di Palermo dedicato al Risorgimento. L'esposizione tratta temi relativi soprattutto alla rivoluzione siciliana del 1848 e alle fasi della spedizione dei Mille avvenute in Sicilia. \u00c8 intitolato a Vittorio Emanuele Orlando.\nIl museo \u00e8 ospitato in una parte dell'ex convento di San Domenico, edificio del XIV secolo in pieno centro storico della citt\u00e0. \u00c8 gestito dalla Societ\u00e0 Siciliana per la Storia Patria ed \u00e8 diretto da Pasquale Hamel.\nStoria.\nLe premesse per l'istituzione di un museo del Risorgimento a Palermo sono datate 1892, quando alcuni componenti della \"Societ\u00e0 Siciliana per la Storia Patria\" allestirono, in seno all'Esposizione Nazionale di Palermo, una mostra di cimeli risalenti al Risorgimento; questi reperti, qualche decennio dopo, vennero incamerati dal museo. Gi\u00e0 nel 1873 venne fondato un archivio storico sull'argomento, che \u00e8 consultabile ancora oggi e che conserva circa centomila volumi. L'apertura ufficiale del museo si ebbe il 31 dicembre 1918; in questo modo, si voleva festeggiare la vittoria dell'Italia nella prima guerra mondiale. La prima riorganizzazione delle raccolte avvenne nel 1932, quando alle collezioni venne fornita un'esposizione pi\u00f9 razionale e meno casuale.\nNel 1961, in occasione del centesimo anniversario dell'Unit\u00e0 d'Italia, ci fu la sistemazione e la riorganizzazione definitiva con la riparazione, tra l'altro, dei danni prodotti all'edificio dai bombardamenti della seconda guerra mondiale; l'inaugurazione del rinnovato spazio espositivo ebbe luogo il 15 aprile 1961. La risistemazione mir\u00f2 anche a rendere l'esposizione meno percettiva e pi\u00f9 critica, fornendo ai visitatori la possibilit\u00e0 di formarsi un'opinione su questo periodo storico. Da allora il museo porta il nome di Vittorio Emanuele Orlando. La prima guida alle esposizioni venne realizzata nel 1975.\nDopo essere stato restaurato grazie a lavori di riqualificazione iniziati nel 2006, il museo venne riaperto il 29 maggio 2010, e inaugurato al pubblico nel 2011 in occasione del 150\u00ba anniversario dell'Unit\u00e0 d'Italia alla presenza del Capo dello Stato Giorgio Napolitano. Nel 2013 il museo venne chiuso al pubblico per mancanza di fondi, cos\u00ec come la biblioteca della Societ\u00e0 Siciliana per la Storia Patria, a cui \u00e8 annesso. \u00c8 stato nuovamente riaperto al pubblico nel 2016.\nLe esposizioni.\nLe collezioni esposte sono incentrate principalmente sulla rivoluzione siciliana del 1848 e sulle fasi della spedizione dei Mille avvenute in Sicilia. Le sale espositive sono tre: il \"Grande Salone\", la \" Sala Crispi\" e la \"Sala Meli\". Nel Grande Salone sono conservati i cimeli di epoca risorgimentale, tra cui dipinti, divise militari, fotografie, incisioni, armi, oggetti di uso comune e busti di gesso e di marmo raffiguranti i protagonisti di questo periodo storico. La datazione dei reperti va dai moti del 1820-1821, a quelli del 1836-1837, alle rivolte del 1848-1849 (con particolarmente attenzione alla rivoluzione siciliana del 1848) e - per terminare - alle fasi della spedizione dei Mille avvenute in Sicilia.\nNella Sala Crispi sono stati ricomposti lo studio e lo scranno parlamentare di Francesco Crispi, mentre nella Sala Meli si trova lo studio di Giovanni Meli. Tra i reperti pi\u00f9 importanti conservati nel museo ci sono una delle bandiere tricolori originali appartenente al piroscafo \"Lombardo\" che partecip\u00f2, insieme al \"Piemonte\", alla spedizione dei Mille, e un cannone originale, comprensivo di proiettili dell'epoca, che venne utilizzato nel 1820 durante le rivolte in Sicilia. \u00c8 anche conservata la lettera originale di rinuncia al titolo di Re di Sicilia da parte di Alberto Amedeo di Savoia."}
{"id": "1298092", "revid": "121321697", "url": "https://it.wikipedia.org/wiki?curid=1298092", "title": "Curtis Fuller", "text": "Biografia.\nI genitori, di origine giamaicana, morirono quando Fuller era ancora giovanissimo e ne consegu\u00ec l'affidamento ad un orfanotrofio. Nel periodo scolastico, a Detroit, ebbe come compagni di scuola Paul Chambers e Donald Byrd e conobbe Tommy Flanagan, Thad Jones e Milt Jackson.\nFinito il servizio militare (durante il quale suon\u00f2 in una band con Chambers ed i fratelli Julian \"Cannonball\" e Nat Adderley) si un\u00ec al quintetto di Yusef Lateef, altro musicista di Detroit. Nel 1957 la band si spost\u00f2 a New York e Fuller registr\u00f2 il suo primo disco da leader par la \"Prestige Records\".\nAlfred Lion, della Blue Note lo ascolt\u00f2 suonare con Miles Davis alla fine degli anni cinquanta e lo scrittur\u00f2 come collaboratore per incisioni di Sonny Clark e John Coltrane. Probabilmente il suo contributo a \"Blue Train\" di Coltrane pu\u00f2 essere considerato come la sua miglior performance.\nFuller incise quattro dischi con la Blue Note, dei quali uno con Slide Hampton che, per\u00f2, non fu pubblicato per molti anni.\nNegli anni successivi fece altre apparizioni come collaboratore per musicisti quali Bud Powell, Jimmy Smith, Wayne Shorter, Lee Morgan e Joe Henderson, suo ex compagno di universit\u00e0.\nFuller \u00e8 particolarmente fiero di essere l'unico trombonista ad aver inciso dischi con Coltrane, Powell e Smith ed il tutto fra l'agosto ed il settembre del 1957.\n\u00c8 stato anche il primo trombonista ad essere incluso nell'Art Farmer Benny Golson Jazztet, per poi diventare (nel 1961) il \"sesto uomo\" dei Jazz Messengers di Art Blakey restando in formazione fino al 1965.\nNei tardi anni sessanta, concluso il contratto con la Blue Note, registr\u00f2 alcuni album per la Impulse Records, la Epic e la Savoy Records.\nNegli anni settanta entr\u00f2 nella band di Dizzy Gillespie che lasci\u00f2 per intraprendere un tour con Count Basie e per riunirsi con Blakey e Golson."}
{"id": "1298095", "revid": "194571", "url": "https://it.wikipedia.org/wiki?curid=1298095", "title": "Forame vertebrale", "text": ""}
{"id": "1298097", "revid": "212348", "url": "https://it.wikipedia.org/wiki?curid=1298097", "title": "Lissodelphis", "text": "Lissodelphis \u00e8 un genere di Cetacei Odontoceti della famiglia Delphinidae, cui appartengono due specie: il lissodelfino boreale (\"Lissodelphis borealis\") e il lissodelfino australe (\"Lissodelphis peronii\"). Sono due tra i cetacei pi\u00f9 facili da identificare in mare. Entrambi questi delfini hanno colorazioni nere e bianche e sono privi di pinna dorsale. Nonostante siano stati riconosciuti come specie dagli scienziati da molto tempo (la specie boreale venne identificata da Peale nel 1848 e quella australe persino prima - Lac\u00e9p\u00e8de, 1804) sappiamo sorprendentemente molto poco della loro storia naturale e del loro comportamento.\nDescrizione fisica.\nEntrambe le specie hanno corpi snelli, pinne pettorali piccole e appuntite e una piccola coda. Cosa notevole, nessuna specie ha la pinna dorsale. Il lissodelfino boreale \u00e8 l'unico delfino del Pacifico con questa caratteristica. Similmente, quello australe \u00e8 l'unico delfino senza pinna nell'emisfero meridionale. Le due specie possono distinguersi facilmente (oltre che dalla separazione geografica dei loro areali) dall'estensione della colorazione bianca del corpo. Entrambi hanno il ventre bianco; comunque, la superficie bianca della specie australe \u00e8 molto pi\u00f9 grande - includendo i fianchi, le pettorali, il rostro e la fronte.\nI maschi di lissodelfino boreale alla maturit\u00e0 sessuale sono lunghi circa 220 cm. Le femmine 200 cm. Entrambi i sessi raggiungono la maturit\u00e0 a circa 10 anni. I lissodelfini neonati sono lunghi circa la met\u00e0 dei loro genitori. La specie australe \u00e8 generalmente pi\u00f9 grande (fino a 250 cm) e pi\u00f9 pesante (fino a 100 kg, rispetto al peso massimo di 80-90 kg di quella boreale). I delfini vivono per circa 40 anni.\nDistribuzione.\nIl lissodelfino boreale \u00e8 largamente distribuito nel Nord Pacifico temperato in una fascia che va dalla Kam\u010datka e dal Giappone ad ovest alla Columbia Britannica e gi\u00f9 fino alla penisola della Baja California ad est. Non sappiamo con certezza se abbiano abitudini migratorie. Comunque, alcuni individui sono stati osservati nei pressi della California mentre seguivano il loro cibo abituale, i calamari, in inverno e primavera. In estate non \u00e8 stato registrato nessun avvistamento. Di sicuro sappiamo che questi delfini sono pelagici. Non esiste alcuna stima della popolazione globale. Nei pressi della linea costiera nordamericana sono stati stimati 14.000 individui.\nIl lissodelfino australe ha una distribuzione circumpolare che va dai 40\u00b0 ai 55\u00b0. Vengono avvistati soprattutto nel mar di Tasman.\nComportamento.\nEntrambe le specie sono altamente gregarie. Si muovono in pod di alcune centinaia di individui e qualche volta si raggruppano in gruppi di 3000. I gruppi possono anche comprendere lagenorinchi scuri e globicefali (nel sud) e lagenorinchi dai denti obliqui (nel nord). Questi delfini sono tra i nuotatori pi\u00f9 veloci (pi\u00f9 di 40 km/h). Possono a volte diventare molto chiassosi, saltando e sbattendo le code sull'acqua, o farsi molto tranquilli e quasi impercettibili sul mare. Ad alte velocit\u00e0 possono spiccare salti di 7 metri sulla superficie dell'oceano in una graziosa andatura sobbalzante.\nLe specie normalmente evitano le imbarcazioni, ma in certe occasioni si sono visti seguire le scie.\nPer la specie settentrionale non \u00e8 stato registrato alcuno spiaggiamento. Invece siamo a conoscenza di 77 lissodelfini australi che si sono spiaggiati sull'isola di Chatham.\nConservazione.\nNessuna specie viene cacciata e la sopravvivenza a lungo termine delle specie \u00e8 certamente assicurata, restando cos\u00ec la situazione. Comunque negli anni '80 decine di migliaia di esemplari della specie settentrionale rimasero uccisi nelle reti d'altura usate a quei tempi. Le reti vennero bandite dalle Nazioni Unite nel 1993. Le campagne conservazionistiche lavorano con vigore per tentare di scongiurare che questi divieti vengano revocati.\nNel passato sono stati fatti tentativi per cercare di tenere dei lissodelfini boreali negli acquari. Nella maggior parte dei casi sono morti per ragioni sconosciute entro tre settimane. Eccezionalmente, un animale sopravvisse 15 mesi in cattivit\u00e0. Non \u00e8 stato fatto alcun tentativo, invece, con il lissodelfino australe."}
{"id": "1298100", "revid": "124771751", "url": "https://it.wikipedia.org/wiki?curid=1298100", "title": "Cathair Mor", "text": "Regn\u00f2 per soli due o tre anni, passati per lo pi\u00f9 conducendo guerre sanguinose. Mor\u00ec nella battaglia di Moigh Acha, nel Meath, contro Conn delle Cento battaglie."}
{"id": "1298103", "revid": "92719", "url": "https://it.wikipedia.org/wiki?curid=1298103", "title": "Delfino balena franca", "text": ""}
{"id": "1298104", "revid": "131358", "url": "https://it.wikipedia.org/wiki?curid=1298104", "title": "Coppa Mustang", "text": ""}
{"id": "1298105", "revid": "194571", "url": "https://it.wikipedia.org/wiki?curid=1298105", "title": "Incisura vertebrale", "text": ""}
{"id": "1298106", "revid": "78273", "url": "https://it.wikipedia.org/wiki?curid=1298106", "title": "Peduncoli vertebrali", "text": ""}
{"id": "1298110", "revid": "1573940", "url": "https://it.wikipedia.org/wiki?curid=1298110", "title": "Ashley (Dakota del Nord)", "text": "Ashley \u00e8 un centro abitato (\"city\") degli Stati Uniti d'America, capoluogo della Contea di McIntosh, nello Stato del Dakota del Nord. Nel censimento del 2000 la popolazione era di 882 abitanti. La citt\u00e0 \u00e8 stata fondata nel 1887.\nGeografia fisica.\nSecondo i rilevamenti dell'United States Census Bureau, la localit\u00e0 di Ashley si estende su una superficie di 1,6 km\u00b2, tutti occupati da terre.\nPopolazione.\nSecondo il censimento del 2000, ad Ashley vivevano 882 persone, ed erano presenti 258 gruppi familiari. La densit\u00e0 di popolazione era di 541 ab./km\u00b2. Nel territorio comunale si trovavano 582 unit\u00e0 edificate. Per quanto riguarda la composizione etnica degli abitanti, il 98,41% era bianco, lo 0,34% era nativo, lo 0,91% proveniva dall'Asia e lo 0,34% apparteneva a due o pi\u00f9 razze. La popolazione di ogni razza ispanica corrispondeva allo 0,91% degli abitanti.\nPer quanto riguarda la suddivisione della popolazione in fasce d'et\u00e0, il 12,0% era al di sotto dei 18, il 4,2% fra i 18 e i 24, il 14,4% fra i 25 e i 44, il 21,2% fra i 45 e i 64, mentre infine il 48,2% era al di sopra dei 65 anni di et\u00e0. L'et\u00e0 media della popolazione era di 64 anni. Per ogni 100 donne residenti vivevano 82,2 maschi."}
{"id": "1298116", "revid": "125226011", "url": "https://it.wikipedia.org/wiki?curid=1298116", "title": "Corporaci\u00f3n Deportiva Club Atl\u00e9tico Nacional", "text": "La Club Atl\u00e9tico Nacional S. A., meglio nota come Atl\u00e9tico Nacional de Medell\u00edn o semplicemente come Atl\u00e9tico Nacional, \u00e8 una societ\u00e0 calcistica colombiana con sede nella citt\u00e0 di Medell\u00edn. Milita nella Categor\u00eda Primera A, la massima divisione del campionato colombiano, e condivide lo stadio Atanasio Girardot (44.739 spettatori) con l'Independiente Medellin.\nInsieme a e \u00e8 uno dei tre club che hanno disputato ogni edizione della massima divisione colombiana. Premiato come miglior club colombiano del XXI secolo, l'Atl\u00e9tico Nacional vive accese rivalit\u00e0 con il Deportivo Independiente Medellin, con cui disputa un match denominato \"El Cl\u00e1sico Paisa\", e i Millonarios.\nFondato nel 1947 con il nome di \"Club Atl\u00e9tico Municipal de Medell\u00edn\" dall'allora presidente della lega calcistica del dipartimento di Antioquia Luis Alberto Villegas L\u00f3pez, nel 1996 fu rilevato dalla Organizaci\u00f3n Ardila L\u00fclle.\n\u00c8 storicamente uno dei migliori club calcistici colombiani. Nella sua bacheca figurano 16 titoli nazionali, 2 titoli di S\u00faper Liga e 5 Coppe di Colombia, che ne fanno il club colombiano pi\u00f9 titolato, e 2 Coppe Libertadores, vinte nel 1989 grazie ad una squadra composta da soli calciatori colombiani (da cui il soprannome \"Puros Criollos\"), prima compagine colombiana a riuscire nell'impresa, e nel 2016. In ambito internazionale il club ha vinto anche 1 Recopa Sudamericana, 2 Coppe Merconorte e 2 Coppe Interamericane, per un totale di 7 trofei internazionali.\nStoria.\nFondazione e primi anni di professionismo.\nIl club fu fondato il 7 marzo 1947 con il nome di \"Club Atl\u00e9tico Municipal de Medell\u00edn\" da Luis Alberto Villegas L\u00f3pez, presidente della lega calcistica del dipartimento di Antioquia, allo scopo di promuovere la pratica del calcio e della pallacanestro in citt\u00e0. Si basava sulla \"Uni\u00f3n Indulana Foot-Ball Club\", una squadra di calcio dilettantistica facente parte della \"Liga Antioque\u00f1a de F\u00fatbol\", il campionato locale. I membri ufficiali erano: Luis Alberto Villegas Lopera, Jorge Osorio, Alberto Eastman, Jaime Restrepo, Gilberto Molina, Ra\u00fal Zapata Lotero, Jorge G\u00f3mez Jaramillo, Arturo Torres Posada and Julio Ortiz.\nL'Atl\u00e9tico Municipal partecip\u00f2 alla prima edizione del campionato nazionale nel 1948. Ogni club doveva versare 1000 pesos (1050 dollari). L'Atl\u00e9tico Municipal disput\u00f2 la sua prima partita nella storia del torneo contro l'Universidad, battendola per 2-0. Si piazz\u00f2 sesta su dieci partecipanti con sette vittorie, quattro pareggi e sette sconfitte.\nCambio di denominazione, primi successi e crisi economica.\nNel 1951 l'Atl\u00e9tico Municipal cambi\u00f2 nome in \"Atl\u00e9tico Nacional\", a conferma della volont\u00e0 di incarnare lo spirito nazionale colombiano, come dimostra l'introduzione di una politica di ingaggio di soli calciatori colombiani. Solo nel 1953 il club annover\u00f2 in squadra il primo calciatore straniero, l'argentino Atilio Miotti.\nNel 1954 l'Atl\u00e9tico Nacional si aggiudic\u00f2 il suo primo titolo nazionale, allenato da Fernando Paternoster, che aveva gi\u00e0 guidato la squadra dal 1948 al 1951. Il percorso del club fu caratterizzato da una sola sconfitta, contro il Boca Juniors de Cali. L'argentino Carlos Gambina fu capocannoniere del torneo con 21 gol.\nNel 1958, a causa di una crisi economica, l'Atl\u00e9tico Nacional e l'Independiente Medell\u00edn si fusero in un'unica squadra, che continu\u00f2 a giocare con il nome di Atl\u00e9tico Nacional, ma fu nota come \"Independiente Nacional\". La fusione dur\u00f2 soltanto una stagione e dall'annata successiva i due club tornarono ad avere squadre separate.\nGli anni 1970 e l'era Zubeld\u00eda.\nNel 1973, a 19 anni dal primo titolo nazionale, l'Atl\u00e9tico Nacional mise in bacheca il suo secondo titolo colombiano. Classificatasi prima nel \"Torneo Finalizaci\u00f3n\" con 34 punti, la squadra sfid\u00f2 Millonarios e Deportivo Cali nella fase finale e si aggiudic\u00f2 il torneo con tre vittorie e una sconfitta in quattro partite.\nIl 22 luglio 1976 arriv\u00f2 sulla panchina dell'Atl\u00e9tico Nacional l'argentino Osvaldo Zubeld\u00eda, che aveva vinto vari titoli in patria con l'Estudiantes de La Plata. Il tecnico port\u00f2 la squadra al successo in campionato nel 1976 e nel 1981. Il 17 gennaio 1982 Zubeld\u00eda mor\u00ec a causa di un infarto. Lo sostitu\u00ec l'uruguaiano Luis Cubilla, nel 1983. In questo anno, precisamente il 6 aprile, fu inaugurata la Escuela de F\u00fatbol de Nacional con a capo Francisco Maturana.\nI \"Puros Criollos\" e la prima Coppa Libertadores.\nNel 1987 il club torn\u00f2 alla politica di ingaggio di soli calciatori colombiani (\"Puros Criollos\"). Il nuovo allenatore Francisco Maturana poteva contare su calciatori di sicuro valore come Ren\u00e9 Higuita, Norberto Molina, Andr\u00e9s Escobar, Luis Carlos Perea, Luis Fernando Herrera, John Tr\u00e9llez, Leonel \u00c1lvarez, Gildardo G\u00f3mez e Albeiro Usuriaga, tutti membri pi\u00f9 o meno affermati della nazionale di calcio colombiana. Nel 1988 l'Atl\u00e9tico Nacional giunse primo nella classifica complessiva e fu ammesso alla fase finale del campionato. Qui si piazz\u00f2 secondo a pari punti con i Millonarios, ma penalizzato dalla differenza reti. Si qualific\u00f2 per la Coppa Libertadores 1989. Il club aveva partecipato gi\u00e0 alla Coppa Libertadores cinque volte, l'ultima delle quali nel 1982.\nNel 1989 l'Atl\u00e9tico Nacional divenne la prima compagine colombiana a vincere la Copa Libertadores. Dopo aver superato il girone con Millonarios, Deportivo Quito ed Emelec con 7 punti, 3 in meno dei Millonarios, affront\u00f2 nuovamente i Millonarios nei quarti di finale e li sconfisse per 2-1 tra andata e ritorno. In semifinale, dopo uno 0-0 in Uruguay, batt\u00e9 il Danubio per 6-0 in casa con quattro gol di Albeiro Usuriaga, un gol di Alexis Garc\u00eda e uno di N\u00edver Arboleda. Nella doppia finale, contro i paraguaiani dell'Olimpia, l'Atl\u00e9tico Nacional fu sconfitto per 2-0 ad Asunci\u00f3n (gol di Rafael Bobadilla e Vidal Sanabria), ma nel ritorno, che si gioc\u00f2 a Bogot\u00e0, riusc\u00ec a riequilibrare il risultato con un'autorete di Fider Mi\u00f1o e un gol di Albeiro Usuriaga. Si and\u00f2 cos\u00ec ai tiri di rigore, dove l'Atl\u00e9tico vinse per 5-4, conquistando il suo primo trofeo internazionale.\nIl 17 dicembre 1989, allo Stadio Olimpico di Tokyo, la squadra di Maturana affront\u00f2, in qualit\u00e0 di campione del Sudamerica, il fortissimo Milan di Arrigo Sacchi, campione d'Europa in carica, nella gara che assegnava la Coppa Intercontinentale. La partita, molto tattica e poco spettacolare, fu decisa in favore degli italiani da un gol messo a segno da Evani ad un minuto dalla conclusione dei tempi supplementari.\nCome vincitore della Coppa Libertadores il Nacional prese parte anche alla Coppa Interamericana 1989. Contro i Pumas UNAM, vincitori della CONCACAF Champions' Cup 1989, il Nacional si impose per 2-0 all'andata, il 5 marzo 1990, e per 4-1 nella partita di ritorno, giocata a Citt\u00e0 del Messico il 1\u00ba agosto 1990. Perse poi la Recopa Sudamericana 1990 uscendo sconfitto per 1-0 contro i vincitori della Supercoppa Sudamericana 1989, gli argentini del Boca Juniors.\nIl Nacional riusc\u00ec a raggiungere la semifinale della Coppa Libertadores sia nel 1990 che nel 1991, eliminata in ambo i casi dagli avversari della finale del 1989, i paraguaiani dell'Olimpia. La squadra vinse il campionato colombiano del 1991 grazie al primo posto ottenuto nella fase finale con Am\u00e9rica, Junior e Santa Fe.\nAnni 2000 e la seconda Coppa Libertadores.\nNel 2004 il Nacional venne nuovamente meno alla politica di ingaggio di soli calciatori colombiani acquistando il venezuelano Jorge Rojas e l'argentino Hugo Morales. Il Nacional \u00e8 l'unica squadra colombiana che ha vinto due titoli nazionali, Apertura e Finalizaci\u00f3n, da quando fu istituita tale formula, nel 2002, avendo trionfato nel 2007 e nel 2013.\nNel 2009 il Nacional visse la stagione pi\u00f9 tribolata della sua storia, con un 17\u00ba posto finale nel Torneo Apertura, con sole tre vittorie in diciotto partite. Nel Torneo Finalizaci\u00f3n la squadra si piazz\u00f2 settima, qualificandosi per il turno successivo, dove la squadra fu inserita nel gruppo B con Atl\u00e9tico Huila, Deportes Tolima e Santa Fe. Il secondo posto non bast\u00f2 a qualificarsi per le fasi finali del campionato.\nNel 2012 il club si classific\u00f2 12\u00b0 nel Torneo Apertura e non si qualific\u00f2 per il turno successivo. Sulla panchina della squadra arriv\u00f2 Juan Carlos Osorio, gi\u00e0 allenatore dell'Once Caldas dal 2010 al 2011 e capace di vincere il Torneo Finalizaci\u00f3n 2010. Osorio era, tuttavia, reduce da una cattiva stagione come tecnico del Puebla, con sole due vittorie ottenute in undici partite. Nel Torneo Finalizaci\u00f3n il Nacional si classific\u00f2 5\u00b0 e si qualific\u00f2 per il turno successivo. Non bast\u00f2 poi per andare avanti nel torneo il secondo posto nel raggruppamento con Independiente Medell\u00edn, Itag\u00fc\u00ed e La Equidad. Quell'anno il Nacional mise in bacheca la sua prima Copa Colombia, battendo il Deportivo Pasto per 2-0 tra andata e ritorno. La squadra vinse anche la prima edizione della S\u00faper Liga colombiana, sconfiggendo lo Junior per 6-1 tra andata e ritorno.\nNel 2013 il Nacional vinse per la seconda volta i due tornei del campionato, il Torneo Apertura e il Torneo Finalizaci\u00f3n, e la Copa Colombia, conquistata battendo per 3-2 (tra andata e ritorno) i Millonarios, detentori del trofeo. Nel Torneo Apertura ebbe la meglio sul Santa Fe; nel Torneo Finalizaci\u00f3n batt\u00e9 il Deportivo Cali. In totale fece registrare 29 vittorie, 16 pareggi e 7 sconfitte nel 2013. Nella Copa Sudamericana 2013 il Nacional fu eliminato dal San Paolo nei quarti di finale (3-2 per i brasiliani il risultato complessivo).\nNel 2014 la squadra si aggiudic\u00f2 il Torneo Apertura, il terzo consecutivo, battendo in finale lo Junior per 4-2 ai tiri di rigore (2-2 il punteggio complessivo tra andata e ritorno). Nel Torneo Finalizaci\u00f3n la squadra fu eliminata in semifinale, giungendo terza in un gruppo con Atl\u00e9tico Huila, Once Caldas e Santa Fe. Nella S\u00faper Liga 2014 il Nacional, partecipante in quanto campione nella stagione precedente, perse ai rigori per 4-3 contro il Deportivo Cali (2\u20132 il risultato complessivo).\nNella Coppa Libertadores 2014 fu eliminato nei quarti di finale dal Defensor Sporting, che prevalse con un netto 3-0 tra andata e ritorno, mentre nella Copa Sudamericana 2014 il Nacional fu battuto in finale dal River Plate (1-1 a Medell\u00edn e 2-0 a Buenos Aires).\nNel Categor\u00eda Primera A 2015 il Nacional fu eliminato ai quarti di finale del Torneo Apertura dal Deportivo Cali. Alla fine del torneo Osorio lasci\u00f2 il club e fu ingaggiato dal San Paolo. Gli subentr\u00f2 Reinaldo Rueda, ex allenatore della nazionale ecuadoriana e della nazionale honduregna. Nel Torneo Finalizaci\u00f3n il Nacional di Rueda si laure\u00f2 campione battendo in finale lo Junior per 3-2 ai tiri di rigore (2-2 tra andata e ritorno). Jefferson Duque fu capocannoniere del torneo con 15 reti. Il Nacional divenne, con 15 titoli e un totale di 25 trofei tra allori nazionali e internazionali, la squadra colombiana pi\u00f9 titolata.\nNella Coppa Libertadores 2015 il percorso del Nacional si arrest\u00f2 negli ottavi di finale contro l'Emelec, vittoriosi per 2-0 all'andata e sconfitti per 1-0 nel ritorno.\nNel Torneo Apertura 2016 l'Atl\u00e9tico Nacional si classific\u00f2 secondo con 39 punti, ad un punto dall'Independiente Medell\u00edn. Nei quarti di finale elimin\u00f2 il Rionegro \u00c1guilas battendolo per 5-4 dopo i tiri di rigore (2-2 il risultato complessivo). In semifinale fu sconfitto per 4-2 ai rigori dallo Junior (1-1 il risultato complessivo).\nNel 2016 l'Atl\u00e9tico Nacional vinse per la seconda volta nella sua storia la Coppa Libertadores. Inizi\u00f2 il torneo con cinque successi in sei partite, vincendo il proprio girone senza concedere gol contro Hurac\u00e1n, Pe\u00f1arol e Sporting Cristal. Contro l'Hurac\u00e1n, negli ottavi di finale, prevalse per 4-2 nel ritorno in Colombia dopo lo 0-0 dell'andata. Nei quarti di finale ebbe la meglio sul Rosario Central, cui non bast\u00f2 la vittoria per 1-0 ottenuta in casa e il gol del vantaggio siglato dopo otto minuti di gioco a Medell\u00edn. Il Nacional segn\u00f2, infatti, i tre gol necessari alla qualificazione, con Macnelly Torres nei minuti di recupero del primo tempo, con Alejandro Guerra al 50\u00b0 e Orlando Berr\u00edo al 90\u00ba minuto di gioco. Contro il San Paolo il Nacional si aggiudic\u00f2 sia l'andata (2-0 con doppietta di Miguel Borja, all'esordio con la nuova maglia e miglior marcatore del Torneo Apertura con 19 gol in 21 partite) che il ritorno (2-1 in rimonta con un'altra doppietta di Borja), raggiungendo dunque la finale di Libertadores, evento che non accadeva dal 1995. Nella doppia finale ebbe la meglio sui sorprendenti ecuadoriani dell'Independiente del Valle, pareggiando per 1-1 allo Stadio Ol\u00edmpico Atahualpa e vincendo per 1-0 (gol di Borja dopo nove minuti di gioco) all'Atanasio Girardot.\nDopo la conquista del titolo continentale, dal 27 luglio l'Atl\u00e9tico Nacional fu impegnato in Copa Colombia, dove part\u00ec dagli ottavi di finale. Eliminate (vittorioso per 2-1 in trasferta e battuto per 2-0 in casa nel ritorno), Patriotas Boyac\u00e1 (3-0, 1-2) e (1-1 e 4-1), approd\u00f2 alla doppia finale di novembre, dove batt\u00e9 (2-1 e 1-0) lo Junior, aggiudicandosi per la terza volta il trofeo.\nIl 28 novembre 2016, giorno della finale di andata per la Coppa Sudamericana, la squadra avversaria fu coinvolta in un disastro aereo nei pressi della citt\u00e0 colombiana di Medell\u00edn dove morirono 77 persone tra le quali 19 giocatori. La competizione fu annullata e la CONMEBOL, su proposta dell'Atl\u00e9tico Nacional, assegn\u00f2 la coppa ad honorem alla Chapecoense.\nAlla fine del 2016 la squadra colombiana divenne la prima compagine non europea ad aggiudicarsi il titolo di \"Squadra mondiale dell'anno IFFHS\" ma complici anche delle cessioni importanti&lt;ref name=\"Transfermarkt.it/atletico-nacional\"&gt;&lt;/ref&gt;, non riusc\u00ec a ben figurare alla Coppa del mondo per club FIFA 2016, cui ebbe accesso in qualit\u00e0 di campione del Sudamerica in carica. Il 14 dicembre 2016 l'Atl\u00e9tico Nacional debutt\u00f2 nel torneo affrontando in semifinale al Suita City Football Stadium i giapponesi del Kashima Antlers, che vinsero per 3-0. Il 18 dicembre i colombiani ottennero il terzo posto nella competizione battendo ai tiri di rigore all'International Stadium Yokohama i messicani del Club Am\u00e9rica (2-2 dopo 120 minuti di gioco).\nIl 10 maggio 2017 si aggiudic\u00f2 la Recopa Sudamericana vincendo per 4-1 la gara di ritorno contro la e ribaltando cos\u00ec la sconfitta nella gara di andata, terminata con il punteggio di 2-1 per i brasiliani.\nDivise ufficiali.\nLe magliette dei giocatori sono a strisce verticali bianche e verdi. I colori sociali sono la causa del principale soprannome della squadra: \"Los Verdolagas\".\nOrganico.\nRosa 2021.\n\"Aggiornata al 7 giugno 2021\"\n \n \nCuriosit\u00e0.\nNegli anni Ottanta la squadra fu di propriet\u00e0 del noto narcotrafficante colombiano Pablo Escobar, sotto la cui presidenza, l\u2019Atl\u00e9tico riusc\u00ec a vincere importanti trofei come ad esempio la Copa Libertadores del 1989."}
{"id": "1298117", "revid": "94647", "url": "https://it.wikipedia.org/wiki?curid=1298117", "title": "Registro linguistico", "text": ""}
{"id": "1298119", "revid": "1745361", "url": "https://it.wikipedia.org/wiki?curid=1298119", "title": "Fedlimid Rechtmar", "text": "Biografia.\nPrese il potere detronizzando Mal, che aveva ucciso il padre di Fedlimid. Istitu\u00ec molte leggi simili alla legge del taglione. Mor\u00ec nel sonno dopo nove anni di regno. Gli viene attribuito il complesso di strade costruite attorno a Tara.\nEbbe tre figli: Conn C\u00e9tchathach, Eochaidh Finn e Fiacha Suighde."}
{"id": "1298120", "revid": "4252", "url": "https://it.wikipedia.org/wiki?curid=1298120", "title": "Il pirata (film 1948)", "text": ""}
{"id": "1298123", "revid": "767487", "url": "https://it.wikipedia.org/wiki?curid=1298123", "title": "Nora Orlandi", "text": " \u00c8 nota anche per aver fondato e diretto il gruppo vocale I 4 + 4 di Nora Orlandi. \u00c8 uno di quei personaggi che, pur restando prevalentemente dietro le quinte, hanno contribuito in prima persona alla realizzazione di moltissime musiche di successo.\nBiografia.\nInizia a suonare sin da bambina, spinta dalla famiglia (la madre, Fanny Campos, \u00e8 una cantante lirica), e impara a suonare il pianoforte e il violino. Si diploma al Conservatorio Nicol\u00f2 Paganini di Genova, citt\u00e0 dove si era nel frattempo trasferita con la famiglia, in composizione, armonia e canto.\nNel 1951, dopo aver superato un provino tenuto dal maestro Pippo Barzizza, \u00e8 assunta come violinista dell'Orchestra della RAI e si trasferisce a Roma. Suona comunque anche con altre orchestre, come quelle di Lelio Luttazzi e Bruno Canfora. Dotata di una buona voce melodica con spunti jazzistici, inizia anche ad esibirsi da solista, accompagnandosi con il pianoforte e proponendo, oltre ad alcuni standard, le prime canzoni scritte da lei, \"Forse s\u00ec\" e \"Pigiamini e orsi blu\".\nAlla fine del 1952 realizza un primo gruppo vocale, che chiama Quartetto 2 + 2, con cui si esibisce in spettacoli dal vivo, radiofonici e televisivi, oltre che partecipare a incisioni di vari cantanti. Continua nel frattempo anche la sua attivit\u00e0 solista incidendo vari singoli.\nSi sposa nel 1955 con un architetto che diventer\u00e0 il suo braccio destro e che anni dopo le dar\u00e0 l'idea di \"raddoppiare\", passando dal quartetto all'ottetto vocale, formando cos\u00ec I 4 + 4 di Nora Orlandi. Nel 1965 il Quartetto Orlandi compare nel film \"008 Operazione Ritmo\" di Tullio Piacentini. La Orlandi compone varie colonne sonore, vincendo anche nel 1966 il \"Premio della critica per la migliore musica per film western\" per \"Johnny Yuma\", e jingle pubblicitari. A volte per le colonne sonore usa lo pseudonimo di Joan Christian.\nLa Orlandi per\u00f2 non ha scritto solo musiche, ma anche testi per canzoni (in particolare in collaborazione con Armando Trovajoli). Nella prima met\u00e0 degli anni ottanta decide di sciogliere i 4 + 4 e ritirarsi per dedicarsi all'insegnamento di solfeggio, armonia, teoria musicale, canto e pianoforte, scrivendo anche un \"Metodo di canto moderno\", che ha riscosso molto successo nell'ambiente degli insegnanti di canto. Sporadicamente ha continuato a incidere come violino solista in alcune colonne sonore e ha partecipato col ruolo di insegnante di canto alla fase iniziale della seconda edizione del programma televisivo \"Amici di Maria De Filippi\" su Canale 5."}
{"id": "1298124", "revid": "729019", "url": "https://it.wikipedia.org/wiki?curid=1298124", "title": "Processo trasverso", "text": "Il processo trasverso \u00e8 il punto d'unione delle lamine e dei peduncoli. I processi trasversi sono punti di inserzione per i muscoli e possono anche articolarsi con le coste."}
{"id": "1298125", "revid": "121169", "url": "https://it.wikipedia.org/wiki?curid=1298125", "title": "Processi trasversi", "text": ""}
{"id": "1298127", "revid": "94647", "url": "https://it.wikipedia.org/wiki?curid=1298127", "title": "Lingua italiana in Svizzera", "text": "L'italiano in Svizzera \u00e8 lingua ufficiale e si distingue da quello parlato in Italia per diverse particolarit\u00e0.\nLo status dell'italiano nella Confederazione Elvetica.\nL'italiano, come terza lingua nazionale svizzera, \u00e8 parlato nella Svizzera italiana (Canton Ticino e Grigioni italiano). \u00c8 lingua ufficiale sia a livello federale che nei due cantoni menzionati.\nL'italiano \u00e8 anche una delle lingue pi\u00f9 parlate nella Svizzera tedesca: \u00e8 infatti usato come idioma di immigrati italiani, dei loro figli, oppure come lingua franca tra lavoratori stranieri di diverse nazionalit\u00e0, tra cui portoghesi, spagnoli ecc..\nAi tempi dell'emigrazione italiana del secondo dopoguerra, l'italiano fu trasmesso come lingua franca in fabbrica e sul cantiere a gruppi etnici di lavoratori stranieri stabilitisi in Svizzera successivamente: ci\u00f2 avvenne dato che erano il gruppo linguistico maggioritario preesistente e il processo inizi\u00f2 con immigrati spagnoli, i quali avevano particolare facilit\u00e0 ad imparare l'italiano, anche se con inevitabili fenomeni di semplificazione. Pi\u00f9 tardi, l'italiano venne acquisito anche da popolazioni di altre etnie, ad esempio da parlanti greci o provenienti dalla Jugoslavia, incoraggiati dalla maggiore facilit\u00e0 di apprendimento in contesti informali ed anche dal fatto che la conoscenza dell'italiano da parte di svizzeri tedeschi e svizzeri francesi \u00e8 in genere assai maggiore che in Germania o in Francia. Oggigiorno, l'uso dell'italiano come lingua franca tra lavoratori in Svizzera \u00e8 in regressione.\nL'importanza dell'italiano come terza lingua nazionale resta comunque notevole; solo per citare un esempio, in ciascuna delle zone linguistiche della Svizzera \u00e8 possibile ricevere i programmi televisivi e radiofonici nelle varie lingue del Paese; si pensi inoltre al fatto che i prodotti di consumo quotidiano destinati alla vendita nei grandi supermercati come Migros sono normalmente etichettati nelle tre lingue nazionali in qualsiasi area linguistica ci si trovi; lo stesso discorso riguarda i foglietti illustrativi dei medicinali (chiamati normalmente, nell'italiano della Svizzera, \"medicamenti\").\nNon si tratta, come accennato, sempre dello stesso italiano parlato in Italia. Se da una parte \u00e8 scontato il fatto che l'uso delle lingue minoritarie locali e soprattutto dei dialetti porti a delle differenze tra le varie zone, va detto che nella Confederazione Elvetica l'italiano mostra delle peculiarit\u00e0 tanto vistose da lasciare chiare tracce anche nella lingua scritta e comunque in contesti formali. Del resto, alcuni elvetismi sono stati recentemente inclusi nei dizionari della lingua italiana. Equivoci tra italiani e svizzeri italiani, se dovuti a diverse accezioni di una parola, sono piuttosto rari, ma possibili.\nNel complesso, la differenza pi\u00f9 importante consiste nell'influsso delle altre lingue nazionali, anche se questi fattori non bastano ad esaurire la questione delle particolarit\u00e0 dell'italiano in Svizzera.\nDati sull'italofonia svizzera.\nI residenti che dichiarano l'italiano come lingua principale sono circa 720.000, in parte residenti nell'area linguistica italofona situata a Sud delle Alpi e per il resto sparsi sul resto del territorio nazionale, attestandosi intorno all'8,4% della popolazione nazionale. A questi ultimi si aggiungono gli oltre due milioni di persone che, con competenze spesso variabili, parlano o capiscono l'italiano come L2 ovvero lingua straniera.\nIl dato relativo agli anni 2013 e 2014 supera il 100% perch\u00e9 gli intervistati hanno avuto la possibilit\u00e0 di indicare pi\u00f9 lingue parlate; per la stessa ragione, un confronto con i dati precedenti non \u00e8 possibile.\nLa rilevazione del 2013 \u00e8 frutto del nuovo approccio dell'Ufficio federale di statistica, che implementando il nuovo piano di censimento della popolazione integra i censimenti decennali con le rilevazioni strutturali, da effettuarsi ogni 3-5 anni. La rilevazione citata \u00e8 focalizzata sulla lingua madre o le \"lingue madri\" dei soggetti bilingue..\nNel Canton Ticino la lingua italiana ha continuato a godere di buona salute, registrando tra l'altro un leggero aumento dal censimento del 1990 a quello del 2000.\nParticolarmente vistosa \u00e8 comunque la flessione nell'insegnamento dell'italiano come lingua straniera nei cantoni francofoni e germanofoni. A titolo di esempio si ricorda che l'italiano, nel Canton San Gallo, viene scelto come materia solo dal 5% dei liceali. Nel febbraio del 2011 il parlamento di questo cantone germanofono \u00e8 arrivato a doversi esprimere su una quasi totale abolizione dell'italiano come lingua straniera dei licei. La proposta venne alla fine respinta con conseguente sollievo da parte del Consiglio di Stato del Ticino.\nL'influsso del tedesco e del francese nella Svizzera italiana.\nUna delle maggiori differenze tra l'italiano standard in Italia e in Svizzera riguarda il fenomeno del forte influsso che gli idiomi, propri dei cantoni non italofoni, hanno avuto sulla lingua italiana in Svizzera. I territori corrispondenti all'odierno Canton Ticino, ad esempio, furono conquistati dalla Confederazione svizzera fra il XV e il XVI secolo, e ne rimasero assoggettati fino alla fine del Settecento (nel 1803, fu poi costituito il Canton Ticino): \u00e8 quindi chiaro il fatto che la lingua tedesca e quella francese ne abbiano fortemente influenzato lo sviluppo linguistico. \u00c8 questo il caso della parola \"medicamento\", che esiste anche nell'italiano in Italia, ma che \u00e8 ormai quasi caduta in disuso, generalmente sostituita da \"medicina\" o \"medicinale\". Nella Svizzera italiana, invece, il termine ha potuto conservarsi anche grazie alla presenza di parole simili nelle altre lingue nazionali.\nIl fenomeno pi\u00f9 vistoso nell'italiano in Svizzera consiste indubbiamente nella ricchezza di prestiti dal francese o dal tedesco.\nAll'interno del prestito linguistico, gioca comunque un ruolo di primo piano il calco:\nLa presente tabella riporta alcuni termini entrati in uso in virt\u00f9 dell'influsso delle altre lingue nazionali. \nGli influssi dialettali sull'italiano in Svizzera.\nCome succede comunemente anche in Italia, sorgono inoltre spesso differenze dovute ai diversi ceppi dialettali, soprattutto nel parlato colloquiale. Come nel resto del nord Italia, la negazione nei dialetti delle lingue locali \u00e8 post-verbale (sotto l'influsso delle lingue gallo-italiche), il che pu\u00f2 influenzare la forma grammaticale dell'enunciato in italiano (si noti la caduta del \"non\"):\nMolto diffusi sono i termini dialettali, usati anche in Lombardia, come \"gabola\" per indicare un problema, una complicazione (verbo \"ingabolare\"). \u00c8 possibile anche riscontrare l'uso di vari termini di origine dialettale utilizzati nelle rispettive valli, che sono stati italianizzati, per esempio l'uso della parola \"ghette\" per \"calzamaglia\". Alcune di queste parole spesso vengono preferite a quelle pi\u00f9 standard, mentre a volte queste espressioni possono essere considerate come errate anche nella Svizzera italiana (n\u00e9 deve trattarsi necessariamente di fenomeni soltanto elvetici).\nI fenomeni finora esposti in questa sezione sono riservati al registro linguistico pi\u00f9 basso, dunque alle situazioni di interazione meno formale e pi\u00f9 vicina al dialetto. Simili considerazioni riguardano anche diversi esempi di semplificazione sintattica dell'enunciato, che in diversi altri luoghi sarebbero praticamente impensabili:\nPu\u00f2 accadere che uno stesso termine abbia due accezioni diverse nei due paesi e che si arrivi ad equivoci. Mentre \"cocomero\" in Italia indica l'anguria, nella Svizzera italiana (come anche in gran parte dell'Italia settentrionale) con questa parola \u00e8 normale indicare il cetriolo, dato che la parola, con questa accezione viene presa in prestito dai dialetti.\nPer quanto riguarda l'aspetto fonologico, nonostante una basilare somiglianza con le variet\u00e0 di Italiano regionale delle zone adiacenti al territorio elvetico, nella Svizzera italiana si possono riscontrare anche varianti tipicamente locali, e quindi non attestate in Italia. Ci\u00f2 \u00e8 comunque da considerare anche tenendo conto delle differenze non indifferenti che si registrano tra valle e valle a Sud delle Alpi. Con lo sviluppo delle vie di comunicazione e l'intensificazione dell'interscambio con l'Italia, le differenze fonetiche sono andate diminuendo soprattutto nelle zone pi\u00f9 a valle presso il confine.\nL'influsso delle istituzioni pubbliche sulla lingua standard nella Svizzera italiana.\nL'appartenenza a differenti stati pu\u00f2 giustificare alcune differenze tra Svizzera italiana ed Italia, laddove l'interferenza con le altre lingue del paese o gli influssi dialettali non bastano a spiegare queste differenze: \u00e8 chiaro che in questo caso si tratta di fenomeni di vocabolario, e che le differenze sono in questo caso dovute primariamente a fattori extralinguistici, fatto questo particolarmente vistoso nel lessico della politica, ferma restando, nell'analisi, la rilevanza del fatto che in questi casi si tratta di descrivere un apparato pubblico e amministrativo diverso da quello dell'Italia.\nPer esempio, \u00e8 possibile che un determinato costrutto in Italia non esista o sia semisconosciuto: \u00e8 questo il caso della gi\u00e0 citata parola \"franchetto\" oppure del Consiglio di Stato; a dire il vero, la denominazione esiste anche in Italia, ma ha tutt'altra accezione; analogamente, la parola giunta indica in Italia un organo esecutivo, a livello comunale nel Canton Grigioni pu\u00f2 indicare un organo legislativo. Tra l'altro, si parla spesso, per indicare gli elvetisimi dell'italiano in Svizzera, di \"italiano federale\".\nAltre volte, si useranno parole diverse per indicare pi\u00f9 o meno lo stesso significato: per esempio, il servizio interurbano di autobus/corriera in Svizzera viene in buona parte offerto dalla Posta, la quale utilizza un termine specifico (\"autopostale\"). Sar\u00e0 dunque possibile che si dica:\nAnalogamente, alcuni servizi hanno in tutta la Svizzera un nome peculiare spesso derivato dal nome del servizio. \"Natel\", acronimo per il tedesco \"Nationales Autotelefonnetz\", indica in tutto il paese il \"telefono cellulare\", ed \u00e8 in genere incomprensibile tanto in Italia quanto in Francia e Germania.\nPer ritornare all'istituzione della posta, particolarmente significativa sia ai fini del parlato di tutti i giorni sia alla lingua ufficiale, quello che \u00e8 chiamato in Italia codice di avviamento postale \u00e8 ricalcato, in Svizzera, sulle forme delle altre lingue nazionali e si chiama quindi \"Numero postale di avviamento\" (NPA: francese \"Num\u00e9ro postal d'acheminement\"). Per finire, esiste anche una differenza fra i due paesi su come chiamare il distributore di banconote degli uffici postali. In Italia \u00e8 il \"Postamat\", mentre in Svizzera \u00e8 il \"Postomat\"."}
{"id": "1298128", "revid": "228587", "url": "https://it.wikipedia.org/wiki?curid=1298128", "title": "Gradient echo", "text": "La sequenza gradient echo \u00e8 una sequenza di eccitazione per l'imaging a risonanza magnetica alla base di molte importanti sequenze derivate quali l'echo-planar imaging o le sequenze in \"stato stazionario\" SSFP. Essa permette di ottenere tempi di ripetizione \"TR\" molto brevi, e quindi acquisire immagini in poco tempo.\nDescrizione.\nLa sequenza \"gradient echo\" \u00e8 caratterizzata da una singola eccitazione seguita da un gradiente applicato lungo l'asse di lettura detto \"gradiente di difasamento\" (\"dephasing gradient\"). Tale gradiente modifica la fase degli spin in modo spazialmente dipendente, cosicch\u00e9 alla fine del gradiente il segnale sar\u00e0 completamente annullato in quanto la coerenza tra gli spin sar\u00e0 completamente distrutta.\nA questo punto si applica il gradiente di lettura di polarit\u00e0 contraria, in modo da compensare l'effetto del gradiente di difasamento. Quando l'area del gradiente di lettura sar\u00e0 pari a quella del gradiente di difasamento, gli spin si troveranno ad avere una fase di nuovo coerente (a meno degli effetti del rilassamento T2*), e quindi un segnale sar\u00e0 di nuovo rilevabile. Tale segnale prende il nome di \"eco\" o pi\u00f9 specificamente di \"segnale di gradient echo\", perch\u00e9 \u00e8 prodotto tramite rifasamento dovuto a un gradiente (a differenza del segnale di spin echo il cui rifasamento \u00e8 dovuto a un impulso a radiofrequenza).\nVelocit\u00e0.\nLe sequenze del tipo \"gradient echo\" permettono di raggiungere tempi di ripetizione molto brevi, in quanto l'acquisizione di un'eco corrisponde all'acquisizione di una linea del k-spazio, e tale acquisizione pu\u00f2 essere resa rapida aumentando l'ampiezza dei gradienti di rifasamento e di lettura. Una sequenza del tipo \"spin echo\" deve invece aspettare l'esaurimento del segnale che si forma spontaneamente dopo l'applicazione dell'impulso di eccitazione prima di poter produrre un'eco (\"Free induction decay\").\nA scopo di paragone, il tempo di ripetizione di una sequenza di tipo gradient echo \u00e8 dell'ordine di 3 millisecondi, contro i circa 30 di una sequenza di spin echo.\nSpoiling e sequenze derivate.\nAlla fine della lettura, la magnetizzazione trasversale residua pu\u00f2 essere distrutta (tramite l'applicazione di opportuni gradienti e l'eccitazione tramite impulsi a radiofrequenza a fase variabile) oppure mantenuta.\nNel primo caso si ha una sequenza di tipo \"spoiled\" (letteralmente: \"rovinata\"), come ad esempio la sequenza FLASH (\"Fast Low-Angle Shot\"), mentre nel secondo caso si hanno sequenze del tipo SSFP (\"Steady-State Free Precession\")."}
{"id": "1298133", "revid": "399", "url": "https://it.wikipedia.org/wiki?curid=1298133", "title": "Musei di Palermo", "text": "Questo \u00e8 un elenco dei musei di Palermo."}
{"id": "1298134", "revid": "1602064", "url": "https://it.wikipedia.org/wiki?curid=1298134", "title": "Monteacuto (Sardegna)", "text": "Il Monteacuto \u00e8 una regione storica della Sardegna di circa abitanti dai confini non ben delineati, gravitante intorno alla cittadina di Ozieri. Deve il suo appellativo alla \"Encontrada Monteaguto\", unit\u00e0 amministrativa del periodo spagnolo che prese a sua volta il nome dall'omonima collina, sita in territorio di Berchidda, che nel Medioevo fu sede di un importante castello, e fu usata fin dall'epoca della dominazione romana come punto di avvistamento e controllo delle schiatte ribelli dei B\u00e0lari e dei Corsi, stanziali nei monti di Al\u00e0 e in quelli del Limbara rispettivamente. Il suo territorio corrisponde in massima parte ai territori pianeggianti che a partire dal monte Santo, che segna il confine col Meilogu, arrivano fin quasi ad Olbia (isola amministrativa di Berchiddeddu e parte del territorio di Loiri Porto San Paolo), comprendendo la vallata a sud del Limbara. L'unica zona realmente montuosa \u00e8 quella a Sud-Est, corrispondente pressappoco al territorio di Pattada col monte Lerno e all'altopiano di Buddus\u00f2. \nOggi il Monteacuto si trova economicamente e amministrativamente diviso in due zone il cui confine \u00e8 segnato dal fiume Coghinas: l'una gravitante verso Sassari e l'altra verso Olbia-Tempio. In realt\u00e0 anche storicamente la regione si trovava divisa tra Logudoro e Gallura, da intendersi per\u00f2 come antichi giudicati e non come regioni storiche, in quanto come ovvio, il Monteacuto rappresenta un ambito storico autonomo sia dal Logudoro che dalla Gallura. All'interno del Ducato del Montacuto, appartenente in epoca spagnola ai Duchi di Gandia, oltre all'encontrada si trovavano due zone praticamente spopolate chiamate Saltos de Giosso e Silvas de Intro. Quest'ultima era una Baronia all'interno del Ducato. La distinzione tra Baronia e Encontrada \u00e8 sostanziale: le incontrade dovrebbero individuare le vaste concessioni allodiali, cio\u00e8 possedute dal feudatario in piena e libera propriet\u00e0, mentre le baronie dovrebbero riguardare le concessioni strettamente feudali\". La delimitazione di questi due territori che fin dal 1603 furono \"arrendati\" a vari comuni circostanti al fine di popolarli (Pattada, Berchidda, Calangianus) ci permette di definire con un discreto dettaglio l'esatta delimitazione del Monteacuto per la parte settentrionale e orientale.\nPer quanto riguarda Silvas de Intro, il vertice nord-occidentale dovrebbe essere addirittura in territorio di Erula, nella fattispecie nella piana a fianco del Monte de Saitta. Spostandoci verso oriente il limite ricalca grossomodo quello tra Oschiri e Tempio, lungo i terreni, contesi per decenni, di Bigalzu, Balascia e Curadore, prosegue per lo stesso limite tra Tempio e Berchidda, e dopo Nurvara, si insinua in piccola parte nel territorio di Calangianus, nella localit\u00e0 di Santa Caterina, terreno demaniale che in passato era di Berchidda e veniva indicato con il nome di \"Sa pedra de Campos\". Si entra dunque in territorio di Telti, dove le localit\u00e0 Pedru Nieddu, Riu de Tertis, Badu de Tertis e Aratena furono ripopolate dai calangianesi a seguito dell'arrendamento di Silvas de Intro al villaggio gallurese nel 1647. Virando leggermente verso sud si comprende entro il limite settentrionale della Baronia di Silvas de Intro la zona appartenente a Monti: Barattu, territorio oggetto di continui conflitti tra coloni calangianesi e montini; Su canale (de Oscheri) e il territorio di Ena de Aghiloia, Ena de Arv\u00f2, Ena de Longhitanos, Ena de Preigadores e Ena de Eredes, oggi chiamato semplicemente Enas e indicato chiaramente come Silvas de Intro nella delimitazione del 1883 del mandamento della nuova Pretura di Terranova. L'estremo lembo orientale di Silvas de Intro era quella lingua di terra che Vittorio Angius chiam\u00f2 \"appendice di Montacuto in Gallura\" che ricade oggi nella zona ovest del territorio di Loiri Porto San Paolo, che ha come centri maggiori Loiri e Azzan\u00ec. La cui delimitazione si evince da un documento del 1863 riguardante la cessione di terreni ademprivili alle Ferrovie Sarde. Tale lembo attaccava a ovest e a sud con i Saltos de Giosso nella direttrice Monte Grasso, Monte Ruju, Andriottu, Li tre puntitti, La cedda, Li veni tolti, Rucciarinu. A est i margini, che dunque erano il limite orientale di Silvas de Intro, seguivano la direttrice Utturu Pisanu, Punta Lacabatu, Punta Santu Paulu, Santa Giusta, La Castagna, Punta Maruddu. A Nord da est verso Ovest da Funtana barattu, Punta Piumalinu, Conca de Zappal\u00ec e Monte Grasso. Nell'attuale territorio di Berchiddeddu, il confine tra Saltos de Giosso e Silvas de intro era nella direttrice Monte Salvennori (a nord di Santu Tomeu, chiesa del villaggio medievale di Olev\u00e0) e Punta Sa prunedda, confine meridionale della baronia spagnola, che spostandosi verso occidente toccava Monte de Oro, a sud di Badde Suelzu, e si spostava lungo tutta la catena dei Monti di Al\u00e0, fino all'incrocio con i Monti di Nule, in territorio di Pattada. Da qui il confine lambiva la cittadina di Oschiri, ad ovest di Otti per poi salire verticalmente verso Tula e Erula, seguendo il corso del fiume Bena de Carru e per alcuni tratti del Coghinas. Quest'ultimo tratto non \u00e8 sicuro: pare infatti che il territorio attorno ai villaggi di Oschiri e Berchidda non si possa considerare Silvas de Intro. Ci\u00f2 per vari motivi. Innanzitutto perch\u00e9 probabilmente non era possibile arrendare porzioni di territorio \"urbano\", la cui propriet\u00e0 era ben definita. Inoltre dall'elenco delle rendite del Montac\u00f9to si denota che sia Oschiri che Berchidda sono computate a parte rispetto a Silvas de Intro. In pi\u00f9 si desume anche dal fatto che il villaggio di Monti era considerato l'unico centro abitato vero di Silvas de Intro (e infatti non compare espressamente in alcun elenco fiscale, come ad esempio Oschiri e Berchidda, ma viene conglobato alla voce Silvas de Intro). infine la Baronia di Silvas de Intro, che si voleva a tutti i costi colonizzare, contava secondo alcune stime, non pi\u00f9 di 15.000 ettari. Sulla base di tutto \u00e8 probabile che nel lato occidentale, Silvas de Intro subisse una biforcazione, una verso Tula, Balascia e Erula, l'altra verso i territori settentrionali di Buddus\u00f2 e Pattada, lasciandosi dunque in mezzo la striscia di territorio comprendente Berchidda, Otti e Oschiri. \nPi\u00f9 semplice la delimitazione dei Saltos de Giosso, che fino agli anni 50 dello scorso secolo erano tutti in territorio di Buddus\u00f2, i quali comprendevono semplicemente la Valle di Olev\u00e0 (Berchiddeddu e frazioni), la Valle del Lernu (Padru) e l'altopiano di Urra (Sa serra e altre frazioni padresi). \nNel Monteacuto si parla il sardo comune nella sua variante logudorese, con alcune distinzioni fonetiche e lessicali minime tra la zona orientale e quella occidentale, con la zona di Buddus\u00f2 e Al\u00e0 dei Sardi da considerarsi come pi\u00f9 arcaica e conservativa per quanto riguarda il lessico, forse per l'influenza della vicina Barbagia, mentre le parlate di Oschiri, Berchidda e Monti subiscono pesantemente l'influenza del sardo-corso della confinante Gallura.\nPeraltro esistono delle isole linguistiche sardo-corse anche nel Monteacuto, che seppur da considerarsi facenti parte di quel gi\u00e0 citato confine indefinito della regione storica, amministrativamente sono conglobate in municipi del Monteacuto. Si tratta di Su Canale e le sue sub-frazioni di Monti, Bias\u00ec e Graniadorzu (Padru) San Leonardo di Oschiri, la parte attorno alla frazione olbiese di Berchiddeddu e quella in comune di Loiri."}
{"id": "1298136", "revid": "453768", "url": "https://it.wikipedia.org/wiki?curid=1298136", "title": "Naples (Maine)", "text": "Naples \u00e8 una citt\u00e0 della contea di Cumberland, Maine, Stati Uniti. Fa parte dell'area metropolitana di Portland-South Portland-Biddeford. La popolazione era di 3.872 abitanti al censimento del 2010, ed \u00e8 sede di parte del Sebago Lake State Park. Naples \u00e8 un'area di villeggiatura.\nGeografia fisica.\nSecondo lo United States Census Bureau, ha un'area totale di .\nStoria.\nL'area fu colonizzata nel 1790. L'agricoltura era limitata dal terreno, che consisteva in terriccio ghiaioso, la cui superficie era disseminata di massi erratici. Gli altipiani, tuttavia, fornivano un buon pascolo per il bestiame, e il fieno divenne la coltura principale.\nIntitolata a Napoli (\"Naples\"), in Italia, la citt\u00e0 fu incorporata il 4 marzo 1834, da parti di Otisfield, Harrison, Raymond e Bridgton. Tra il 1845 e il 1856, annesse altra terra da Sebago, Otisfield e Bridgton. Il Songo Lock, completato due anni prima dell'incorporazione della citt\u00e0, collegava il Long Lake e il Brandy Pond con il lago Sebago, consentendo il passaggio di imbarcazioni da Harrison a Portland attraverso il Cumberland and Oxford Canal a Standish. Una fabbrica di inscatolamento e una cooperativa furono fondate nel villaggio di Naples. La comunit\u00e0 produceva anche carrozze, vestiti da uomo e da ragazzo, stivali e scarpe.\nLo splendido scenario dei laghi, tuttavia, renderebbe il turismo l'industria dominante. I visitatori nel XIX secolo includevano Henry Wadsworth Longfellow e Nathaniel Hawthorne. Per accogliere i suoi passeggeri, Charles L. Goodridge della Sebago Lake, Songo River &amp; Bay of Naples Steamship Company costru\u00ec una locanda in una collinetta all'estremit\u00e0 meridionale del Long Lake. Il 26 luglio 1899, il Bay of Naples Inn apr\u00ec con 80 camere da letto. Fu progettato da John Calvin Stevens, che ridusse di due quinti un piano originariamente creato per lo sfortunato Metallak Hotel di Colebrook, New Hampshire. Mentre era in costruzione, il Metallak fu distrutto nell'aprile del 1893 durante una violenta tempesta e i suoi investitori abbandonarono il progetto. Il Bay of Naples Inn, che si affacciava sul Monte Washington e sul lato est delle White Mountains, era una popolare localit\u00e0 turistica all'inizio del XX secolo. I turisti automobilistici iniziarono ad arrivare dopo la designazione della Theodore Roosevelt International Highway nel 1919 (identificata come United States Route 302 dal 1935). Il Bay of Naples Inn rimase aperto durante la stagione del 1951, ma nel 1964 fu ritenuto non redditizio e raso al suolo.\nSociet\u00e0.\nEvoluzione demografica.\nSecondo il censimento del 2010, la popolazione era di 3.872 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 97,4% di bianchi, lo 0,3% di afroamericani, lo 0,2% di nativi americani, lo 0,5% di asiatici, lo 0,0% di oceanici, lo 0,2% di altre razze, e l'1,4% di due o pi\u00f9 etnie. Ispanici o latinos di qualunque razza erano lo 0,7% della popolazione."}
{"id": "1298139", "revid": "1745361", "url": "https://it.wikipedia.org/wiki?curid=1298139", "title": "Mal (Re supremo irlandese)", "text": "Biografia.\nPrese il potere detronizzando Tuathal Teachtmhar. Regn\u00f2 per quattro anni quando fu detronizzato dal figlio di Tuathal, Fedlimid Rechtmar."}
{"id": "1298143", "revid": "729019", "url": "https://it.wikipedia.org/wiki?curid=1298143", "title": "Processo articolare", "text": "I processi articolari (zigapofisi) di una vertebra, due superiori e due inferiori, originano dalla unione dei peduncoli vertebrali e delle lamine vertebrali.\nLe superfici articolari sono cosparse di cartilagine ialina."}
{"id": "1298144", "revid": "78273", "url": "https://it.wikipedia.org/wiki?curid=1298144", "title": "Lamine vertebrali", "text": ""}
{"id": "1298145", "revid": "97701", "url": "https://it.wikipedia.org/wiki?curid=1298145", "title": "Atl\u00e9tico Nacional de Medell\u00edn", "text": ""}
{"id": "1298147", "revid": "97701", "url": "https://it.wikipedia.org/wiki?curid=1298147", "title": "C.D.C.A. Nacional", "text": ""}
{"id": "1298148", "revid": "49022", "url": "https://it.wikipedia.org/wiki?curid=1298148", "title": "Mal(Re supremo irlandese)", "text": ""}
{"id": "1298149", "revid": "49022", "url": "https://it.wikipedia.org/wiki?curid=1298149", "title": "Mal (re supremo irlandese)", "text": ""}
{"id": "1298152", "revid": "228587", "url": "https://it.wikipedia.org/wiki?curid=1298152", "title": "Coppa Merconorte", "text": "La Coppa Merconorte (in spagnolo \"Copa Merconorte\", in inglese \"Merconorte Cup\") fu una competizione calcistica disputata dal 1998 al 2001 da club di Venezuela, Colombia, Ecuador, Per\u00f9, Bolivia e, successivamente, Stati Uniti, Costa Rica e Messico. Venne fusa con la sua gemella, la Copa Mercosur, e sostituita dalla Copa Sudamericana nel 2002.\nFormato.\nNel 1998 e nel 1999 il torneo ebbe 12 partecipanti, divisi in tre gruppi di 4 membri ciascuno. I match prevedevano incontri di andata e ritorno e i vincitori di ogni gruppo, insieme alla migliore seconda, si qualificavano per le semifinali. Anche le semifinali e la finale prevedevano andata e ritorno.\nNel 2000 e 2001, con l'entrata delle squadre di Stati Uniti, Costa Rica e Messico, i partecipanti divennero 16, divisi in 4 gruppi uniformi. La prima classificata di ogni gruppo si qualificava cos\u00ec per le semifinali che decidevano l'accesso alla finale. Anche questa nuova formula prevedeva incontri a doppio turno ad ogni livello."}
{"id": "1298157", "revid": "287204", "url": "https://it.wikipedia.org/wiki?curid=1298157", "title": "\u00c9llim", "text": "Guid\u00f2 la rivolta popolare contro la nobilt\u00e0 milesia, o fu il loro secondo re dopo Cairbre Cinnchait. Dopo un regno segnato dalla carestia, fu sconfitto da Tuathal Teachtmhar, figlio esiliato di Fiacha Finnfolaidh."}
{"id": "1298164", "revid": "287204", "url": "https://it.wikipedia.org/wiki?curid=1298164", "title": "Fiacha Finnfolaidh", "text": "Fu detronizzato o da Cairbre Cinnchait o da \u00c9llim, re dell'Ulster, nel corso di una rivolta popolare contro la nobilt\u00e0 milesia. Sua moglie, Eithne, incinta di Tuathal Teachtmhar, fugg\u00ec in Scozia."}
{"id": "1298169", "revid": "268111", "url": "https://it.wikipedia.org/wiki?curid=1298169", "title": "Cairbre Cinnchait", "text": "Cairbre Cinnchait o Caitchenn (\"testa di gatto\") fu un leggendario re supremo irlandese del I secolo. Fu il leader della rivolta popolare che rovesci\u00f2 la nobilt\u00e0 milesia. Secondo gli \"Annali dei quattro maestri\" egli spodest\u00f2 Crimthann Nia N\u00e1ir, secondo Seathr\u00fan C\u00e9itinn Fiacha Finnfolaidh."}
{"id": "1298170", "revid": "767487", "url": "https://it.wikipedia.org/wiki?curid=1298170", "title": "In un altro paese", "text": "In un altro paese \u00e8 un documentario del 2005 diretto da Marco Turco, che narra, attraverso testimonianze ed immagini di repertorio, la vicenda umana e professionale dei magistrati Giovanni Falcone e Paolo Borsellino, la quale si intreccia con la storia di Cosa nostra, e i suoi rapporti con la politica, dagli anni settanta del XX secolo ai giorni nostri."}
{"id": "1298171", "revid": "71594", "url": "https://it.wikipedia.org/wiki?curid=1298171", "title": "John Broadus Watson", "text": ""}
{"id": "1298177", "revid": "438678", "url": "https://it.wikipedia.org/wiki?curid=1298177", "title": "Il pirata (film)", "text": "Il pirata (\"The Pirate\") \u00e8 un film del 1948 diretto da Vincente Minnelli e interpretato da Judy Garland e Gene Kelly.\nLa pellicola usc\u00ec per la prima volta in Italia solo nel 1980.\nTrama.\nIn un'isola dei Caraibi, la giovane Manuela Alva sogna le avventure e l'amore del pirata Mococo, detto \"Mack the Black\", un misterioso predone dei mari che da anni ha fatto perdere le proprie tracce. Durante una fiera, Manuela incontra casualmente Serafin, un artista girovago che, dopo averla ipnotizzata durante un numero di magia, scopre il desiderio inconfessato della ragazza, la sua infatuazione per Mococo e il desiderio di essere rapita da lui. Per conquistare Manuela, Serafin decide di fingere di essere il pirata.\nMa Manuela \u00e8 promessa al governatore don Pedro, un uomo pi\u00f9 anziano di lei, brutto e grassoccio. Geloso del bello e atletico Serafin, Don Pedro non intende farsi soffiare la fidanzata e, alla fine, confessa la sua vera identit\u00e0: \u00e8 lui il vero Mococo, da tempo ritiratosi a vita privata e diventato governatore dell'isola sotto mentite spoglie. \u00c8 lui l'eroe di tante avventure, il predone feroce e avvolto dal mistero, che tanto ha ammaliato la romantica Manuela... Ma la ragazza, ormai innamorata di Serafin, \u00e8 definitivamente guarita dai sogni..."}
{"id": "1298187", "revid": "767487", "url": "https://it.wikipedia.org/wiki?curid=1298187", "title": "Forman (Dakota del Nord)", "text": "Forman \u00e8 un centro abitato (\"city\") degli Stati Uniti d'America, capoluogo della Contea di Sargent, nello Stato del Dakota del Nord. Nel censimento del 2000 la popolazione era di 506 abitanti. La citt\u00e0 \u00e8 stata fondata nel 1883.\nGeografia fisica.\nSecondo i rilevamenti dell'United States Census Bureau, la localit\u00e0 di Forman si estende su una superficie di 1,80\u00a0km\u00b2, tutti occupati da terre.\nPopolazione.\nSecondo il censimento del 2000, a Forman vivevano 506 persone, ed erano presenti 129 gruppi familiari. La densit\u00e0 di popolazione era di 278 ab./km\u00b2. Nel territorio comunale si trovavano 256 unit\u00e0 edificate. Per quanto riguarda la composizione etnica degli abitanti, il 97,63% era bianco, lo 0,20% era afroamericano, l'1,38% apparteneva ad altre razze, mentre lo 0,79% apparteneva a due o pi\u00f9. La popolazione di ogni razza ispanica corrispondeva all'1,38% degli abitanti.\nPer quanto riguarda la suddivisione della popolazione in fasce d'et\u00e0, il 20,9% era al di sotto dei 18, il 5,5% fra i 18 e i 24, il 20,8% fra i 25 e i 44, il 27,7% fra i 45 e i 64, mentre infine il 25,1% era al di sopra dei 65 anni di et\u00e0. L'et\u00e0 media della popolazione era di 46 anni. Per ogni 100 donne residenti vivevano 98,4 maschi."}
{"id": "1298191", "revid": "729019", "url": "https://it.wikipedia.org/wiki?curid=1298191", "title": "82nd Airborne Division", "text": "L'82nd Airborne Division \u00e8 una divisione aviotrasportata dell'esercito degli Stati Uniti. \u00c8 un'unit\u00e0 specializzata in operazioni di attacco con paracadute in aree a rischio, e \"pronta a rispondere alle emergenze di crisi ovunque nel mondo entro 18 ore\", su disposizione del Dipartimento della Difesa degli Stati Uniti.\nFu costituita il 5 marzo 1917 come 82\u00aa Divisione di fanteria dell'U.S. Army e organizzata il 25 marzo 1917 a Camp Gordon in Georgia. Poich\u00e9 i membri della divisione provenivano da tutti e 48 gli Stati che all'epoca formavano l'Unione, l'unit\u00e0 fu soprannominata All American (\"tutta americana\"). Proprio per questo soprannome lo stemma della divisione \u00e8 formato da due \"A\". La divisione ha annoverato tra le sue file militari famosi come il sergente Alvin York e il generale James M. Gavin.\nPrima guerra mondiale.\nFra l'aprile e il luglio del 1918, dopo meno di un anno dalla formazione, la divisione fu schierata in piccole unit\u00e0 in Francia per combattere la prima guerra mondiale come \"82\u00aa Divisione di fanteria\". In quasi cinque mesi di combattimento l'82\u00aa combatt\u00e9 in tre importanti campagne e contribu\u00ec a sconfiggere l'esercito imperiale tedesco. Alvin Cullum York era un soldato della divisione e fu insignito della Medal of Honor per aver condotto un attacco a un nido di mitragliatrici tedesco, durante il quale vennero uccisi 20 soldati tedeschi e ne furono catturati altri 132.\nDurante la guerra la divisione sub\u00ec le seguenti perdite:\nAlla fine della grande guerra l'82\u00aa fu smobilitata, il 27 maggio 1919 a Camp Upton presso Yaphank (New York). In seguito fu ricostituita il 24 giugno 1921 nella riserva come quartier generale e fu organizzata il 23 settembre 1921 a Columbia nella Carolina del Sud.\nSeconda guerra mondiale.\nDalla Louisiana all'Italia.\nL'82\u00aa fu ridisegnata il 13 febbraio 1942 come quartier generale di divisione. Dopo lo scoppio della seconda guerra mondiale, fu richiamata al servizio attivo il 25 marzo 1942 e riorganizzata a Camp Claiborne in Louisiana sotto il comando del maggior generale Omar Bradley. Durante questo periodo di addestramento, la Divisione annover\u00f2 fra le sue file tre ufficiali che avrebbero diretto l'esercito degli Stati Uniti durante i due decenni successivi: Matthew Ridgway, James M. Gavin e Maxwell Taylor.\nIl 15 agosto 1942, l'82\u00aa Divisione di fanteria si trasform\u00f2 nella prima Divisione aviotrasportata dell'esercito degli Stati Uniti e fu designata \"82\u00aa Divisione aviotrasportata\". Nell'aprile 1943, i paracadutisti dell'82\u00aa furono schierati in Nordafrica sotto il comando del maggior generale Ridgway per partecipare all'invasione dell'Italia. Le prime due azioni di combattimento svolte dalla divisione furono le operazioni aviotrasportate per l'invasione della Sicilia, il 9 luglio, e lo sbarco a Salerno il 13 settembre 1943. L'assalto iniziale alla Sicilia condotto dal 505\u00ba Reggimento di fanteria paracadutista fu il primo aviolancio di combattimento a livello reggimentale condotto dall'esercito statunitense. Il primo assalto condotto con alianti non si vide fino all'operazione Detroit come parte dello sbarco in Normandia il 6 giugno 1944. Le truppe aliantiste, il 319\u00ba battaglione artiglieria da campo, il 320\u00ba battaglione artiglieria da campo e il 325\u00ba Reggimento fanteria aliantista, parteciparono comunque alla campagna italiana, ma entrarono in azione sbarcando a Maiori (319\u00ba) e a Salerno (320\u00ba e 325\u00ba).\nNel gennaio del 1944, il 504\u00ba Reggimento di fanteria paracadutista, che fu temporaneamente distaccato dalla divisione per combattere ad Anzio (sbarco di Anzio), adott\u00f2 il soprannome \"Devils in Baggy Pants\" (\"Diavoli con i pantaloni gonfi\") prendendolo da un'annotazione fatta nel proprio diario da un ufficiale tedesco. Mentre il 504\u00ba combatteva, il resto della divisione fu trasferito, nel novembre 1943, dall'Italia al Regno Unito per prepararsi all'operazione Overlord.\nDalla Normandia alla fine della guerra.\nCon due azioni di combattimento al suo attivo, l'82\u00aa Divisione Aviotrasportata era adesso pronta per l'operazione aviotrasportata pi\u00f9 ambiziosa della guerra: l'operazione Boston.\nIn preparazione per l'operazione, la divisione fu riorganizzata. Necessitando pi\u00f9 tempo per la riorganizzazione e per integrare i soldati di rincalzo, il 504\u00ba Reggimento di fanteria paracadutista non fu assegnato alla divisione per l'invasione della Normandia. Due nuovi reggimenti di fanteria paracadutista, il 507\u00ba e il 508\u00ba furono fusi per creare, insieme al 505\u00ba Reggimento di fanteria paracadutista un pugno costituito da tre reggimenti di fanteria paracadutista. Il 5 giugno e il 6 giugno 1944, questi paracadutisti, elementi del 319\u00ba e del 320\u00ba, due battaglioni di artiglieria trasportati su alianti, furono imbarcati su centinaia di aerei da trasporto e di alianti per cominciare il pi\u00f9 grande assalto aviotrasportato mai visto prima di allora. Il 325\u00ba Reggimento di fanteria su alianti avrebbe seguito il resto della divisione il 7 giugno.\nDopo 33 giorni di duro combattimento e aver sofferto 5 245 perdite fra uccisi, feriti e dispersi, la divisione fu ritirata nel Regno Unito. Nel rapporto, redatto dal generale Ridgway dopo i combattimenti, si pu\u00f2 leggere: \"...33 giorni di azione senza cambi, senza rimpiazzi. Ogni missione compiuta. Nessun terreno guadagnato \u00e8 stato mai ceduto.\"\nDopo l'invasione della Normandia, l'82\u00aa divenne parte del nuovo XVIII Corpo Aviotrasportato, che era costituito appunto dall'82\u00aa e dalle altre 2 divisioni aviotrasportate statunitensi, la 17\u00aa la 101\u00aa. Il generale Ridgway che fu messo al comando di questo nuovo corpo aviotrasportato, anche se non ricevette la promozione a tenente generale fino al 1945, raccomand\u00f2 come suo successore al comando della divisione il brigadier generale James M. Gavin che divento cos\u00ec il pi\u00f9 giovane maggior generale dalla guerra civile a comandare una divisione dell'esercito degli Stati Uniti.\nIl 2 agosto 1944 la divisione divenne parte della 1\u00aa Armata aviotrasportata alleata e in settembre cominci\u00f2 la pianificazione dell'operazione Market-Garden, l'invasione alleata dei Paesi Bassi. L'operazione avrebbe richiesto l'uso di pi\u00f9 di tre divisioni aviotrasportate che avrebbero dovuto conquistare e tenere, fino all'arrivo delle forze di terra, dei ponti chiave su vari fiumi e canali. Il 504\u00ba, ora a pieno organico, fu riassegnato alla divisione, mentre il 507\u00ba fu assegnato alla 17\u00aa Divisione Aviotrasportata. Il 17 settembre l'operazione ebbe inizio e l'82\u00aa condusse il suo terzo lancio in combattimento. Nonostante i furiosi contrattacchi tedeschi, la divisione port\u00f2 a termini i propri compiti conquistando numerosi ponti nell'area fra Grave e Nimega, oltre alle alture di Groesbeek. Il successo della divisione fu comunque inutile per il pieno successo dell'operazione, infatti la 1\u00aa Divisione Aviotrasportata Britannica che doveva conquistare Arnhem e i relativi ponti sul Basso Reno fu quasi completamente annientata da due divisioni corazzate tedesche. Dopo un periodo sul fronte vicino ad Arnhem, l'82\u00aa fu rilevata da truppe canadesi ed \u00e8 ritirata in Francia.\nIl 16 dicembre 1944 i tedeschi lanciarono un'offensiva attraverso la foresta delle Ardenne prendendo completamente di sorprese le forze alleate, due giorni dopo l'inizio dell'attacco la divisione si un\u00ec ai combattimenti stabilendo una linea difensiva a nord del saliente tedesco. Fu proprio durante questa campagna che il soldato di prima classe Martin, del 325\u00ba Reggimento di fanteria su alianti, rivolgendosi a un sergente al comando di un carro armato in ritirata, pronunci\u00f2 la famosa frase \"\u2026 mettete il vostro veicolo dietro di me, siamo l'82\u00aa Divisione aviotrasportata e quei bastardi non andranno pi\u00f9 lontano\".\nDopo avere contribuito all'occupazione della Ruhr, la divisione concluse la guerra occupando Ludwigslust, al di l\u00e0 del fiume Elba, e accettando la resa di oltre 150 000 soldati del 21\u00ba Gruppo d'Armata tedesco del tenente generale Kurt von Tippelskirch. In un'intervista del 1975 con Gavin il generale Omar N. Bradley sostenne che Montgomery gli avesse detto che l'opposizione tedesca fosse troppo grande per attraversare l'Elba quindi, quando l'82\u00aa attravers\u00f2 il fiume, percorse quasi 60\u00a0km in un giorno e cattur\u00f2 oltre 100 000 soldati, ci fu grande ilarit\u00e0 al quartier generale del 12\u00ba gruppo d'armata comandato appunto da Bradley.\nSubito dopo la resa della Germania, nel maggio 1945, l'82\u00aa fu assegnata, come forza di occupazione, a Berlino fino al dicembre 1945. Proprio durante l'occupazione della citt\u00e0 la divisione si procur\u00f2 il soprannome \"America's Guard of Honor\" in seguito alla frase: \"\"In all my years in the Army and all the honor guards I have ever seen, the 82nd's honor guard is undoubtedly the best\" (\"In tutti gli anni che ho trascorso nell'esercito tra tutte le Guardie d'onore che io abbia mai visto, la guardia d'onore dell'82\u00aa \u00e8 stata sicuramente la migliore)\", pronunciata dal generale Patton dopo essere rimasto impressionato dalla guardia d'onore della divisione. Era previsto che l'82\u00aa partecipasse all'invasione del Giappone ma la guerra si concluse prima della sua partenza.\nPerdite:\nDopo la seconda guerra mondiale.\nDal 1946 al 1990.\nLa divisione ritorn\u00f2 negli Stati Uniti il 3 gennaio 1946, attravers\u00f2 l'oceano Atlantico a bordo della RMS Queen Mary e arrivata a New York sfil\u00f2 in una Ticker-tape parade. Nel 1947 il 555\u00ba battaglione di fanteria paracadutista fu assegnato all'82\u00aa e rinumerato 3\u00ba battaglione del 505\u00ba Reggimento di fanteria paracadutisti. Invece di essere smobilitata, l'82\u00aa entr\u00f2 a far parte dell'esercito regolare, il 15 novembre 1948, e venne acquartierata a Fort Bragg nella Carolina del Nord.\nLa divisione non partecip\u00f2 alla guerra di Corea, dato che i presidenti Truman ed Eisenhower ritenevano necessario mantenere la divisione come riserva strategica in caso di un attacco sovietico, vista la rapidit\u00e0 con cui l'82\u00aa poteva essere schierata dovunque nel mondo. Ma dato che la Corea era in pericolo e la minaccia in Asia per un'eventuale espansione del comunismo attanagliava l'Asia e soprattutto era necessario un gran numero di paracadutisti per fermare o deteriorare le invasioni amiche e nemiche i due presidenti scelsero seppur con riluttanza e preoccupazione di inviarla in Estremo Oriente dove, come nella seconda guerra mondiale, prese parte a numerose missioni aviotrasportate insieme alla 101st Airborne Division e a molte altre ancora. Durante tutti gli anni cinquanta e l'inizio dei sessanta la divisione si sottopose a intense esercitazioni in tutti gli ambienti e luoghi, compresi Alaska, Panama ed Estremo Oriente.\nRepubblica Dominicana: Operazione Power Pack.\nNell'aprile 1965 la divisione fu messa in stato d'allerta a causa della guerra civile nella Repubblica Dominicana. Preceduta dalla 3\u00aa brigata, l'82\u00aa fu schierata nei Caraibi come elemento dell'operazione Power Pack. Pi\u00f9 di 3 000 dominicani morirono ma le ostilit\u00e0 ebbero termine il 17 giugno.\nLa guerra del Vietnam.\nTre anni dopo la divisione fu nuovamente chiamata in azione. Durante l'offensiva del T\u00eat, che invest\u00ec la Repubblica del Vietnam nel gennaio 1968, la 3\u00aa Brigata fu allertata e nel giro di 24 ore inizi\u00f2 ad arrivare a Chu Lai, quindi entr\u00f2 in azione nell'area di Hu\u1ebf - Aeroporto internazionale di Phu Bai, di competenza del 1\u00ba Corpo. Pi\u00f9 tardi la brigata fu trasferita a sud, vicino a Saigon, e combatte nel delta del Mekong, nel Triangolo di Ferro e lungo il confine cambogiano. Dopo avere servito per quasi 22 mesi in Vietnam la 3\u00aa Brigata ritorn\u00f2 a Fort Bragg il 12 dicembre 1969.\nPerdite:\nCome nota di fatto c'\u00e8 da aggiungere che, una volta messi in stato d'allerta per il trasferimento in Vietnam, molti membri della 3\u00aa Brigata che avevano recentemente fatto ritorno da quel paese, visto che l'esercito non richiedeva che tornassero in combattimento cos\u00ec presto, a meno che non lo desiderassero, chiesero di non tornarci. Circa due terzi degli uomini furono trasferiti e vennero rimpiazzati da personale non aviotrasportato quindi la brigata, quando arriv\u00f2 in Vietnam, era in realt\u00e0 un'unit\u00e0 di fanteria leggera e aviotrasportata solo di nome.\nGli anni settanta.\nDurante gli anni settanta, la divisione schier\u00f2 alcune unit\u00e0 in Corea, Turchia e Grecia per esercitazioni nei potenzialmente futuri campi di battaglia e fu messa in stato d'allerta quattro volte anche se alla fine non fu mai impiegata in battaglia. La prima volta fu nel settembre 1970, conosciuto come il Settembre nero giordano, alcuni paracadutisti erano gi\u00e0 in viaggio per Amman quando la missione fu abortita. Fu nuovamente chiamata per intervenire in Medio Oriente nell'autunno 1973 a causa della Guerra del Kippur. Nel maggio 1978 venne allertata per un possibile intervento nello Zaire, e infine nel novembre 1979 la divisione pianific\u00f2 un'operazione per liberare gli ostaggi americani in Iran. Nel 1977 l'82\u00aa divenne il nucleo dell'appena formata Forza di Schieramento Rapido, che doveva essere sempre pronta per essere rapidamente dispiegata in qualsiasi parte del mondo.\nGrenada: Operazione Ugent Fury.\nIl 25 ottobre 1983 alcuni elementi della divisione furono chiamati per intervenire sull'isola di Grenada nei Caraibi. Le prime unit\u00e0 dell'82\u00aa a essere schierate per l'operazione Urgent Fury furono il 2\u00ba e il 3\u00ba Battaglione del 325\u00ba Reggimento Aviotrasportato poi seguite il 26 e il 27 ottobre dal 1\u00ba Battaglione del 505\u00ba Reggimento di fanteria paracadutista e dal 1\u00ba Battaglione del 508\u00ba, con altre unit\u00e0 d'appoggio. Le operazioni ebbero termine in novembre.\nL'operazione mise alla prova la reale rapidit\u00e0 di spiegamento della divisione. I primi aerei, con a bordo il 2\u00ba battaglione del 325\u00ba comandato da Jack L. Hamilton, con la Compagnia Alfa ad aprire la strada, toccarono terra a Punta Salinas solo 17 ore dopo l'inizio dell'allerta.\nHonduras: Operazione Golden Pheasant.\nNel marzo 1988 una task-force, della grandezza di una brigata, composta dal 1\u00ba e dal 2\u00ba battaglione del 504\u00ba Reggimento di fanteria paracadutista e dal 3\u00ba battaglione del 505\u00ba, fu paracadutata e aviosbarcata nell'Honduras per partecipare all'operazione Golden Pheasant. Le autorit\u00e0 comunicarono che questo spiegamento era soltanto un'esercitazione ma in realt\u00e0 le truppe erano pronte a combattere e in effetti costrinsero le forze sandiniste alla ritirata in Nicaragua. L'operazione fece capire ai paracadutisti che si dovevano preparare a essere chiamati sempre pi\u00f9 spesso in causa vista la sempre maggiore instabilit\u00e0 mondiale.\nPanam\u00e1: Operazione Just Cause.\nIl 20 dicembre 1989 elementi della divisione presero parte alla operazione \"Just Cause\", ossia l'invasione statunitense di Panama, paracadutandosi sull'allora aeroporto internazionale \"Omar Torrijos\" ed effettuando cos\u00ec il primo lancio in combattimento, portato a termine dalla divisione, dai tempi della seconda guerra mondiale.\nLa task force, composta dal 1\u00ba e dal 2\u00ba Battaglione del 504\u00ba, dal 4\u00ba Battaglione del 325\u00ba e dalla Compagnia A del 3\u00ba Battaglione del 505\u00ba, dopo aver conquistato l'aeroporto ed essersi riunita con il 3\u00ba Battaglione del 504\u00ba, che era gi\u00e0 a Panama da prima dell'invasione, inizi\u00f2 a condurre operazioni nell'area della citt\u00e0 di Panama. Tutte le unit\u00e0 della divisione fecero infine ritorno a Fort Bragg il 12 gennaio 1990.\nDal 1990 al 2001.\nIraq: Operazioni Desert Shield e Desert Storm.\nDopo neanche sette mesi dall'invasione statunitense di Panama i paracadutisti entrarono nuovamente in azione; a soli sei giorni dall'invasione irachena del Kuwait, iniziata il 2 agosto 1990, le prime unit\u00e0 della 2\u00aa Brigata cominciarono a schierarsi in Arabia Saudita costituendo l'avanguardia della pi\u00f9 grande operazione dell'esercito statunitense dai tempi della guerra in Vietnam, l'operazione Desert Shield. Poco dopo la 2\u00aa Brigata fu raggiunta dal resto della divisione che inizi\u00f2 immediatamente un intenso addestramento alla guerra nel deserto.\nIl 16 gennaio 1991 le forze alleate cominciarono a bombardare l'Iraq dando cos\u00ec il via all'operazione Desert Storm. Con l'inizio della guerra aerea gli elementi della divisione furono schierati a protezione delle installazioni petrolifere della Saudi Aramco vicino ad Abqayq in Arabia Saudita, nel frattempo tre compagnie di autocarri della Guardia nazionale, la 253\u00aa dal New Jersey, la 1122\u00aa dall'Alaska e la 1058\u00aa dal Massachusetts si unirono alla 2\u00aa Brigata. Nelle settimane successive, soprattutto con i camion da 5 tonnellate forniti da queste tre compagnie, la 2\u00aa Brigata si sposto a nord nelle vicinanze di Rafha in Arabia Saudita. In caso di necessit\u00e0, queste compagnie della Guardia Nazionale avrebbero potuto trasportare il 4\u00ba Battaglione del 325\u00ba Reggimento di fanteria aviotrasportata comandato dall'allora tenente colonnello John Vines, permettendogli cos\u00ec di tenere il passo della 6\u00aa Brigata blindata francese impegnata nell'operazione Daguet. Sei settimane dopo l'inizio dei bombardamenti la guerra di terra ebbe inizio. La divisione inizi\u00f2 a muoversi il 23 febbraio, il suo obbiettivo era quello di coprire il fianco sinistro del XVIII Corpo Aviotrasportato che doveva penetrare in Iraq, il 4\u00ba Battaglione del 325\u00ba Reggimento di fanteria aviotrasportata della 2\u00aa Brigata fu distaccato alla 6\u00aa Brigata blindata francese per coprire l'estremit\u00e0 del fianco. Durante la guerra di terra, che dur\u00f2 soltanto 100 ore, la divisione penetr\u00f2 in profondit\u00e0 all'interno dell'Iraq catturando tonnellate di equipaggiamenti, armi e munizioni oltre a 2 721 prigionieri. Subito dopo la liberazione del Kuwait le unit\u00e0 della divisione iniziarono a tornare a Fort Bragg, l'ultimo uomo lasci\u00f2 il Medio Oriente alla fine di aprile.\nUragano Andrew.\nNell'agosto 1992 la divisione schier\u00f2 una task force nel sud della Florida per fornire aiuti umanitari alla popolazione colpita dall'uragano Andrew, il secondo uragano pi\u00f9 potente della storia a colpire gli Stati Uniti. Per pi\u00f9 di 30 giorni gli uomini della divisione fornirono cibo, ricovero e attenzione medica alla popolazione della Florida.\nHaiti: Operazione Uphold Democracy.\nIl 16 settembre 1994 la divisione fu messa in allerta per partecipare all'operazione Uphold Democracy, l'invasione di Haiti volta a ripristinare il presidente, democraticamente eletto, Jean-Bertrand Aristide che era stato spodestato dal dittatore Raoul C\u00e9dras. Le unit\u00e0 dell'82\u00aa si dovevano paracadutare sull'aeroporto di Papaia e in un'altra zona denominata Pegasus Drop Zone (it: Zona di lancio Pegaso).\nBosnia: Operazione Joint Endeavor.\nNel dicembre 1995 la divisione fu messa in stato d'allerta e inizi\u00f2 i preparativi per una possibile operazione aviotrasportata avente lo scopo di supportare la 1\u00aa Divisione corazzata, alla quale era stato ordinato di partecipare all'operazione Joint Endeavor, lo schieramento di forze NATO in Bosnia ed Erzegovina. Quando, il 31 dicembre 1995, i genieri della 1\u00aa Divisione terminarono la costruzione di un ponte sul fiume Sava, senza incontrare resistenza, l'operazione dell'82\u00aa fu abortita.\nKosovo: Operazioni Allied Force e Joint Guardian.\nNel marzo 1999 il 2\u00ba Battaglione del 505\u00ba Reggimento fu schierato in Albania lungo il confine con il Kosovo come componente dell'operazione Allied Force, la campagna di bombardamento eseguita dalla NATO contro le forze serbe nella Repubblica Federale di Iugoslavia. Nel settembre 1999 il 2\u00ba Battaglione fu sostituito dal 3\u00ba Battaglione del 504\u00ba che si schier\u00f2 in sostegno dell'operazione Joint Guardian. Nel marzo del 2000 anche il 3\u00ba Battaglione fu rimpiazzato da elementi della 101\u00aa Divisione Aviotrasportata.\nDal 2001 a oggi.\nAfghanistan: Operazione Enduring Freedom.\nNel giugno 2002 elementi del quartier generale della divisione e della 3\u00aa Brigata furono inviati in Afghanistan come componenti dell'operazione Enduring Freedom, nel gennaio 2003 la 3\u00aa Brigata fu rilevata dalla 1\u00aa. Durante il servizio della 1\u00aa Brigata, 70 soldati della compagnia B del 3\u00ba Battaglione del 504\u00ba Reggimento di fanteria paracadutista, in congiunzione con la Compagnia A del 2\u00ba Battaglione del 75\u00ba Reggimento Rangers, eseguirono un lancio di combattimento nell'Afghanistan occidentale, eseguendo cos\u00ec il primo lancio in combattimento effettuato da unit\u00e0 della divisione dopo l'invasione statunitense di Panama nel 1989. Nel tardo settembre del 2004 il 1\u00ba Battaglione del 505\u00ba Reggimento di fanteria paracadutista fu schierato nel paese a causa di una maggiore richiesta di truppe per garantire la sicurezza durante le elezioni tenutesi nel mese di ottobre. Nell'aprile 2005 la 1\u00aa Brigata fu nuovamente schierata nel paese fino all'aprile del 2006. Nel gennaio del 2007, il Quartier generale divisionale, parte della 4\u00aa Brigata (1\u00ba e 2\u00ba Battaglione del 508\u00ba Reggimento) e la Brigata da combattimento dell'aviazione sono stati schierati in Afghanistan come Combined Joint Task Force 82 (CJTF-82) per l'Operazione Enduring Freedom VIII. A supporto della divisione c'erano la 36\u00aa Brigata genieri e la 43\u00aa Brigata di supporto.\nIraq: Operazione Iraqi Freedom.\nNel febbraio 2003 il Quartier generale divisionale fu schierato in Kuwait insieme alla 2\u00aa Brigata che prese parte all'invasione dell'Iraq dove \u00e8 poi rimasta fino al febbraio 2004; nel maggio 2003 il Quartier generale divisionale torn\u00f2 negli Stati Uniti, quindi la 2\u00aa Brigata fu attaccata alla 1\u00aa Divisione corazzata. In seguito varie unit\u00e0 della divisione furono schierate nel paese. Dall'estate del 2003 la 3\u00aa Brigata, e dal gennaio 2004 la 1\u00aa, le ultime unit\u00e0 della divisione lasciarono l'Iraq nell'aprile del 2004. Durante questo periodo la divisione sub\u00ec la perdita di 36 morti e 400 feriti su un totale di 12 000 unit\u00e0 schierate.\nUragano Katrina.\nNel settembre 2005, a seguito dell'uragano Katrina, la divisione fu schierata nella citt\u00e0 di New Orleans in Louisiana per partecipare alla missione di ricerca e salvataggio dei sopravvissuti e provvedere alla sicurezza. Circa 5 000 paracadutisti provenienti dalla 3\u00aa Brigata operarono dall'Aeroporto Louis Armstrong International al comando del maggior generale William B. Caldwell IV.\nRiorganizzazione.\nNel gennaio 2006 la divisione \u00e8 stata riorganizzata in brigate, nel processo sono stati disattivati l'Artiglieria Divisionale, l'82\u00ba Battaglione trasmissioni e il 313\u00ba Battaglione intelligence militare mentre l'82\u00ba Division Support Command (DISCOM) \u00e8 stato ridesignato come 82\u00aa Brigata di supporto. \u00c8 stata inoltre creata una nuova unit\u00e0 di esploratori a livello divisionale visto che la vecchia unit\u00e0 che era parte del 313\u00ba Battaglione intelligence militare \u00e8 stata trasferita al 2\u00ba Battaglione dell'82\u00ba Reggimento dell'aviazione.\nStruttura corrente.\n 82\u00aa Divisione:\nComandanti.\nI comandanti della divisione hanno sempre avuto il grado di maggior generale tranne James Erwin, William P. Burnham, Ridgely Gaither e Raphael J. Hallada che all'epoca del loro comando avevano il grado di brigadier generale."}
{"id": "1298197", "revid": "416175", "url": "https://it.wikipedia.org/wiki?curid=1298197", "title": "Tense Nervous Headache", "text": "Tense Nervous Headache \u00e8 il secondo album solista del cantante britannico Boy George, pubblicato nel 1988, su etichetta Virgin. La realizzazione del lavoro viene descritta dallo stesso Boy George nella sua autobiografia del 1995, \"Take It Like A Man\". L'album \u00e8 stato un clamoroso flop nel Regno Unito, dove fu messo da parte subito dopo la pubblicazione, e dopo che il primo ed unico singolo estratto, la traccia di apertura, \"Don't Cry\", \u00abmor\u00ec di morte solitaria\u00bb, nelle parole dell'autore. Il lavoro ha ottenuto buoni risultati in Italia ed \u00e8 andato ancora meglio in Francia e in Germania. Non \u00e8 per\u00f2 mai uscito negli USA; soltanto 6 delle 12 tracce totali hanno raggiunto il mercato americano, assieme ad altre 4 tratte dall'album successivo, \"Boyfriend\", inserite tutte sulla raccolta \"High Hat\", appositamente realizzata per gli Stati Uniti, dalla Virgin Records America. Dopo il flop del primo singolo, infine, nonostante fosse gi\u00e0 stato girato e messo in rotazione il videoclip per un secondo estratto, \"Whisper\", la casa discografica decise di non far uscire il relativo 45 giri.\nGenesi dell'album.\nIl titolo (\"mal di testa di origine nervosa\") diventa definitivo dopo aver scartato una serie di ben pi\u00f9 tragiche alternative, tra cui la tenace \"Tense Nervous Breakdown\" (\u00abcollasso di origine nervosa\u00bb), cronologicamente l'ultima delle disastrose opzioni provvisorie, che resse quasi fino al momento dell'uscita del disco sul mercato, prima di decidere definitivamente per il titolo con cui l'album \u00e8 stato poi pubblicato.\nCome sempre per l'artista, le registrazioni ebbero inizio prematuramente, utilizzando il nucleo dei musicisti che erano accidentalmente diventati la sua band dall'epoca delle sessions per il primo album solista, \"Sold\" (1987): Glen Nightingale, Ian Maidman, Amanda Vincent e Ritchie Stevens. Visto il successo parziale ottenuto dal ritorno del produttore storico dei Culture Club, Steve Levine, a ricoprire stavolta il ruolo di produttore e coautore, viene invece arruolato Bobby Z, ex batterista di Prince. Boy George fece i salti di gioia alla possibilit\u00e0 di lavorare con Bobby, sperando che \"\u00abriuscisse a cospargere sul tutto un po' di quella magia tipica di Prince\u00bb\". Il concept, l'idea generale del disco era la disperazione. Il cantante non sapeva se desiderava essere Prince, David Bowie o Roy Orbison, quest'ultimo da lui impersonato, in modo piuttosto convincente, su \"Don't Cry\", roboante ballata basata sugli archi, pezzo posto in apertura dell'album ed estratto come primo ed unico singolo.\nAd aumentare la confusione, concorse la nuova passione di Boy, gi\u00e0 orientato verso i nuovi suoni garage underground, coi quali era entrato in contatto tramite locali quali lo Spectrum e il Future, dove ballava sulla musica di Todd Terry e Marshall Jefferson. Le classifiche pullulavano della disco-pop di Stock, Aitken &amp; Waterman. Cos\u00ec puntualizza George: \nUn contingente della Virgin America, la sua nuova agente per la stampa Audrey Strahl, e Sharon Heyward, capo della Black Music, fecero irruzione nello studio. I loro commenti, tipo \"\u00c8 piuttosto rock\" e \"Ma le voci restano cos\u00ec?\", non fecero che provocargli ulteriore panico. Heyward aveva i suoi bei piani: voleva trasformare l'ex leader dei Culture Club nel nuovo Jack Swing Kid On The Block e sugger\u00ec una collaborazione con il giovane produttore nero Teddy Riley. Boy George pensava che lui e Teddy avrebbero scritto insieme, ma quest'ultimo arriv\u00f2 a Londra con tre canzoni, gi\u00e0 piuttosto vecchiotte, che non era riuscito a rifilare a Bobby Brown. I testi vertevano tutti \u00ab\"sull'abbracciare la mia ragazza e sul non riuscire a tollerarlo\"\u00bb, cos\u00ec li descrive il cantante, il quale, anche e soprattutto autore di testi, fu d'accordo a cantarle, a patto per\u00f2 di poter lavorare sulle parole, cosa che riusc\u00ec a fare con non molto successo.\nLa session di registrazione si rivel\u00f2 piuttosto ardua. George definisce Teddy come \"una persona abbastanza simpatica con cui conversare\", mentre non sembra avere commenti gentili per il suo \u00ab\"invadente partner di mezza et\u00e0 e figura paterna\"\u00bb, Gene Griffin, che a detta dell'artista \u00ab\"rubava continuamente la scena. Gene appariva come un sosia tarchiato di Shaft, con la montatura degli occhiali in diamante e pantaloni di pelle svasati\"\u00bb. A quanto pare, continuava a dire: \u00ab\"Noi ti amiamo, Boy\"\u00bb, e, assumendo la voce di qualcun altro, si prodigava nel dare consigli indesiderati al cantante: \u00ab\"Cantala esattamente in quel modo\"\u00bb. Danny dovette implorare il solista di non lasciare lo studio, che si convinse del fatto che tutti quei ritmi, tutti quegli extra beats e un'over-produzione avrebbero compensato per la totale mancanza di sostanza. Ma si sbagliava. Quando ricevette i missaggi finali, cadde in una profonda depressione. Disse alla Virgin che non voleva le tracce di Riley sul suo album. Per tutta risposta, i responsabili della major sottolinearono di aver investito ben 75.000 dollari (secondo George una somma ridicola e tutta recuperabile) e che non gliene importava nulla dell'integrit\u00e0 dell'artista.\nUn agguerrito O'Dowd inizi\u00f2 in ogni caso a scriversi i suoi pezzi dance personalmente, insieme a Vlad Naslas, creatore di uno dei primi brani house, \"The Jack That House Built\", ma affrontava la questione nel modo sbagliato, cercando di trovare delle parole che si adattassero al groove. Boy apparteneva alla scuola strofa-ritornello-strofa di Tin Pan Alley, da cui proveniva, e gli riusciva difficile scrivere qualunque cosa avesse un significato su 120 beats al minuto. I testi dance erano virtualmente inesistenti, un vacuo richiamo ad alzarsi, abbassarsi e scatenare il corpo, baby. Le canzoni che scriveva lui facevano sembrare Stock, Aitken &amp; Waterman Bob Dylan.\n\u00ab\"Quando Bobby Z fece ritorno nella terra promessa color porpora, avevo soltanto met\u00e0 disco\"\u00bb, rivela George. Continu\u00f2 con un altro produttore ancora, Mike Pela, che aveva lavorato con Sade. Registr\u00f2 tre nuovi brani, che avrebbero costituito le punte di diamante di un album tanto ispirato a tratti quanto scialbo e piatto in altri momenti: \"Something Strange Called Love\", \"Mama Never Knew\" e \"Kipsy\", quest'ultima in collaborazione con la rapper reggae bianca M.C. Kinky (la quale firmer\u00e0 anche il rap giamaicano inserito in uno dei brani in s\u00e9guito pubblicati da Boy, sotto il nuovo pseudonimo di Angela Dust, con i Jesus Loves You). \"Kipsy\" \u00e8 un dramma tratto dalla vita reale, che racconta la storia vera di una modella di fama, giudicata e assolta per questioni legate al commercio di ecstasy. Il testo e il parlato in stile toastin' di MC Kinky diedero vita alla canzone. Alla fine, e troppo tardi, George incominciava ad avere il feeling, a sentire l'ispirazione. Lavorare con la toaster fu per lui come tornare ai primi tempi coi Culture Club, in un clima, nelle sue parole, \u00ab\"traboccante coraggio e spontaneit\u00e0\"\u00bb.\nGeorge racconta nel suo libro l'incontro con la rapper nei minimi dettagli: \nPer quanto lo si tentasse di metterlo insieme, con una toppa qua e una l\u00e0, \"Tense Nervous Headache\" era\u00ab \"auto-indulgente, sparpagliato e dolorosamente fuori dal mondo\"\u00bb. Il sound e l'atteggiamento attorno al cantante erano drasticamente mutati. L'acid house era ormai il nuovo punk in citt\u00e0. Le star della musica erano DJ senza volto e techno-cultori. Tutti quanti si spogliavano per sconvolgersi. Non aveva senso andare vestiti in ghingheri in locali come lo Shoom, per poi calarsi un'ecstasy e fare dell'aerobica acida.\nCos\u00ec, l'appariscente Boy George incominci\u00f2 a vestirsi come il pi\u00f9 normale dei Mario, ad andare ai rave illegali nell'East End e a fare richieste sulle stazioni radio pirata. \u00ab\"E adesso un urlo gigantesco per George di Hampstead\"\u00bb. Era saturo e sentiva di avere di nuovo sedici anni. Il suo ventisettesimo compleanno coincise con il pi\u00f9 bel rave di quell'anno, con Danny Rampling e Jeremy Healey come DJ. Gli inviti erano costituiti da T-shirts con lo smile e il messaggio \u00ab\"If you're not screaming you must be dreaming\"\u00bb (\u00abse non stai gridando, allora mi sa che stai sognando\u00bb).\nGeorge descrive divertito il clima di quella festa: \nIl festeggiato and\u00f2 a vedere il concerto di Prince per il tour di \"Lovesexy\" sotto l'effetto di un trip, e sotto un altro trip, lui, l'amico Fat Tony ed MC Kinky finirono sotto l'appartamento di Ben dei Curiosity Killed The Cat, gridando: \u00ab\"Vogliamo i Bros!\"\u00bb.\n\u00ab\"Erano giorni sciocchi e liberatori\"\u00bb, confessa oggi un pentito Boy George. \u00ab\"Kinky mi soprannomin\u00f2 \"Chanting Pig\" (\u00abMaiale Canterino\u00bb) ed io la chiamavo \"Pat Geary\", perch\u00e9 quello era l'aspetto che aveva quando era sotto acido\"\u00bb. Come tutte le amicizie pi\u00f9 belle dell'artista anglo-irlandese, la loro fu istantanea e, spesso, psicotica. Litigavano cos\u00ec tanto che gli amici lo sfottevano: \u00ab\"Vedo che c'\u00e8 tua moglie con te [..] \"\u00bb Michael Dunne, il secondo importante boyfriend del cantante, dopo l'ex batterista dei Culture Club, Jon Moss, non riusciva a capire perch\u00e9 il suo amante trascorresse cos\u00ec tanto tempo con Kinky. George inserisce nel suo racconto una frecciatina diretta a Dunne: \u00ab\"'Lei' divenne un'altra scusa, ma anche noi avevamo i nostri problemi personali\"\u00bb.\nAll'inizio del 1988, naturale conseguenza di una serie di liti furiose, Michael se n'era andato da Hampstead, e si era ritrasferito a Soho, dove abitavano i suoi ex co-inquilini. La loro relazione aveva segu\u00ecto un prevedibile schema fatto di pugni e silenzi estesi. Nessuno dei due sapeva come comunicare, senza lanciare un insulto o un piatto, e George avevo la crudele abitudine di ricordare a Michael: \u00ab\"Questa \u00e8 casa mia\"\u00bb. Specifica per\u00f2 il padrone di casa, vittima di un'infanzia burrascosa, dominata dal rapporto conflittuale con la figura paterna: \u00ab\"Lo spettro di mio padre entrava di nuovo in gioco\" \u00bb.\nQuanto al boyfriend, bisogna dare atto a George che Michael non era certo un campione di stabilit\u00e0. \u00ab\"Non tentava nemmeno di affermare le sue ragioni\"\u00bb, accusa Boy, \u00ab\"preferendo lamentarsi o raggomitolarsi in un angolo come un gatto pigro\"\u00bb. Fumava fin troppo hashish, viveva col sussidio di disoccupazione e non portava altro che i suoi jeans strappati. Il cantante lo odiava perch\u00e9 Dunne non faceva nulla di nulla, ma allo stesso tempo aveva il terrore che potesse avere pi\u00f9 di tanto una vita tutta sua e non avesse pi\u00f9 bisogno di lui.\nL'artista britannico appare comunque molto comprensivo, quando analizza la storia dell'ex ragazzo pi\u00f9 in profondit\u00e0: \nCome descrive uno dei ritornelli di \"I Love You\", traccia #7 di \"Tense Nervous Headache\", una delle tante canzoni ispirate da Michael o espressamente composte per lui:\n\"Tense Nervous Headache\" non conquist\u00f2 mai il mercato. Nel Regno Unito, fu messo da parte dopo che il primo singolo, \"Don't Cry\", mor\u00ec di morte solitaria. L'album and\u00f2 bene in Francia e in Germania, e abbastanza bene in Italia, ma, confessa un Boy George in piena crisi: \"Ero pronto per ritirarmi ed andarmene in pensione. Non volevo essere pi\u00f9 una curiosa stranezza del pop. I tassisti londinesi avevano la cura: \u00ab\"Ti serve un'altra \"Karma Chameleon\". Canta qualcun'altra di quelle ballate.\" Anche Tony Gordon, il mio manager, diceva che facevo il tipo sbagliato di musica. Le parole Culture Club apparivano fin troppo spesso nei suoi discorsi\"\u00bb.\nPer un po', Boy pens\u00f2 di aprire un locale oppure di disegnare abiti. Faceva delle conversazioni con Steph Raynor, che possedeva gli omonimi negozi Boy \u2013 era sempre stato un sogno dell'artista quello di creare la sua personale collezione di moda. Steph lo invit\u00f2 nel suo appartamento a Saint-Tropez. George trasform\u00f2 il tutto in una vacanza, portando con s\u00e9 Jeremy Healey. E cos\u00ec commenta nella sua biografia: \u201cE fu una fortuna che lo feci: Steph era davvero noioso e per niente alla moda, e la scena dei locali era ancora peggio. Non parlammo molto di affari. Per lui ero soltanto un'opportunit\u00e0 per realizzare delle foto per una sfilata che aveva organizzato in un ristorante sulla spiaggia\u201d.\nMa lui e Jeremy riuscirono comunque a trovare il lato divertente di tutta la situazione, e tra fiumi di champagne ed un'incursione involontaria in quella che si diceva essere la villa di un gangster, trascorsero una vacanza indimenticabile, che fece dimenticare a Boy George il fatto che il suo ultimo album, la cui gestazione era stata a dir poco tortuosa, era stato un flop su tutta la linea, il suo primo vero flop a 33 giri.\nFormati &amp; versioni - Singoli, CD singoli, maxi singoli &amp; lati B.\n\"Tense Nervous Headache\" esce in due diverse versioni, con un diverso numero e ordine delle tracce. La versione pi\u00f9 breve \u00e8 quella del vinile, con 9 tracce, quattro sul lato 1 e cinque sul lato 2, contenente una versione edit pi\u00f9 breve di \"Something Strange Called Love\". La versione pi\u00f9 completa \u00e8 invece quella nei formati del compact disc e della cassetta, con 12 tracce, tra cui la versione estesa di \"Something Strange Called Love\". I tre brani assenti dal vinile sono la reinterpretazione \"What Becomes Of The Broken Hearted\", e le due inedite \"American Boyz\" e \"Happy Family\", poste, in quest'ordine, in chiusura del CD. Diverso l'ordine sull'MC, dove \"What Becomes Of The Broken Hearted\" e \"American Boyz\", inserite dopo la traccia numero 4, \"Girl With Combination Skin\" (ultima della facciata A sul vinile), chiudono il lato 1, mentre \"Happy Family\", dal titolo palesemente ironico, chiude il lato 2 e tutto l'album, con una denuncia sociale sulla violenza tra le mura domestiche, snocciolata su una base dance piuttosto tirata, contrapponendosi al testo e all'intensa ballata che qui la precede, \"Mama Never Knew\" (incentrata sul difficile rapporto creato dal problematico triangolo madre/figlio/coming out, interpretata a due voci da Boy George con una delle sue coriste), a cui tocca invece chiudere il vinile.\n\"Tense Nervous Headache\", come detto, produce un solo singolo, sul cui lato A viene inserita la versione edit del lungo brano di apertura, \"Don't Cry\", che viene accorciato di ben 3 minuti, rispetto alla versione completa dell'album, che ne dura addirittura 7. Quest'ultima viene comunque riproposta del tutto inalterata, con la sola aggiunta del sottotitolo \u00abin full version\u00bb, come lato A del maxi singolo, costituendo gi\u00e0 di per s\u00e9 un'extended version, senza neanche bisogno di fare la fatica di crearne una nuova.\nSia il singolo che il maxi singolo comprendono anche, come lato B, l'inedita \"Leave In Love\", altra creazione di Bobby Z, duetto con una delle coriste di rilievo dell'album, Carroll Thompson. Oltre ai due formati, entrambi in vinile, del singolo e del maxi singolo, \"Don't Cry\" viene pubblicata anche in CD singolo, il nuovo rivoluzionario supporto, creato in sostituzione dell'appena nata, e gi\u00e0 obsoleta, cassetta singola (che Boy George, sempre all'avanguardia, aveva comunque gi\u00e0 sperimentato per \"Everything I Own\", il primo singolo tratto dal precedente album \"Sold\"). Pregio di questo CD singolo, contenente ovviamente \"Don't Cry\" come brano di punta, \u00e8 quello di includere due inediti in versione digitale, dei quali uno \u00e8 la gi\u00e0 citata \"Leave In Love\", e l'altra \u00e8 un brano disponibile solo qui, per ovvi motivi legati al suo titolo, \"A Boy Called Alice\"(\u00abUn ragazzo di nome Alice\u00bb), che, all'epoca della sua uscita, l'autunno del 1988, costituisce la dichiarazione pi\u00f9 manifesta di omosessualit\u00e0 allora mai ufficializzata da George, nonch\u00e9 una delle canzoni pi\u00f9 belle dell'artista inglese e, allo stesso tempo, una delle tracce pi\u00f9 ricercate dai fans. Infatti, il singolo riceve una scarsissima diffusione, raggiungendo soltanto il Numero 60 della classifica inglese, restando tra i primi 75 per un totale di due sole settimane.\nAltri brani del periodo non inclusi sull'album.\nIpotizzando che di \"Tense Nervous Headache\" esca un giorno una versione rimasterizzata con delle bonus tracks, tra queste ci sarebbero sicuramente, oltre ai due Lati B inediti, pubblicati sul CD singolo di \"Don't Cry\", i due pezzi usciti, in formato singolo, prima e dopo l'album: \"Live My Life\", dalla colonna sonora del film del 1987 \"Hiding Out\", pubblicata per\u00f2 come singolo ufficiale di Boy George soltanto nel 1988 (prima di allora era disponibile un maxi singolo promo senza copertina, con quattro remix) e \"No Clause 28\", denuncia sociale contro le restrizioni relative all'omosessualit\u00e0 e alla pornografia, primo esperimento che l'artista fa con le nuove sonorit\u00e0 acid-house, che poi diventeranno una costante della sua carriera, introducendo nel brano originale anche una sezione rappata, che poi scomparir\u00e0 da quasi tutte le versioni successive, in particolar modo nel pi\u00f9 celebre remix hi-energy. I due singoli non riscuoteranno un grandissimo successo nel Regno Unito, dove non andranno oltre la Top 65 (fermandosi rispettivamente al numero 57 e numero 62). \"Live My Life\" entrer\u00e0 invece nella Top 40 americana, e sar\u00e0 un grande successo nel resto dell'Europa (dove anche l'altro singolo verr\u00e0 apprezzato), in particolare in Germania, dove viene commercializzata una versione alternativa piuttosto diversa, con una rapper femminile, promossa dal vivo dallo stesso Boy George, in alcuni programmi televisivi tedeschi.\nVideoclip e videopromo.\nL'assenza di singoli, a parte \"Don't Cry\", \u00e8 in parte bilanciata dal massiccio utilizzo del videoclip, che per quanto riguarda questo album, pi\u00f9 che per la solita necessit\u00e0 dell'artista di dare sfogo alla propria straripante creativit\u00e0, trae origine da scopi puramente commerciali, cio\u00e8 in quanto mezzo promozionale per far conoscere i numerosi brani del travagliato lavoro. Due sono i videoclip veri e propri tratti da \"Tense Nervous Headache\": innanzitutto, naturalmente, quello che accompagna l'unico singolo e brano di apertura, \"Don't Cry\", e, cronologicamente secondo, quello realizzato invece per il pezzo posto in apertura del Lato 2 del vinile, la malinconica ballata \"Whisper\", mai uscita su formato 45 giri.\nDon't Cry.\nIl video di \"Don't Cry\", privo di una qualsiasi trama, \u00e8 dominato da colori vivaci e brillanti, con il blu dello sfondo e il rosso delle labbra che prevalgono sugli altri. Mentre George canta la versione breve della canzone, compaiono una serie di figure, alcune delle quali si intravedono di sfuggita, mentre altre ritornano costantemente. Una scena viene riproposta due volte, come in uno specchio (elemento fisicamente presente nella successiva \"Whisper\", dove lo specchio davanti al quale \u00e8 seduto il cantante costituisce la porta di entrata e di uscita sul set principale della clip): si tratta di una donna che si asciuga le lacrime con un fazzoletto, mentre un altro personaggio gioca facendo delle bolle di sapone; le due figure compaiono la prima volta su un lato e la volta successiva sull'altro. Un'altra fugace immagine, che resta per\u00f2 impressa per la sua particolarit\u00e0 fotografica simbolica, \u00e8 rappresentata da un uomo, seduto in poltrona, coi capelli lunghi, arricciati e non particolarmente curati nella pettinatura, la barba incolta e l'aspetto in generale trasandato; contro queste caratteristiche fisiche esteriori cozzano bruscamente due oggetti che gli occupano le mani: il libro che legge con la mano destra, e il peluche che regge con la mano sinistra. Con un gioco di prospettiva, dietro o sopra la poltrona, compare poi una tastiera col relativo musicista. I musicisti sono un altro elemento ricorrente, sparsi qua e l\u00e0 nel video, alternati alle immagini di Boy George, inquadrato sia in primo piano che a figura intera in piedi. Risalta in particolare una corista, con capelli ricci e banda rossa a sorreggere i capelli, la cui somiglianza con la prima Whitney Houston, soprattutto quella dei video per il primo semi-omonimo album, \u00e8 straordinaria, e non \u00e8 forse un caso che, dopo Boy George, sia proprio questa corista a ricevere il maggior numero di primi piani, per creare forse un motivo d'interesse nei confronti di una canzone che non \u00e8 certo tra le pi\u00f9 belle promosse dall'artista, il quale si trova tra l'altro in un periodo non particolarmente felice. Il video, mai statico, presenta in generale delle inquadrature sempre in movimento, con delle figure che, a volte, sembrano girare su se stesse, come la donna con il fazzoletto o la persona che gioca con le bolle di sapone.\nWhisper.\nFortemente opposto al coloratissimo video per il primo singolo, il promo girato per \"Whisper\" \u00e8 invece interamente in bianco e nero, e presenta un abbozzo di trama, in un ambiente notturno. Nella breve introduzione strumentale, all'inizio sembra essere inquadrato un murale con la scritta (\u00abBoy George\u00bb), sulla sinistra, e un disegno che lo ritrae, sulla destra, ma si tratta in realt\u00e0 di uno schizzo a matita, con tanto di titolo, realizzato sui fogli di un quaderno ad anelli. L'inizio vero e proprio, sul finire dell'intro, vede un abbaino di vetro e le strutture geometriche del backstage di un palco di teatro. Il tramite di ingresso (e di uscita finale) per la pseudo-storia \u00e8 lo specchio di fronte al quale Boy \u00e8 seduto, attorno al quale si distinguono chiaramente le ombre proiettate da tapparelle cosiddette veneziane. Attraverso lo specchio, una volta nella scena, si vede un palco in preparazione, con un pianoforte e delle donne che camminano avanti e indietro, in abito lungo scuro, coordinate da un uomo (evidentemente il regista) che batte le mani per richiamarle all'ordine. Durante il bridge tra la strofa e il primo ritornello, una carrellata rapida su una parete ruvida costituita da un pannello che pare voler simulare un muro grezzo, e poi la figura di una sposa in abito bianco, che entra da destra e sembra inginocchiarsi. La figura, di cui si intravedono i capelli ricci di media lunghezza, coperta in viso dal velo, \u00e8 di sesso indistinguibile, e potrebbe forse alludere al famoso concerto giapponese in cui, qualche anno prima, Boy era comparso in abito nuziale. Dall'immagine della sposa, ripassando per i cubi e parallelepipedi del backstage, attraverso l'immagine di un vecchio cameraman dietro alla telecamera, si arriva al ritornello, in cui il cantante \u00e8 ripreso in primo piano (risalta il trucco bianchissimo, quasi cadaverico), e, attraverso una porta con obl\u00f2 di vetro, si accede al palco, con i vari elementi della band, tra cui risaltano in particolare le coriste, una donna al pianoforte, trombettisti e fiati in generale. Nella parte finale del ritornello, l'inquadratura laterale riprende Boy George, che compare improvvisamente dalle quinte ed assume di colpo una posa tragica: in piedi, scuote la testa e muove le mani, scandendo le parole. La scena, tutta vista da un lato, tranne uno specchio frontale sul fondo, inquadra durante l'esibizione plastica del Boy, una figura, di nuovo sesso imprecisato, in vesti drappeggiate, che sbircia il cantante/attore dalle quinte, visibili agli spettatori sul lato destro dello schermo. Questa scena accompagna sia il primo che il secondo ritornello, ripetendosi, praticamente uguale, entrambe le volte. La parte centrale del brano, il cosiddetto middle, \u00e8 introdotto dal flash accecante di una macchina fotografica, solo la prima di una numerosa serie, la cui attenzione \u00e8 rivolta a una macchina d'epoca, targata 1186 MM, che ricorda molto la lunga auto in cui i Culture Club si aggiravano per la citt\u00e0 nel video di \"Church Of The Poison Mind\". Nell'automobile, sono sedute alcune persone, presumibilmente famose, che gli obiettivi rincorrono e fotografano ripetutamente. Un particolare che viene ripreso in primo piano \u00e8 l'emblema della macchina, che ricorda fortemente la statuina dell'Oscar. Arrivati al terzo ritornello, dopo il primo piano pi\u00f9 generoso dedicato a Boy Gorge in tutta la clip, e dopo un'ennesima messa in risalto dei fiati, il video, avviandosi alla fine, comincia a riavvolgersi su se stesso e a ripercorrere, nel senso inverso, gli elementi di cui \u00e8 costituito, per cui si torna alle ombre delle veneziane, proiettate sopra e al lato dello specchio davanti al quale c'\u00e8 il cantante, le strutture geometriche del retro-palco, l'abbaino illuminato di vetro e l'uscita dalla storia e dal video, che cos\u00ec si conclude.\nKipsy e gli altri videopromo.\nAi due videoclip ufficiali descritti sopra, bisogna affiancare una lunghissima serie di esibizioni live e pseudo-live, in playback o con la sola base preregistrata, nelle quali Boy George promuove, una dopo l'altra, le varie tracce dello sfortunato album. Destino simile seguir\u00e0 il successivo album, \"Boyfriend\", nonostante la cospicua commercializzazione di singoli, maxi singoli e remix, che sapr\u00e0 trarre l'insegnamento necessario dal suo sfortunato predecessore (non che il successivo 33 giri sia per altri versi maggiormente baciato dalla sorte, anzi, a parte i buoni risultati ottenuti nella fedele Italia e nei paesi d'oltralpe, il naufragio sar\u00e0 ancora pi\u00f9 vistoso, proprio a causa del fatto che, se \"Tense Nervous Headache\" poteva nascondersi dietro la mancanza di un'adeguata promozione, altrettanto non potr\u00e0 permettersi \"Boyfriend\" con le sue otto tracce, da cui, senza scendere nei particolareggiati dettagli dei differenti formati e delle versioni alternative, verr\u00e0 estratta l'esatta met\u00e0 per il lavoro di promozione.\nCerto, quattro singoli erano gi\u00e0 stati il veicolo pubblicitario del disco di debutto, ma l\u00ec si partiva da una pi\u00f9 ampia rosa di scelte, potendosi sbizzarrire tra ben 11 tracce. Abbastanza ironicamente, il secondo album solista, di gran lunga superiore al poppettino di veloce consumo del precedente \u201cSold\u201d, non ne condivise la migliore fortuna commerciale, e ancora pi\u00f9 ironico il fatto che delle 12 canzoni che compongono l'album del 1988, non solo una soltanto sar\u00e0 scelta come singolo, ma questa stessa unica perla rara, gettata nel mare di pescecani che infestava le acque del mercato di fine anni ottanta, dove tutto stava cambiando, dal pattern dei pezzi all'archetipo della star di successo, dal genere musicale pi\u00f9 in voga al formato dei supporti promozionali, morir\u00e0 persino di una morte solitaria, come ebbe a scriverne lo stesso autore, nella sua prima autobiografia.\nIn ogni caso, visto il fallimentare esito dell'esperimento singolo, George prosegue dritto per la sua strada, e sfrutta tutto ci\u00f2 che pu\u00f2 per restare a galla, combattendo gli anni novanta in arrivo, con le armi pi\u00f9 improbabili del decennio al termine. \nUn altro illustre George, che aveva avuto successo col suo gruppo per adolescenti, gli Wham!, invece di far mettere in rotazione da MTV il video ufficiale girato per \"Freedom\" nel 1984 (troppi cinesi, a detta del duo e della produzione), aveva utilizzato la ripresa fatta in un programma, con il duo che si agitava in calzoncini da tennis e T-shirt, con la marca Fila in bella e continua vista. \nPersino la stessa Madonna, regina indiscussa del videoclip, ormai fabbrica-successi a ripetizione e con lo stampino, invece di creare un vero videoclip aveva preferito continuare a far girare come clip promo per il suo primo singolo illustre, \"Holiday\", un semplice filmato, realizzato in presa diretta, durante un programma televisivo, dove danzava assieme ai suoi onnipresenti ballerini, nel 1982.\nCos\u00ec, l'autore dell'album-sfida del 1988 cerca di dare il meglio di s\u00e9 durante le varie esibizioni che colleziona nelle varie trasmissioni, creando piccoli show 'ad hoc' che calzino la canzone di turno al meglio delle possibilit\u00e0, inanellando, man mano che la quantit\u00e0 delle esibizioni aumenta, una lunga serie di mini show, ampliando la rosa delle scelte promozionali.\nI brani pi\u00f9 promossi secondo questa modalit\u00e0 sono \"I Go Where I Go\", \"Whisper\", \"Something Strange Called Love\", \"Kipsy\", \"I Love You\". Tra l'altro, dopo il flop di \"Don't Cry\", e appena realizzato il video per \"Whisper\", l'etichetta non se la sente di pubblicare il relativo singolo per quest'ultima, cos\u00ec la promozione del brano continua proprio mediante l'economico format del filmato TV, che se per\u00f2 funziona pu\u00f2 rivelarsi piuttosto remunerativo.\nTra i pezzi citati, uno su tutti diventa la stand-out track dell'album: \"Kipsy\" (come accadr\u00e0 a \"Girfriend\" sul successivo \"Boyfriend\", soprattutto in Italia, dove la canzone verr\u00e0 presentata nel popolare programma di Jovanotti, \"\u00c8 qui la festa? \"), la cui storia raccontata nel testo, vera ed attuale, la cui melodia acchiappatutti e il cui trascinante toastin' di MCKinky costituiscono tutti elementi che rendono impossibile resistere alla canzone, che pian piano, passaggio dopo paziente passaggio, conquista tutti. Alcuni tra i filmati pi\u00f9 interessanti del brano vengono presi e messi in rotazione continua dalle emittenti musicali, MTV esclusa, che a partire da questo secondo album dell'artista anglo-irlandese, da lui si dissocia bruscamente e definitivamente, cos\u00ec, di colpo, senza neanche provare ad attenuarne la scomparsa dalla propria martellante programmazione tramite una riduzione progressiva dei passaggi video. In retrospettiva, questa discutibile eppure insindacabile decisione del pi\u00f9 noto dei network musicali del globo, si riveler\u00e0 utile sia all'artista che al suo pubblico: da entrambe le parti, si avr\u00e0 difatti la capacit\u00e0 di supplire egregiamente alla perdita di una stella del solo firmamento audio-visivo musicale con la nascita graduale e sempre pi\u00f9 solida di un artista multi-mediale, un artista a tutto campo, a 360 gradi, che sapr\u00e0 re-inventarsi come DJ, come fotografo, e come attore teatrale."}
{"id": "1298198", "revid": "115129720", "url": "https://it.wikipedia.org/wiki?curid=1298198", "title": "Carlo Pes", "text": "Biografia.\nSi trasferisce con la famiglia a Roma; appassionato di jazz, esordisce nel 1945 come chitarrista in un complesso insieme a Enrico Simonetti e Bruno Martino; suona poi per tutto il decennio successivo con alcuni grandi nomi come Lionel Hampton, Stan Getz, Django Reinhardt, Toots Thielemans, pur continuando a far parte della formazione di Bruno Martino fino alla fine del 1959.\nAlla fine degli anni '50 entra nell'Orchestra della Rai. Successivamente con Maurizio Majorana al basso, Antonello Vannucchi alle tastiere e Roberto Podio alla batteria e percussioni, forma il complesso Marc 4 che incide moltissime colonne sonore di film italiani degli anni '60 e '70.\nPassa alcuni anni in Brasile assieme al fratello Paolo contrabbassista, dove ha modo di studiare il folklore musicale\nNel 1963 incide il brano \"Quisasev\u00e0\", composto da Armando Trovajoli, che viene scelto come sigla del programma televisivo \"Il Giornalaccio\".&lt;br&gt;\nA met\u00e0 degli anni '70 trascorre un lungo periodo negli USA, dove suona al fianco di musicisti del calibro di Toots Thielemans, St\u00e9phane Grappelli, Chet Baker e Joe Pass.&lt;br&gt;\nAl suo ritorno in Italia si stabilisce definitivamente a Roma portando avanti la sua attivit\u00e0 tra festival, night club, registrazioni in studio e trasmissioni televisive come professore d'orchestra.\nContemporaneamente inizia anche una carriera come compositore, scrivendo canzoni per Mina, Carmen Villani, Paul Anka, Jos\u00e9 Feliciano, I Ricchi e Poveri, Franco Califano: sicuramente le sue musiche pi\u00f9 famose sono quella scritta per \"Il mondo\", successo internazionale di Jimmy Fontana, e \"Che sar\u00e0\", che nel 1971 partecip\u00f2 al Festival di Sanremo e che divenne un \"evergreen\" della musica italiana.\nNegli anni '60 ha lavorato anche come arrangiatore per la RCA Italiana, collaborando tra gli altri con Patty Pravo e Dalida.\nNel 1973 ha composto le musiche e firmato con Pino Presti gli arrangiamenti per l'album di Mina \"Amanti di valore\", con testi di Franco Califano.\nNegli anni '80 ha formato un sestetto di swing, il Sestetto Swing di Roma, con Franco Chiari al vibrafono, Baldo Maestri al clarinetto, il Maestro Roberto Pregadio al pianoforte, Alessio Urso al contrabbasso e Roberto Zappulla alla batteria; il gruppo ha inciso per la Fonit Cetra l'album Five Continents.\nHa realizzato colonne sonore per il cinema e si \u00e8 anche dedicato all'attivit\u00e0 di session man."}
{"id": "1298217", "revid": "339392", "url": "https://it.wikipedia.org/wiki?curid=1298217", "title": "82\u00aa divisione", "text": ""}
{"id": "1298226", "revid": "1258", "url": "https://it.wikipedia.org/wiki?curid=1298226", "title": "Bocconotti di Castel Frentano", "text": ""}
{"id": "1298227", "revid": "1258", "url": "https://it.wikipedia.org/wiki?curid=1298227", "title": "Buccunottu gallipolino", "text": ""}
{"id": "1298229", "revid": "98077", "url": "https://it.wikipedia.org/wiki?curid=1298229", "title": "Data base unico delle frequenze televisive nazionali", "text": ""}
{"id": "1298230", "revid": "135224", "url": "https://it.wikipedia.org/wiki?curid=1298230", "title": "Polerio", "text": ""}
{"id": "1298234", "revid": "287204", "url": "https://it.wikipedia.org/wiki?curid=1298234", "title": "Ricordi di scuola", "text": "Ricordi di scuola \u00e8 un libro del giornalista e umorista Giovanni Mosca (Roma 1908 - Milano 1983), uscito per la prima volta nel 1939. Raccoglie le memorie del periodo in cui l'autore era insegnante elementare."}
{"id": "1298253", "revid": "339392", "url": "https://it.wikipedia.org/wiki?curid=1298253", "title": "MFC Sopron", "text": ""}
{"id": "1298260", "revid": "26244", "url": "https://it.wikipedia.org/wiki?curid=1298260", "title": "Avvitamento", "text": ""}
{"id": "1298262", "revid": "767487", "url": "https://it.wikipedia.org/wiki?curid=1298262", "title": "Hiroshima mon amour", "text": "Hiroshima mon amour \u00e8 un film del 1959 diretto da Alain Resnais. Il soggetto e la sceneggiatura sono della scrittrice Marguerite Duras, candidata all'Oscar alla migliore sceneggiatura originale nel 1961.\nIl film, presentato in concorso al 12\u00ba Festival di Cannes, \u00e8 noto come una delle prime opere della Nouvelle Vague e per l'uso innovativo dei flashback.\nTrama.\nUn architetto giapponese ed un'attrice francese trascorrono assieme un'intensa notte di passione. Da quel rapporto prende il via una storia d'amore, ma improvvisamente, quanto inevitabilmente, iniziano ad affacciarsi gli spettri del recente passato, spettri che investono soprattutto la fragile ragazza parigina. Tramite un innovativo e sorprendente uso dei flashback, il regista ci mostra il dolore dei vinti, come lei che ha visto morire il ragazzo che amava ed ha provato su di s\u00e9 da ragazza la violenza delle vendette \u2013 soprattutto di ci\u00f2 che lascia in noi nel dopoguerra \u2013 visto attraverso gli occhi smarriti di una singola persona e, simultaneamente, il dolore collettivo \u2013 dignitoso al punto da commuovere \u2013 della citt\u00e0 che ha sofferto il bombardamento atomico. Un precedente amore \"impossibile\", vissuto dalla protagonista, in Francia, durante la guerra, finisce tragicamente con l'uccisione dell'innamorato, un soldato tedesco.\nLa conseguente elaborazione del lutto, in qualche modo, fa scaturire in lei il desiderio di vivere a Hiroshima, dove si trova per girare un film e dove spera di poter diluire le sue pene tramite la condivisione del suo dolore con il dolore collettivo della citt\u00e0 e di un popolo intero. Ma \u00e8 tutta una triste finzione: scoprir\u00e0 che il vero dolore \u00e8 la consapevolezza che poi si comincia a dimenticare. Lo stesso film pacifista nel quale lei lavora (interpretando il ruolo di una crocerossina), altro non basta per salvarla da questa consapevolezza.\nGli incubi che la perseguitano, in un'ossessionante mescolanza - volutamente non netta - tra ricordo ed immaginazione, la portano a compiere un percorso di maturazione che, a tratti, ci appare prossimo ad un compimento, ma che, invece, gira attorno al nucleo del problema, senza mai affrontarlo direttamente, esattamente come le particelle roteano, minacciose, attorno al nucleo dell'atomo prima che si inneschi la fatale reazione nucleare.\nAccanto a lei, l'uomo che l'ama - e di cui anche lei \u00e8 apparentemente innamorata - simbolo s\u00ec di un paese che ha perso la guerra, ma che sembra il vero vincitore. Il regista Alain Resnais ci dice chiaramente che vincere o perdere una guerra non equivale a perdere una singola persona amata. Il travaglio che, via via, affligge la coppia, offre allo spettatore spunti di riflessione e di meditazione di una profondit\u00e0 e di una verit\u00e0 che riescono a stupire e far vibrare le corde pi\u00f9 intime dell'essere umano.\nEssere umano che il film ci descrive come destinato alla solitudine, ma accompagnato dall'amore, in entrambi i casi suo malgrado. Grazie ad un abile montaggio, il passato di lei (la Francia) ed il presente di lui (il Giappone) si accavallano e si rincorrono senza una vera soluzione di continuit\u00e0 e, soprattutto, senza una risposta definitiva, nemmeno quando il dolore collettivo della citt\u00e0 (e quindi la sua memoria) si sintetizza nel dignitoso volto dell'uomo, il quale, dinanzi alla domanda di lei, risponde dicendole che il suo nome \u00e8 Nevers (\"Nevers en France\").\nRiconoscimenti.\nNel 1959 il film riceve il Grand Prix del Sindacato belga della critica cinematografica, mentre nel 1960 il National Board of Review of Motion Pictures l'ha inserito nella lista dei migliori film stranieri dell'anno.\nCandidato all'Oscar per la migliore sceneggiatura originale nel 1961."}
{"id": "1298263", "revid": "75435", "url": "https://it.wikipedia.org/wiki?curid=1298263", "title": "Primo Concilio di Constantinopoli", "text": ""}
{"id": "1298264", "revid": "25152", "url": "https://it.wikipedia.org/wiki?curid=1298264", "title": "Giovanni Paolo Cavagna", "text": ""}
{"id": "1298266", "revid": "10533506", "url": "https://it.wikipedia.org/wiki?curid=1298266", "title": "Gondole", "text": ""}
{"id": "1298271", "revid": "88740", "url": "https://it.wikipedia.org/wiki?curid=1298271", "title": "Cavagna", "text": ""}
{"id": "1298272", "revid": "125473227", "url": "https://it.wikipedia.org/wiki?curid=1298272", "title": "Dialetto pavese", "text": "Con dialetto pavese, da alcuni definito anche pavese-vogherese (nome nativo \"dialet paves-vugares\"), s'intende l'insieme non codificato delle parlate gallo-italiche diffuse nella provincia di Pavia. Il raggruppamento dei dialetti del Pavese sotto un'unica dicitura si presta tuttavia a difficolt\u00e0 di classificazione, in quanto le diverse variet\u00e0 locali subiscono l'influenza di quelli di province e regioni confinanti.\nDescrizione.\nSe nel nord della provincia il dialetto \u00e8 infatti ascrivibile al ramo occidentale della lingua lombarda gi\u00e0 da Bereguardo e Landriano, \u00e8 altres\u00ec vero che dal Medioevo la parlata di Pavia e del suo circondario ha assunto tratti emiliani. E pur essendo emersa negli ultimi decenni e tra gli abitanti del capoluogo provinciale la tendenza di assimilare il lessico e certi aspetti morfologici (non per\u00f2 fonetici) del vicino dialetto milanese, risulta per\u00f2 ancora molto chiara l'appartenenza del dialetto originario di Pavia e del suo circondario alla pi\u00f9 vasta compagine linguistica che lo accomuna non soltanto alle parlate dell'adiacente Lomellina, ma anche a quelle di Voghera e pi\u00f9 in generale ai dialetti dell'Oltrep\u00f2 Pavese, di tipo emiliano. Ci\u00f2 emerge, ad esempio, nel lavoro di A. Annovazzi, autore nel 1934 del \"Nuovo Vocabolario Pavese-Italiano\", nel quale si \u00e8 cercata la parlata originaria piuttosto nella periferia, e in particolare in Borgo Ticino, che nel centro cittadino.\nAncora, bisogna osservare che, da un punto di vista fonetico, e quindi pi\u00f9 basilare, la maggiore somiglianza tra il pavese urbano e i maggiori dialetti vicini \u00e8 senza dubbio con il piacentino e le varianti emiliane estese fino al solco del fiume Taro, che limita ad est il dominio della \"\u00fc\" lombardo-piemontese. Questo fatto giustifica la singolare, ma in definitiva convincente, aggregazione del pavese al variegato gruppo emiliano-romagnolo, proposta gi\u00e0 nel 1853 da Bernardino Biondelli in \"Saggio sui dialetti gallo-italici\". Biondelli lo definisce infatti \u00absuddialetto del piacentino, alquanto misto di lombardo\u00bb. I tratti emiliani erano appunto riconosciuti come distintivi del dialetto cittadino di Pavia almeno nell'Ottocento. Biondelli evidenzia inoltre alcune nette particolarit\u00e0 emiliane nel dialetto di Broni, nell'Oltrep\u00f2 Pavese, che non permettono di annoverarlo nel gruppo lombardo occidentale al quale \u00e8 comunque affine. E pur come una sezione di transizione verso il lombardo occidentale, anche la \"Carta dei dialetti d'Italia\" elaborata da Giovan Battista Pellegrini nel 1977 indica l'insieme pavese-vogherese come complesso di dialetti di tipo emiliano-romagnolo. Tuttavia, quello in uso a Pavia e dintorni \u00e8 da alcuni considerato oggi come un dialetto lombardo per la forte influenza esercitata dal milanese, nonostante quella che \u00e8 stata l'evidente continuit\u00e0 con il piacentino. Studi pi\u00f9 recenti suggeriscono che i tratti che il pavese condivide con il piacentino, cio\u00e8 quelli che hanno determinato la tradizionale aggregazione del pavese all'emiliano, sono per\u00f2 generalmente piemontesi e non emiliani. \nD'altra parte l'ambito fonetico del pavese continua in provincia di Alessandria nel Tortonese (dove confina con i dialetti della lingua piemontese che iniziano con il dialetto alessandrino), n\u00e9 si pu\u00f2 trascurare la sostanziale continuit\u00e0 tra la parlata della Lomellina e quella del soprastante novarese. In conclusione si pu\u00f2 affermare che il pavese si trova ben collocato in una zona di transizione soprattutto in direzione est-ovest, o meglio sudest-nordovest, tra i dialetti emiliani e quelli piemontesi. Maggiore discontinuit\u00e0, soprattutto dal punto di vista fonetico, si ha invece con i dialetti lombardi. Ad esempio il pavese si distingue in special modo dal milanese per la presenza cos\u00ec caratteristica della a chiusa (\"\u00e1\") che risulta sostanzialmente identica alle e debole o indistinta (scev\u00e0), che sostituisce spesso la \"\u00e8\" milanese, come nell'articolo determinativo maschile, \"\u00e8l\" in milanese, \"\u00e1l\" in pavese (questa caratteristica lo accomuna invece al piacentino). Verso la montagna oltrepadana il pavese trapassa rapidamente sia nel dialetto bobbiese che nel ligure (la parlata di Varzi, alquanto dissimile anche da quella della vicina Voghera, \u00e8 l'estremit\u00e0 meridionale del pavese, mentre i dialetti dell'area soprastante sono ormai liguri).\nPertanto il pavese, come il piacentino, occupa un ruolo centrale nell'ambito delle parlate gallo-italiche, confinando con tutti e quattro i gruppi in cui esse si usano dividere. Potrebbe essere considerato l'esempio centrale e pi\u00f9 caratteristico dell'intero gruppo gallo-italico, laddove invece, per motivi accidentali dovuti alle suddivisioni politiche e amministrative, sembra relegato in una posizione periferica e ad apparire un ibrido tra le parlate rese pi\u00f9 note dall'uso in pi\u00f9 importanti aggregazioni urbane.\nCome detto, all'interno dell'ampio territorio della provincia di Pavia, la parlata non appare comunque omogenea: a parte la difformit\u00e0 gi\u00e0 notata della pi\u00f9 alta zona montana, le differenze riguardano non la fonetica (se non in qualche area limitata, vedi per esempio l'assenza della eu sostituita sistematicamenta dalla o chiusa in un'area della pianura tra Broni e il Po), ma piuttosto la morfologia. Le diverse aree possono essere identificate in base all'influenza esercitata delle lingue emiliano-romagnola, lombarda e ligure, quest'ultima particolarmente incisiva nell'alta Valle Staffora. Tuttavia, \u00e8 stata osservata la presenza di una forma di \"koin\u00e8 passiva\" pavese-vogherese, che porta all'attenuazione delle differenze pi\u00f9 marcate dei dialetti della provincia. Tale fenomeno \u00e8 considerato tipico di alcune aree dialettali miste o intermedie e di complessa classificazione.\nFonologia e grafia.\nIl dialetto pavese, rispetto all'italiano e anche rispetto ai dialetti vicini, possiede un maggior numero di suoni vocalici e un minor numero di suoni consonantici.\nPer quanto riguarda le vocali, oltre ai sette suoni vocalici dell'italiano (comprese le forme aperta e chiusa della e e della o), possiede la u chiusa (\u00fc), la o turbata (\u00f6, da taluni scritta eu), in comune con il lombardo e il piemontese e alcuni dialetti emiliani. Inoltre, con il piacentino condivide la a chiusa (\u00e1) che svolge anche la funzione di e indistinta o molto aperta. Caratteristica del pavese, anche qui in misura anche maggiore rispetto ai dialetti vicini, \u00e8 l'esistenza di molti di questi suoni solo in posizione tonica, mentre in posizione atona esistono solo la a chiusa, la i, la u, la u chiusa, e solo raramente la e chiusa. In tal modo, se nella flessione o nella derivazione delle parole una vocale tonica diventa atona, decade in una di queste ultime vocali o scompare (fenomeno linguistico detto sincope, molto comune nell'emiliano-romagnolo. In particolare, tutte le o (chiusa, aperta e turbata) decadono in u, la a aperta decade in a chiusa (o meglio in a atona, semichiusa, verso cui converge anche la a chiusa), la e aperta in a chiusa e la e chiusa in i.\nPer quanto riguarda le consonanti, rispetto all'italiano il dialetto pavese manca, delle doppie o geminate come gli altri dialetti gallo-italici, della z, del suono \"gl\" , e in comune con il piacentino del suono \"sc\" che \u00e8 invece presente in milanese (es: signora = sciura in milanese, siura in pavese).\nNon esiste una grafia standard per il dialetto pavese; quella usata dall'Annovazzi nel suo Dizionario Pavese-Italiano pu\u00f2 servire (data la sostanziale omogeneit\u00e0 fonetica di quasi tutta la Provincia) per scrivere la maggior parte delle parlate locali del territorio pavese.\nIl dialetto oggi.\nTra le tante formule di diffusione a livello regionale del dialetto pavese vi \u00e8 quella della poesia.\nEsempi di dialetto.\nBrani in dialetto pavese.\nGh'era ona volta on \u00f2m, ch'\u00e4l gh'\u00ecva d\u00fc fi\u00f6.\nE 'l min\u00f3r l'ha dit a s\u00f2 p\u00e0d\u00e4r: \"Pap\u00e0, ch'\u00e4l m\u00e4 daga qu\u00e4l ch'\u00e4m toca 'd m\u00e8 part!\" E l\u00fc l'ha spartii la sost\u00e4nza in tra i d\u00fc fi\u00f6.\nE d\u00e4 l\u00ec a poch d\u00ec, dopo av\u00e8 fat s\u00fc fag\u00f2t, \u00e4l min\u00f3r l'\u00e8 'ndat pr'\u00e4l mond int on pa\u00ecs lont\u00e4n, e l\u00e0 l'ha trat via t\u00fctc\u00f2ss int i vizi.\nBernardino Biondelli, \"Saggio sui dialetti Gallo-Italici\", pag. 246\nUna nuvela del Bucasc.\nPavia.\nMei disi donca che quand gh'era \u00e4l prim re 'd Cipri, dop che Gotifred \u00e4d B\u00fcglion l'ha guadagnaa Tera Santa, \u00e8 s\u00fccess che una siurena nobila l'\u00e8 andata in pelegrinagg \u00e4l Sepolcar e, 'gnind indree, quand l'\u00e8 rivaa a Cipri, l'ha truvaa di balusson ch'l'han trataa propri da can. E lee, sentend t\u00fct \u00e4l dispias\u00e9, sensa nanca un'anma ca la cunsul\u00e0ss, gh'\u00e8 'gnid in ment d'and\u00e0 dal re e f\u00e0 f\u00f6ra i s\u00f2 rason: ma gh'\u00e8 stat quaich d'\u00fci ca gh'ha dit dit ch'la trava via 'l fiaa, parch\u00e8 l\u00fc \u00e4l menava una vita gnent afat bona e 'l fava gnent \u00e4d bei; ansi, vigliach com l'era, \u00e4l sufriva e 'l cunsidrava par gnint i ingi\u00fcri che i altar \u00e4gh fasivan a l\u00fc, in manera che quai ca gh'aviva dispias\u00e9 con l\u00fc, a 's vendicavan fandagh di ingi\u00fcri. E la dona, sentend 'sta roba, sicome la gh'aviva ness\u00fcna speransa da pud\u00e9 utegn gi\u00fcstisia, par 'v\u00e9gh da cunsul\u00e0ss dal s\u00f2 dispias\u00e9, l'ha guardaa bei \u00e4d tir\u00e0 a dla sua 'l re, e l'\u00e8 andata da l\u00fc. Quand l'\u00e8 stata l\u00e0, piangind davanti a l\u00fc, la gh'ha dit: \"O 'l m\u00e8 car siur, mei son ch\u00ec davanti a t\u00ec no par vend\u00ebta \u00e4d l'ingi\u00fcria ch'm'han fat, ma par 'v\u00e9gh un poo 'd sudisfasion \u00e4d qu\u00e4la, \u00e4t preghi d'insegn\u00e0m com at fee a sufr\u00ec qu\u00ebi ingi\u00fcri che senti ch'i altar a 't fan, parch\u00e8 ins\u00ec, imparand da t\u00ec, p\u00f6ssa anca mei regul\u00e0m e supurt\u00e0 la m\u00e9 part \u00e4d pasiensa, che a la sa 'l Signor, se mei pudiss fa, \u00e4t regalariss vulentera, dal mument che t\u00ec 't see ins\u00ec brav \u00e4d supurt\u00e0la\".\n\u00c4l re, che fen alora l'era sempar stat pultron e pigar fen ai oss, com\u00e9 ch'\u00e4l se f\u00fcss dassdaa, cuminciand ad l'ingi\u00fcria fata a 'sta dona, che con rigor l'ha vendicaa, l'ha pensaa da m\u00ebt a pan e p\u00ebss t\u00fcti qu\u00ebi che 'ndand inans avissan fat quaicoss contra 'd l\u00fc.\nGiovanni Papanti, \"Parlari italiani in Certaldo\", 1875, pag. 349-350\nIl Padre Nostro.\nPadar Noster che t'see int i ciel\nca'l sia santific\u00e0 'l to nom\nca 'l vena 'l to regn\nca sia faja la to vulunt\u00e0\nins\u00ec in ciel tant 'me in tera\nProverbi.\nProverbi della Bassa pavese.\nPruerbi dla zona 'd Santa Cristina e Miradolo Terme:\nProverbi di Pavia.\n(tratto da: Aristide Annovazzi, \"Nuovo Vocabolario Pavese-Italiano\", Pavia, 1934)."}
{"id": "1298273", "revid": "767487", "url": "https://it.wikipedia.org/wiki?curid=1298273", "title": "Divine Heresy", "text": "I Divine Heresy sono un gruppo death metal statunitense, creato dall'attuale chitarrista dei Fear Factory e degli Asesino, nonch\u00e9 ex chitarrista dei Brujeria, Dino Cazares.\nStoria.\nLa Band \u00e8 stata formata nel 2006 da Dino Cazares che, dopo una lunga ricerca, recluta alla batteria Tim Yeung, noto per aver militato nei Vital Remains e negli Hate Eternal.\nDopo otto mesi trascorsi tra stesure dei testi e prove, Cazares sceglie Tommy \"Cummings\" Vext come cantante della band. Il cantante, nativo di Brooklyn, NY ha alle spalle un'esperienza con la band da cui deriva il suo pseudonimo, i Vext.\nDi l\u00ec a poco, tra febbraio e maggio 2007, i tre iniziano la registrazione del loro primo album \"Bleed the Fifth\", dove Dino Cazares incide le linee di basso oltre che, ovviamente, di chitarra.\nCompletata la fase di registrazione, Cazares annuncia che il gruppo ha firmato con un accordo con la Century Media Records per quanto riguarda il North America, e un contratto con la Roadrunner Records per la diffusione estera del materiale.\nRecentemente, Cazares ha reclutato l'ex bassista dei Nile Joe Payne per i tour e le future registrazioni.\nIl cantante Tommy Vext \u00e8 stato cacciato dal gruppo il 26 aprile 2008 dopo una lite sul palco con il chitarrista Dino Cazares.\nIl 28 luglio 2009 esce il loro secondo album intitolato Bringer of Plagues."}
{"id": "1298274", "revid": "1516566", "url": "https://it.wikipedia.org/wiki?curid=1298274", "title": "Corso Cavour (Perugia)", "text": "Corso Cavour - gi\u00e0 \"Via Sant'Ercolano\" e \"Corso di Porta Romana\" - \u00e8 una via del centro storico di Perugia che ha origine laddove terminano le cosiddette scalette di Sant'Ercolano (attuale via Sant'Ercolano), quindi all'incrocio con viale Indipendenza, e finisce in corrispondenza della Porta di San Pietro (appunto, la \"Porta Romana\").\nDi origine medievale, il corso forma un unico percorso con \"Borgo XX Giugno\": i due, insieme, costituiscono la pi\u00f9 lunga strada piana del centro di Perugia e il fulcro del c.d. \"Borgobello\".\nDopo un centinaio di metri dalla chiesa di Sant'Ercolano patrono, il corso, che procede quasi perfettamente rettilineo in direzione sud-est, incrocia la \"Via XIV Settembre\" (gi\u00e0 \"Via del Campo Battaglia\") nel punto in cui questa inizia (fine di \"Via Guglielmo Marconi\") e cio\u00e8 nei pressi della \"Porta di Santa Croce\" (cc.dd. \"Tre Archi\"). In corrispondenza dell'incrocio, la chiesa di San Giuseppe (precedentemente, appunto, di Santa Croce). Nei pressi si trova anche il Palazzo della Penna nel quale sono esposti permanentemente Dottori e Beuys.\nProseguendo per pochi metri oltre l'incrocio (ove si trova un semaforo pedonale proprio per agevolare il transito dei pedoni lungo il Corso Cavour), si diramano verso ovest la \"Via Fiorenzuola\" e la \"Via (della) Cuccuina\", a formare il passaggio pedonale che conduce alle scale mobili di \"Piazzale Bellucci\", ove si trova la stazione ferroviaria suburbana di Sant'Anna (Ferrovia Centrale Umbra).\nSi ammira la maestosa Basilica di San Domenico nel punto in cui, poco oltre, il corso si allarga in \"Piazza Giordano Bruno\" (al filosofo sono anche dedicati una lapide posta dei \"partiti popolari\" e la relativa ghirlanda). Ivi si trova l'ingresso del Museo archeologico nazionale dell'Umbria (allestito nei locali dell'antico convento di San Domenico).\nLungo il corso e nella perpendicolare \"Via Giulia\" si trovano alcuni uffici della Prefettura di Perugia, la Direzione Regionale Umbria del Corpo nazionale dei vigili del fuoco, e il Comando Legione Carabinieri Umbria (con altro ingresso dal parallelo viale Roma).\nNella parte finale il corso incrocia la \"Via del Deposito\", ove si trova la casa natale del pittore perugino Gerardo Dottori.\nAltri punti di interesse lungo il corso e nei suoi dintorni, sono la Confraternita e Ospedale dei Pellegrini, il complesso monumentale di Sant'Anna, il monastero della Beata Colomba, il Monastero di Santa Maria Maddalena e la chiesa di Santa Maria di Colle."}
{"id": "1298276", "revid": "363629", "url": "https://it.wikipedia.org/wiki?curid=1298276", "title": "Veneziano", "text": ""}
{"id": "1298281", "revid": "10533663", "url": "https://it.wikipedia.org/wiki?curid=1298281", "title": "Cantieri", "text": ""}
{"id": "1298282", "revid": "1632387", "url": "https://it.wikipedia.org/wiki?curid=1298282", "title": "Bleed the Fifth", "text": "Bleed the Fifth \u00e8 il disco di debutto della band statunitense Divine Heresy.\nIl disco.\nL'album \u00e8 stato pubblicato tra il 28 agosto, in seguito di un'ampia campagna pubblicitaria per sponsorizzare il nuovo progetto di Dino Cazares.\nNell'intera tracklist, il richiamo allo stile tipico dei Fear Factory \u00e8 evidente: abbondante uso di ritmiche combinate tra chitarra e doppia cassa, priorit\u00e0 per le tonalit\u00e0 molto basse - per via della otto corde di Dino Cazares, veloci riff sincopati e taglienti alternati a parti pi\u00f9 melodiche con cantato pulito.\nLa canzone \"Failed Creation\" \u00e8 stata scelta come primo singolo del disco, e ne \u00e8 stato girato un videoclip."}
{"id": "1298283", "revid": "110157", "url": "https://it.wikipedia.org/wiki?curid=1298283", "title": "Verbandsliga 1902-1903", "text": "L'edizione 1902-03 della Verbandsliga vide la vittoria finale del VfB Lipsia.\nCapocannoniere del torneo furono Heinrich Riso I e Bruno Stanischewski (VfB Lipsia), con 6 reti."}
{"id": "1298293", "revid": "110157", "url": "https://it.wikipedia.org/wiki?curid=1298293", "title": "Verbandsliga 1903-1904", "text": "L'edizione 1903-04 della Verbandsliga non venne portata a termine a causa delle proteste sollevate dal Karlsruher FV. La societ\u00e0 lament\u00f2 che le partite non furono disputate in campo neutro come concordato."}
{"id": "1298295", "revid": "287204", "url": "https://it.wikipedia.org/wiki?curid=1298295", "title": "Fiatach Finn", "text": "I D\u00e1l Fiatach dell'Ulster sarebbe stati suoi discendenti.\nPrese il potere dopo la morte del predecessore Feradach Finnfechtnach. Regn\u00f2 per tre anni, fino alla morte avvenuta per mano di Fiacha Finnfolaidh."}
{"id": "1298298", "revid": "287204", "url": "https://it.wikipedia.org/wiki?curid=1298298", "title": "Conchobar Abradruad", "text": "Sal\u00ec sul trono dopo la morte di Lugaid Riab nDerg e regn\u00f2 per un anno prima di essere ucciso dal figlio di Lugaid, Crimthann Nia N\u00e1ir.\nIl \"Lebor Gab\u00e1la \u00c9renn\" sincronizza il suo regno con quello dell'imperatore romano Vespasiano (69-79 d.C.). Il \"Foras Feasa ar \u00c9irinn\" di Goffredo Keating data invece il suo regno agli anni 13-12 a.C., mentre gli \"Annali dei Quattro Maestri\" al 9-8 a.C.."}
{"id": "1298307", "revid": "86343", "url": "https://it.wikipedia.org/wiki?curid=1298307", "title": "Varallo Sesia", "text": ""}
{"id": "1298309", "revid": "287204", "url": "https://it.wikipedia.org/wiki?curid=1298309", "title": "Crimthann Nia N\u00e1ir", "text": "Crimthann fu il primo sovrano supremo di Tara a portare il collare d'oro del giudizio, che in gaelico \u00e8 chiamato \"Iodhain Morain\" *(\"Legato a Odino\"). Storicamente si tratta di una torque indossata dai re e dai capi che discendevano dalle dinastie dell'anello d'oro di Scandinavia e Ringerike. Secondo la leggenda questo anello impediva al giudice che lo portava di emettere false sentenze.\nMor\u00ec cadendo dal suo cavallo poco dopo una spedizione da cui aveva riportato un prezioso bottino."}
{"id": "1298311", "revid": "1543377", "url": "https://it.wikipedia.org/wiki?curid=1298311", "title": "Daniel B\u00f6rtz", "text": "Inizi\u00f2 seguendo privatamente corsi di composizione di John Fernstr\u00f6m e Hilding Rosenberg. Frequent\u00f2 poi la Scuola superiore di musica di Stoccolma dal 1962 al 1968 dove ebbe come insegnanti di composizione musicale Karl Birger Blomdahl fino al 1965 e poi Ingvar Lidholm. Nella stessa scuola segu\u00ec i corsi di violino.\nCompletati gli studi in Svezia, B\u00f6rtz ha compiuto dei viaggi di studio all'estero (negli Stati Uniti e Paesi Bassi, dove ha frequentato corsi di musica elettroacustica all'Istituto di sonologia dell'Universit\u00e0 di Utrecht).\nSi \u00e8 cimentato sia in composizioni di musica da camera che in grandi opere sinfoniche.\nNel 1970 Sergiu Celibidache dirige la prima esecuzione assoluta radiofonica nella SRT di Stoccolma di \"Josef K\" di B\u00f6rtz."}
{"id": "1298319", "revid": "661526", "url": "https://it.wikipedia.org/wiki?curid=1298319", "title": "Stile moderno", "text": ""}
{"id": "1298320", "revid": "287204", "url": "https://it.wikipedia.org/wiki?curid=1298320", "title": "Feradach Finnfechtnach", "text": "Secondo gli \"Annali dei quattro maestri\" suo padre Crimthann sarebbe stato detronizzato da Cairbre Cinnchait e Feradach sarebbe andato in esilio da cui poi torn\u00f2 per reclamare il trono. Secondo Seathr\u00fan C\u00e9itinn, invece, la rivolta di Cairbre avvenne dopo, mentre Feradach successe normalmente al padre."}
{"id": "1298329", "revid": "192110", "url": "https://it.wikipedia.org/wiki?curid=1298329", "title": "Mary Wollstonecraft Shelley", "text": ""}
{"id": "1298332", "revid": "44939", "url": "https://it.wikipedia.org/wiki?curid=1298332", "title": "Ossoglutarato sintasi", "text": ""}
{"id": "1298343", "revid": "298055", "url": "https://it.wikipedia.org/wiki?curid=1298343", "title": "Il settimanale dell'Uomo Ragno", "text": ""}
{"id": "1298345", "revid": "767487", "url": "https://it.wikipedia.org/wiki?curid=1298345", "title": "The Big White", "text": "The Big White \u00e8 un film del 2005 diretto da Mark Mylod.\nTrama.\nPaul Barnell \u00e8 un agente di viaggi che vive ad Anchorage, in Alaska. Possiede un'agenzia di viaggi che \u00e8 sull'orlo della bancarotta ed \u00e8 pieno di debiti. Sua moglie Margaret \u00e8 afflitta dalla sindrome di Tourette che la rende imprevedibile, manifestandosi con tic e attacchi di verbalit\u00e0 volgare. Paul decide che per procurarsi il denaro che risolverebbe tutti i suoi problemi potrebbe provare ad incassare una polizza assicurativa di un milione di dollari a lui intestata sulla vita del fratello Raymond, ormai scomparso nel nulla da 5 anni. Il problema \u00e8 che per la compagnia di assicurazione la polizza non \u00e8 eseguibile senza la presenza di un corpo. Per puro caso, un giorno Paul assiste incredulo ad una situazione alquanto bizzarra. Due malviventi non molto furbi decidono di sbarazzarsi del corpo di un uomo gettandolo momentaneamente nel cassonetto che si trova proprio nei paraggi della sua agenzia. Il piano dei due \u00e8 quello di recuperarlo a tarda notte. Li precede Paul, che vede in quel colpo di fortuna un escamotage per poter aggirare la compagnia di assicurazione, presentando le prove della morte di suo fratello. Decide quindi di recuperare il cadavere e di portarlo a casa, deponendolo momentaneamente nel frigorifero del garage. Comincia cos\u00ec a dire in giro che Raymond \u00e8 tornato e si spaccia per lui, rendendosi irriconoscibile, spalando la neve di una signora del vicinato, richiedendo a nome del fratello una nuova carta di credito e girando con i suoi vestiti addosso per il paese. Poi, una notte, decide di prelevare il cadavere e di gettarlo gi\u00f9 da una scarpata, per simulare una caduta. Raggiunto il corpo, lo cosparge di fette di prosciutto per attirare i lupi che, durante la notte, ne faranno scempio, rendendo cos\u00ec irriconoscibili i resti. All'arrivo della polizia, Paul dice allo sceriffo di riconoscere in quel corpo quello del fratello Raymond, grazie ai vestiti che indossa. Inoltra cos\u00ec la sua richiesta di assicurazione ma come perito, gli viene assegnato il cinico e perfezionista Ted Watters, che comincia a perseguitarlo sia a casa che al lavoro, cercando di mettergli i bastoni tra le ruote e dicendogli che la polizza non potr\u00e0 essere incassata perch\u00e9 il tempo trascorso della morte del fratello, non \u00e8 sufficiente rispetto alla clausola sottoscritta. Intanto Raymond viene a sapere della sua presunta morte da un giornale e si precipita immediatamente da Paul per chiedere spiegazioni. I due discutono sulla faccenda e Raymond, che ha sempre avuto un ascendente violento sul fratello pi\u00f9 debole, decide di stare al gioco per poter poi incassare anche lui una parte del bottino. Contemporaneamente, i due malviventi reclamano indietro il corpo che avevano gettato nel cassonetto e costringono Paul a restituire loro il cadavere, introducendosi in casa sua e sequestrandone la moglie Margaret. Appena riescono a sapere della truffa, anche loro decidono di volerne una parte. Ted non riesce a fermare il pagamento e alla fine viene eseguita a favore di Paul.\nPersonaggi.\nConsiderata una commedia nera, questa pellicola \u00e8 composta da un cast che d\u00e0 vita ad un gruppo di personaggi surreali e stravaganti.\nProduzione.\nIl film \u00e8 stato girato a Winnipeg (Canada), Yukon, Alaska, e Nuova Zelanda.\nIl regista del film Mark Mylod, fece il suo debutto nel mondo del cinema dirigendo nel 2002 Sacha Baron Cohen in Ali G. Dal 1994 dirige varie serie televisive statunitensi e britanniche, molte per la BBC. Inoltre, \u00e8 il regista e co-produttore della serie televisiva \"Entourage\", mandata in onda dalla HBO.\nLa sceneggiatura del film \u00e8 del canadese Collin Friesen, scrittore quasi sconosciuto che ha sceneggiato anche il primo ed il quarto episodio dello spin-off della serie televisiva \"X-files\", \"The Lone Gunmen\", intitolati \"Pilot\" e \"Like Water for Octane\" del 2001, mai trasmessi in Italia.\nColonna sonora.\nLa colonna sonora del film viene scritta da Mark Mothersbaugh dei Devo, compositore di altre colonne sonore di film come \"I Tenenbaum\" del 2001, \"Welcome to Collinwood\" del 2003, \"Cani dell'altro mondo\" del 2003, \"Thirteen - 13 anni\" del 2004, \"Le avventure acquatiche di Steve Zissou\" del 2005 e \"Lords of Dogtown\" del 2005. \nLa canzone finale \u00e8 Getting Away With It (All Messed Up) dei James.\nEdizioni home video.\nIl DVD del film \u00e8 disponibile dal 2006, prodotto e distribuito dalla Medusa Home Entertainment ed composto da vari contenuti extra tra i quali:\nCitazioni e riferimenti.\nL'opera \u00e8 un chiaro omaggio alla pellicola pluripremiata \"Fargo\" del 1996 dei fratelli Coen. Anche per quanto riguarda l'ambientazione, dove la neve ne caratterizza la fotografia, rendendo questa storia ancora pi\u00f9 surreale."}
{"id": "1298347", "revid": "110157", "url": "https://it.wikipedia.org/wiki?curid=1298347", "title": "Meridiano Zero (editore)", "text": "Meridiano Zero \u00e8 una casa editrice italiana con sede a Padova, fondata nel 1997 da Marco Vicentini e specializzata prevalentemente nella pubblicazione di romanzi di genere noir.\nNel suo catalogo sono presenti autori sia italiani quali Angelo Petrella, Guglielmo Pispisa, Salvio Formisano, Claudio Morici, che stranieri quali Derek Raymond, Hugues Pagan, James Lee Burke, Robert Wilson e David Peace.\nSi qualifica come medio editore ai sensi ISTAT, avendo pubblicato 300 titoli tra il 2003 e il 2018. Dal 2012 \u00e8 un marchio di propriet\u00e0 delle Edizioni Odoya, con sede a Bologna."}
{"id": "1298348", "revid": "36426", "url": "https://it.wikipedia.org/wiki?curid=1298348", "title": "Cappella Dal Pozzo", "text": "La cappella Dal Pozzo appartiene al Camposanto monumentale di Pisa.\n\u00c8 situata lungo la parete est e prende nome dall'arcivescovo di Pisa Carlo Antonio Dal Pozzo.\nVenne aggiunta alla struttura del camposanto nel 1594 ed ha una caratteristica cupola. Al suo interno, sopra l'altare, spicca un dipinto raffigurante \"San Girolamo\". di Aurelio Lomi (1595).\nLa cappella \u00e8 collegata al resto del camposanto tramite un portone di legno.\nComunica altres\u00ec con l'esterno, qui infatti si trova l'ingresso per i disabili dotato di rampa a norma di legge.\nAl suo interno sono raccolti in due armadi appositamente realizzati i reliquiari dell'Opera del Duomo di Pisa."}
{"id": "1298353", "revid": "339392", "url": "https://it.wikipedia.org/wiki?curid=1298353", "title": "Alfa amilasi", "text": ""}
{"id": "1298354", "revid": "179037", "url": "https://it.wikipedia.org/wiki?curid=1298354", "title": "L'Uomo Ragno (Star Comics)", "text": ""}
{"id": "1298356", "revid": "599013", "url": "https://it.wikipedia.org/wiki?curid=1298356", "title": "Chen Chao", "text": "\u00c8 un lottatore di sanda (Boxe cinese) della categoria pesi massimi, conosciuto con gli appellativi di \"il bombardiere\", \"il killer sorridente\" e \"il re del sanda\". \u00c8 stato per molti anni campione nazionale di sanda, vincendo moltissime competizioni. \u00c8 anche diciassettesima generazione di Meihuaquan che ha appreso da Zhang Haichen (\u5f20\u6d77\u81e3).\nBiografia.\nChen Chao \u00e8 nato in un villaggio nell'area amministrativa di Chengwuxian (\u6210\u6b66\u7e23), nel distretto di Heze, nella provincia di Shandong, Cina, nel 1970.\nEgli appartiene ad una famiglia di insegnanti.\nNel 1987 viene ammesso all'Heze Tiyu Xueyuan (istituto di educazione fisica di Heze). Nel 1990 \u00e8 stato invitato ad approfondire i suoi studi alla Beijing Tiyu Daxue (che allora si chiamava Beijing Tiyu Xueyuan, \u5317\u4eac\u4f53\u80b2\u5b66\u9662).\nI suoi successi nelle competizioni sportive cominciano nel 1991 partecipando al Chuanguo wushu sanshou jinbiaosai (\u5168\u570b\u6b66\u8853\u6563\u624b\u9326\u6a19\u8cfd, campionato nazionale di combattimento di wushu, Sanshou) che vinse nella sua categoria (manterr\u00e1 il titolo fino al 1997). Nel 1992, vince il campionato nazionale nella categoria 85 kg. Nel 1993 supera il limite di peso degli 85\u00a0kg, inoltre vince la competizione della polizia (\u6b66\u8b66\u90e8\u968a\u62f3\u64ca\u6563\u624b\u5927\u8cfd, Wujing Budui quanji sanshou dasai). Per i successi ottenuti dal 1994 al 1996 e per la diffusione che ha ottenuto grazie a lui il Wushu al di fuori della Cina gli \u00e8 stato consegnato, dal \"Centro Amministrativo Nazionale di Wushu\" e dalla \"Federazione internazionale di Wushu\", l'elmetto d'oro; uno dei pi\u00f9 alti riconoscimenti per meriti sportivi.\nLaureato presso il dipartimento di wushu dell'Beijing Tiyu Daxue (\u5317\u4eac\u4f53\u80b2\u5927\u5b66,Universit\u00e0 di educazione fisica di Pechino) nel 1994, Chen Chao intraprende per un anno (dal luglio 1997 al 1998)la carriera di allenatore generale di sanda presso l'Accademia di Wushu di Pechino; nel 2005, su invito di 2 scuole toscane ( l'Istituto di WuShu di Firenze e la scuola del Fiume di Scandicci FI), viene in Italia per un mese per tenere corsi e stage di Sanda. Attualmente \u00e8 professore e allenatore generale presso la Beijing Tiyu Daxue.\nNel gennaio del 1997 viene invitato dalla CCTV-4 a partecipare al programma \"L'incontro felice\". Nell'aprile dello stesso anno \u00e8 stato incluso nell'elenco del \"World Who's Who\".\nNel luglio del 1998 viene invitato dalla CCTV come ospite speciale nella cerimonia del Festival Internazionale della Birra di Qingdao'98.\nTitoli onorifici.\nNel 1994, grazie alle sue vittorie contro tutti gli avversari incontrati, gli viene dato il titolo onorifico di \"Xin Zhongguo diyi wei Wuzhuangyuan\" (\u65b0\u4e2d\u570b\u7b2c\u4e00\u4f4d\u6b66\u72c0\u5143, Nuova persona che in Cina per primo ha raggiunto la posizione di Wuzhuangyuan, che sta ad indicare il livello pi\u00f9 alto agli esami imperiali).\nNel 1995, dopo la sua vittoria nei campionati tenutisi in Hunan, viene definito \"Zhonghua shiji Wuzhuangyuan\" (\u4e2d\u83ef\u4e16\u7d00\u6b66\u72c0\u5143, il Wuzhuangyuan del secolo in Cina)."}
{"id": "1298358", "revid": "179037", "url": "https://it.wikipedia.org/wiki?curid=1298358", "title": "L'Uomo Ragno (Marvel Italia)", "text": ""}
{"id": "1298361", "revid": "729019", "url": "https://it.wikipedia.org/wiki?curid=1298361", "title": "Moffen", "text": "Moffen \u00e8 un'isola della Norvegia, nell'arcipelago delle isole Svalbard, all'81\u00ba parallelo, situata circa 20 km a nord dell'isola pi\u00f9 grande dell'arcipelago, Spitsbergen.\nL'isoletta misura 6 km\u00b2, \u00e8 lunga 3 chilometri e larga 2.\nL'isola fu scoperta da cacciatori di balene olandesi che le diedero il nome \"moffen\", un termine dispregiativo per definire i tedeschi\nL'isola fa parte ed \u00e8 una riserva del Parco nazionale Nordvest-Spitsbergen.\nSull'isola uno vive una rilevante colonia di trichechi ed \u00e8 luogo di nidificazione di numerose specie di uccelli."}
{"id": "1298363", "revid": "1534511", "url": "https://it.wikipedia.org/wiki?curid=1298363", "title": "Tempo di rilassamento longitudinale", "text": "Il tempo di rilassamento longitudinale o rilassamento spin-reticolo o spin-lattice relaxation o T1, \u00e8 una costante di tempo della risonanza magnetica nucleare, che \u00e8 un fenomeno della fisica nucleare sfruttato per tecniche d'indagine della materia, anche in campo biomedico a scopo diagnostico.\nDescrizione.\nIl segnale raccolto al termine dell'irraggiamento dei nuclei con onde elettromagnetiche \u00e8 costituito da onde aventi la medesima frequenza caratteristica della precessione nucleare. L'andamento del tempo di questo segnale \u00e8 determinato da due costanti di tempo chiamate T1 e T2.\nSe si perturba un campo magnetico con una magnetizzazione longitudinale, a 180\u00b0, i nuclei atomici immersi nel campo invertiranno il proprio vettore di magnetizzazione, fenomeno che avviene in aumento nel corso del tempo.\nIn ogni momento l'apparecchio RMN misura i valori della magnetizzazione residua a un determinato tempo di eco (TE) dal quale, mediante una formula esponenziale, risulta facile risalire al valore di T1. La scelta del tempo TE \u00e8 molto importante, poich\u00e9 ne viene il contrasto che l'immagine pu\u00f2 ottenere. In genere T1 ha un tempo pi\u00f9 lento rispetto a T2 poich\u00e9, essendo incrementale, occorre un tempo sufficientemente lungo per permetterne l'apprezzamento (ma non troppo lungo da eliminare il contrasto).\nEssendo la formula di T1 esponenziale, si dice comunemente che il T1 di una sostanza \u00e8 pari al tempo impiegato a riportare la sua magnetizzazione longitudinale al 63,21% del suo valore originario (essendo 1-1/e=0,6321...). Inoltre, T1 dipende non dall'omogeneit\u00e0 del campo, come T2, ma dalla sua intensit\u00e0: ci\u00f2 significa che aumentando questa, migliora la qualit\u00e0 dell'immagine. T1 sar\u00e0 quindi sempre maggiore di T2.\nDa un punto di vista chimico il T1 di una sostanza \u00e8 determinato dalla libert\u00e0 di movimento delle molecole in essa contenute: T1 \u00e8 elevato per acqua e fluidi acquosi fermi, a causa della scarsa interazione fra le molecole; \u00e8 elevato anche per le strutture solide, nei quali i rigidi legami intermolecolari ostacolano un'efficiente interazione energetica; \u00e8 breve per le soluzioni e i parenchimi, in relazione comunque alla quantit\u00e0 di acqua; \u00e8 minimo per i tessuti adiposi. T1 permette quindi una brillante differenziazione dei tessuti a simile densit\u00e0 ma con contenuto fisico chimico diverso, presentando immagini ben contrastate.\nConfronto tempi di T1 e T2.\nDi seguito sono riportati esempi di tempi di rilassamento longitudinale e trasversale per alcuni tessuti biologici (il tempo T1 \u00e8 riferito ad un campo magnetico statico di 1,5 tesla):"}
{"id": "1298369", "revid": "56818", "url": "https://it.wikipedia.org/wiki?curid=1298369", "title": "Tempo T1", "text": ""}
{"id": "1298371", "revid": "838137", "url": "https://it.wikipedia.org/wiki?curid=1298371", "title": "Porta parallela", "text": "Una porta parallela (detta anche LPT, dall'inglese \"Line Printer\", termine derivato da \"Line Printer Terminal\"), in elettronica e nell'informatica, \u00e8 un'interfaccia usata inizialmente per collegare un computer a una stampante o a un plotter e in seguito, nella versione bidirezionale, impiegata anche per altre periferiche tra le quali scanner, unit\u00e0 ZIP, hard disk, lettori di CD-ROM e webcam.\nLa porta \u00e8 nata come unidirezionale (trasmissione dati dal computer alla periferica collegata), ma \u00e8 stato sviluppato anche uno standard bidirezionale (IEEE 1284).\nLa porta parallela \u00e8 ormai considerata obsoleta: si preferiscono altri standard di comunicazione come l'USB (seriale e quindi di minore ingombro, pi\u00f9 veloce e multifunzione).\nIntroduzione.\nLa LPT consente il collegamento di diverse periferiche con possibilit\u00e0 di trasferire 8 bit in parallelo nello standard TTL. Sul computer la porta \u00e8 un connettore femmina detto \"a vaschetta\" o DB25 con 25 pin.\nSulle stampanti \u00e8 presente un connettore diverso detto Centronics (dal nome del primo costruttore). La presenza di 8 fili di GND permette di creare una sufficiente schermatura (cavi intrecciati a coppie) dei segnali.\nLe porte parallele sui personal computer IBM.\nIndirizzi delle porte parallele.\nNei computer IBM gli indirizzi riservati alle prime tre porte parallele (anche se nella maggior parte dei casi \u00e8 presente un'unica porta) sono i seguenti:\nPer le porte eccedenti Linux lpt_driver sono consigliati gli indirizzi:\nRegistri delle porte parallele.\nRelazione tra pin dei connettori e bit dei registri per le porte parallele:\nIl simbolo ~ indica che il livello logico tra il pin della porta e il bit del registro viene invertito dall'hardware.\nOgni porta LPT dispone di almeno tre diversi registri:\nPiedinatura delle porte parallele.\nLa tabella 1 riassume la piedinatura e le funzioni dei vari segnali sul connettore (o sui connettori) della porta parallela del computer e su quello della stampante.\nTabella 1\nNote alla Tabella 1:\nNelle Motherboard pi\u00f9 recenti il connettore LPT \u00e8 presente solo internamente su connettore 26P IDC la corrispondenza dei pin \u00e8 per file, ovvero 1IDC-1LPT 2IDC-14LPT 3IDC-2LPT etc.\nProtocollo di comunicazione \"Centronics\".\nLa trasmissione di un dato dal PC alla stampante deve rispettare il protocollo Centronics (o \"Handshake Centronics\") che pu\u00f2 essere riassunto nei seguenti passi:\nVa evidenziato che:\nAltri usi della porta parallela.\nProtezione hardware per il software.\nPer impedire la copia cosiddetta \"pirata\" di software viene usato un dispositivo da collegare alla porta parallela chiamato in vari modi: chiave hardware, \"\"dongle\", \"hardware token\"\". Il software interagisce con la chiave hardware e, nel caso non la trovi collegata, impedisce all'utente di usare il programma. Il dispositivo non interferisce (o non dovrebbe interferire) con altri usi della porta in quanto \"replica\" il connettore femmina per collegare altre periferiche e risultare quindi trasparente per i normali utilizzi della porta. \u00c8 da tempo sostituito con versioni per USB. \nAcquisizione di dati.\nAnche quando la porta parallela era disponibile solo in forma unidirezionale (uscita) si erano realizzati sistemi per usarla per acquisire dati. Non si poteva ovviamente usare i bus dati (\"Data0\", ..., \"Data7\"), ma si usavano i pin disponibili come ingressi e l'artificio era noto come \"Nibble mode\" in quanto si acquisivano in sequenza temporale quattro bit alla volta.\nInterfaccia di controllo di dispositivi.\nL'interfaccia parallela \u00e8 in grado di acquisire e di produrre segnali elettrici di controllo, \u00e8 quindi utilizzabile per usi particolari come comandare rel\u00e8, circuiti di controllo, programmare memorie, ecc.\nSchema di realizzazione per comando esterno d'uso generale.\nQualche nota esplicativa sullo schema.\nLa porta parallela non inverte i segnali: quando nel registro dati si scrive 7 la porta assume il valore binario\u00a000000111 e quindi si attivano i tre rel\u00e8 eventualmente collegati ai pin \"Data0\", \"Data1\" e \"Data2\", mentre gli altri restano spenti.\nPer questo motivo \u00e8 stato usato il transistore Q1 in configurazione non invertente a emettitore comune.\nQuando il pin della porta va alto sulla base del transistore il resistore R1 da 4,7 k\u03a9 limita la corrente sulla base a circa 1 mA e contemporaneamente non sovraccarica la porta. Questa corrente porta il transistor in saturazione e quindi attiva il rel\u00e8 (che per\u00f2 deve assorbire una corrente massima di 20 mA).\nQuando invece va a zero volt il transistor va in interdizione e il rel\u00e8 stacca il carico.\nIl diodo ai capi del rel\u00e8 con il catodo verso +12 Vcc serve a scaricare la corrente di autoinduzione che viene a crearsi quando il transistor Q1, da saturo (acceso), va in interdizione (spento), in modo che non si creino sovratensioni che potrebbero danneggiarlo.\nProgrammazione.\nIl seguente programma in C++ per GNU/Linux \u00e8 un esempio di base per l'utilizzo della porta parallela:\nint main()\n /* nel caso di funzionamento in modalit\u00e0 386 (GNU/Linux) si rende necessario il comando */\n iopl(3);\n /* l'impostazione dell'i/o permission level nel processore per indicare che le operazioni di i/o sono fisiche e non virtuali */\n int numero_out=0;\n outb(LPT,0);\n cin\u00bbnumero_out;\n outb(LPT,numero_out);\n getchar();\n outb(LPT,0);\n return 0;\nLa riga 00 definisce che ad \"LPT\" viene assegnato l'indirizzo esadecimale della porta parallela, 0x378.\nNella 03 definiamo una variabile int (intero), in questo caso \"numero_out\" a cui, nella riga 05, verr\u00e0 assegnato un valore immesso da tastiera.\nNella 04 viene richiamata una funzione, \"outb(ex_port,int_out)\", che \u00e8 gi\u00e0 definita nella libreria standard \"stdio.h\", in questo caso serve ad azzerare i valori \"parassiti\" presenti nella porta nel caso ce ne siano.\nLa riga 06 manda in output sulla porta il numero che noi abbiamo scelto, ma attenzione i bit disponibili sono 8 quindi il numero pi\u00f9 alto possibile \u00e8 255, (es. se si scrive il numero decimale 159 in uscita come numero binario si ottiene 10011111, per 52 si ha 00110100 e cos\u00ec via). Per finire nella 08 viene resettata la porta a 0 dopo aver premuto invio come richiesto in riga 07."}
{"id": "1298376", "revid": "1590006", "url": "https://it.wikipedia.org/wiki?curid=1298376", "title": "Hyas araneus", "text": "Hyas araneus \u00e8 un granchio appartenente alla famiglia Oregoniidae, che si trova nell'oceano Atlantico e nel Mar del Nord, di solito al di sotto della zona di marea.\nNel 2003 fu ritrovato attorno alla penisola Antartica, in apparenza trasportato dall'intervento umano."}
{"id": "1298386", "revid": "1305772", "url": "https://it.wikipedia.org/wiki?curid=1298386", "title": "Dies irae (disambigua)", "text": "L'espressione latina Dies irae (o Dies ir\u00e6) (\"Giorno di ira\") pu\u00f2 riferirsi a:"}
{"id": "1298387", "revid": "729019", "url": "https://it.wikipedia.org/wiki?curid=1298387", "title": "Stazione di Salerno", "text": "La stazione di Salerno \u00e8 una stazione ferroviaria a servizio della citt\u00e0 di Salerno e ne costituisce il principale scalo ferroviario. La stazione ha fatto parte del gruppo di infrastrutture gestite da Centostazioni, l'azienda partecipata da Ferrovie dello Stato Italiane, nata per riqualificare, valorizzare e gestire 103 stazioni italiane.\nStoria.\nLa stazione \u00e8 stata inaugurata nel 1866.\nIl fabbricato viaggiatori \u00e8 originario del 1866 nonostante i bombardamenti sub\u00ecti dalla citt\u00e0 nel 1943 durante la 2\u00aa guerra mondiale.\nDal 1925 \u00e8 presente anche un raccordo per il porto di Salerno. Nel 2006 per\u00f2 un grave incidente, durante il quale un locomotore fuori controllo invest\u00ec una donna, ne costrinse la chiusura. Tale infrastruttura, gi\u00e0 da tempo giudicata pericolosa perch\u00e9 attraversava l'area pedonale del lungomare cittadino e le strade adiacenti, aveva sempre sofferto di limitazioni all'uso, confinato a partire dagli anni ottanta in orari che arrecassero il minor disturbo possibile alla cittadinanza e al traffico veicolare. Dal 2009, anno di introduzione dell'alta velocit\u00e0 in Italia, la stazione diventa il capolinea meridionale dei treni Frecciarossa e Italo, che la collega giornalmente a Milano, Torino e Venezia. Il 18 aprile 2012 \u00e8 stato inaugurato e aperto il FrecciaClub, sostituendo la vecchia sala d'attesa mentre il 20 agosto 2012 \u00e8 stata aperta la biglietteria di Italo, \"Casa Italo\".\nStrutture e impianti.\nLa stazione dispone di un fabbricato viaggiatori su pi\u00f9 livelli: al primo piano ci sono i servizi dedicati ai viaggiatori quali biglietteria di Trenitalia e Nuovo Trasporto Viaggiatori, FrecciaDesk e FrecciaClub di Trenitalia, Casa Italo di Nuovo Trasporto Viaggiatori, edicola, bar e ristorante, mentre al piano superiore ci sono gli uffici di Trenitalia.\nLa stazione \u00e8 in parte di testa e in parte passante poich\u00e9 dispone, per il servizio passeggeri, di 3 binari tronchi in direzione Napoli, denominati 1 TR, 2 TR e 3 TR, ed 8 binari passanti, numerati dall'1 al 7, quest'ultimo dotato di doppio CdB con denominazione 7 Nord e 7 Sud, riuscendo cos\u00ec a ospitare, contemporaneamente, partenze ed arrivi di due convogli diretti, generalmente, rispettivamente sulla Circumsalernitana e sulla metropolitana di Salerno.\nVi sono quattro banchine collegate tramite sottopassaggio mentre per accedere ai binari tronchi bisogna percorrere il binario 1. Sono presenti anche altri binari sia tronchi che passanti dedicati al ricovero di locomotive e carri non utilizzati: nella stazione infatti \u00e8 anche presente una rimessa.\nNei primi mesi del 2018 si sono svolti alcuni lavori riguardanti il rialzamento a (standard per i servizi metropolitani) del marciapiede del binario 1.\nMovimento.\nLa stazione \u00e8 servita da numerosi collegamenti a lunga percorrenza svolti da Trenitalia e Italo e dai treni regionali svolti anch'essi da Trenitalia nell'ambito del contratto di servizio stipulato con la Regione Campania, nonch\u00e9 dai collegamenti del servizio ferroviario metropolitano di Salerno e della Circumsalernitana. Il traffico passeggeri annuale \u00e8 di 6.500.000 persone, con un traffico passeggeri giornaliero di circa 17.000 persone.\nServizi.\nLa stazione \u00e8 classificata da Rete Ferroviaria Italiana \"Gold\" e i servizi commerciali della stazione sono gestiti da Rete Ferroviaria Italiana. La stazione di Salerno dispone dei seguenti servizi:\nInterscambi.\nNel piazzale esterno della stazione fermano gli autobus di Busitalia Campania.\nFra il 1911 e il 1937 presso la stazione si attestavano altres\u00ec le corse della tranvia Salerno-Pompei, esercita dalla societ\u00e0 Tranvie Elettriche della Provincia di Salerno (TEPS), presso l'anello che fungeva altres\u00ec da capolinea per alcuni servizi tranviari urbani."}
{"id": "1298390", "revid": "729019", "url": "https://it.wikipedia.org/wiki?curid=1298390", "title": "Nordaustlandet", "text": "Nordaustlandet \u00e8 la seconda isola per grandezza dell'arcipelago delle isole Svalbard, in Norvegia, con un'area di 14.443 km\u00b2, poco meno della Calabria, di cui 11.009 km\u00b2 sono ghiacciati. \u00c8 disabitata.\nL'isola si trova a nord-est dalla principale dell'arcipelago, Spitsbergen. Grandi ghiacciai, come Austfonna (il secondo pi\u00f9 grande d'Europa per volume dopo il Vatnaj\u00f6kull, in Islanda), Vestfonna e S\u00f8rfonna, distese di ghiaccio e tundra favoriscono la riproduzione delle renne e di altri animali artici. Austfonna \u00e8 uno dei ghiacciai pi\u00f9 grandi del mondo (dopo l'Antartide e la Groenlandia), con ghiaccio spesso pi\u00f9 di 560 metri, con 200 chilometri di circonferenza. L'isola di Nordaustlandet \u00e8 disabitata."}
{"id": "1298392", "revid": "400694", "url": "https://it.wikipedia.org/wiki?curid=1298392", "title": "Findemna", "text": "I tre Findemna di Finn Eamna, sono tre figure mitologiche della mitologia irlandese. Sono i tre figli del re supremo d'Irlanda, Eochaid Feidlech: Bres, N\u00e1r e Lothar.\nStoria.\nI Findemma cospirarono per rovesciare il padre: il giorno prima di incontrarlo in battaglia visitarono la sorella Clothra, che cerc\u00f2 invano di dissuaderli dal guerreggiare contro il padre. Temendo che tutti e tre potessero morire senza lasciare un erede, lei giacque con loro, concependo Lugaid Riab nDerg."}
{"id": "1298393", "revid": "290023", "url": "https://it.wikipedia.org/wiki?curid=1298393", "title": "Manfredo Tafuri", "text": "Biografia.\nDopo la laurea lavor\u00f2 presso lo studio Architetti e Urbanisti Associati, allievo di Ludovico Quaroni. Nel 1966 vinse la cattedra di Storia dell'Architettura a Roma. Nel 1968 si trasfer\u00ec presso l'Universit\u00e0 IUAV di Venezia dove divenne direttore dell'Istituto di Storia. I suoi interessi storici, a cui ha dedicato tutta la vita, hanno spaziato dall'architettura rinascimentale all'architettura contemporanea. Nel contempo si impegn\u00f2 attivamente nell'allora Partito Comunista Italiano. Ha insegnato, fino all'anno della sua morte, presso l'universit\u00e0 veneziana.\n\u00c8 sepolto presso il cimitero acattolico di Roma.\nOpere.\nLa bibliografia completa di Manfredo Tafuri, ammontante a circa 400 titoli fra articoli, saggi in volumi collettanei, monografie e traduzioni, \u00e8 online su una pagina web dedicata all'interno del sito della biblioteca dell'Universit\u00e0 Iuav di Venezia\nCorsi universitari.\nAll'universit\u00e0 di Roma\n1961-1962: \u201cIl problema dei centri storici all\u2019interno della nuova dimensione cittadina\u201d. Corso parallelo di Composizione II del Prof. Saul Greco nella Facolt\u00e0 di Architettura dell\u2019Universit\u00e0 di Roma, Valle Giulia.\n\u201cTeoria e critica nella cultura urbanistica italiana del dopoguerra\u201d, Corso parallelo di Composizione II del Prof. Saul Greco nella Facolt\u00e0 di Architettura dell\u2019Universit\u00e0 di Roma, Valle Giulia.\n1963-64: Lezioni nel corso di Storia dell\u2019Arte e dell\u2019architettura del Prof. E. N. Rogers en la Facolt\u00e0 di Architettura del politecnico di Milano, lezioni nel Corso di Composizione architettonica B, Prof. Ludovico Quaroni.\n\u201cL\u2019Universit\u00e0: strutture e morfologie nella storia\u201d, lezione del giorno 16/1/1964, Istituto di Architettura di Roma, corso di Composizione arcihtettonica B, Prof. Ludovico Quaroni.\n1964-65: \u201cLa storia dell\u2019architettura moderna alla luce dei problemi attuali\u201d, Corso di Composizione architettonica II B, Prof. L. Quaroni.\n1966-67: \u201cLa storia dell\u2019architettura moderna alla luce dei problemi attuali\u201d, Corso di Restauro dei monumenti, Facolt\u00e0 di Architettura, Universit\u00e0 di Palermo, Prof. M. Tafuri.\n\u201cLe strutture del linguaggio nella storia dell\u2019architettura\u201d, IUAV, Ciclo di lezioni La teoria della progettazione architettonica.\nCorsi allo IUAV:\n1967-68: \u201cL\u2019architettura moderna e il problema della storia\u201d, Corso di Storia dell\u2019arte e storia degli stili dell\u2019Architettura 2. IUAV.\n1968-69: \u201cLe Corbusier\u201d, Corso di Storia dell\u2019arte e storia degli stili dell\u2019Architettura 2.\n1969-70: \u201cArchitettura, citt\u00e0 e \u201cpiano\u201d in America (1500-1970).\n1970-71: \u201cAvanguardie, architettura e citt\u00e0 della Germania (1905-1933). La gestione socialdemocratica della citt\u00e0 (1923-1933)\u201d.\n1971-72: \u201cAvanguardie, citt\u00e0 e pianificazione in Unione Sovietica (1917-1937)\u201d.\n1972-73: \u201cStoria dell\u2019ideologia antiurbana\u201d.\n1973-74: \u201cStruttura e architettura nella citt\u00e0 terziaria in America\u201d (1850-1973).\n1974-75: \u201cLo sviluppo urbano negli Stati Uniti\u201d (1780-1974) e il problema dell\u2019housing\u201d.\n1975-76: \u201cIl grattacielo e la struttura della citt\u00e0 terziaria in America e in Europa (1850-1975)\u201d.\n1976-77: \u201cAvanguardia e architettura: le avventure del linguaggio nella citt\u00e0 contemporanea\u201d.\n1977-78: \u201cLa Grande Vienna: dalla formazione del mito asburgico alla crisi dell\u2019austromarxismo\u201d.\n1978-79: \u201cFrancesco Borromini e la crisi dell\u2019universo umanistico\u201d.\n1979-80: \u201cLe avventure dell\u2019avanguardia\u201d.\n1980-81: \u201cGiovanni Battista Piranesi\u201d 1720-1778\u201d.\n1981-82: \u201cArti e architettura nella Venezia dell\u2019umanesimo 1450-1509\u201d.\n1982-83: \u201cArchitettura e rinnovamento urbano nella Venezia del rinascimento. 1514-1554\u201d.\n1983-84: \u201cScienza, architettura e vita civile nella Venezia del secondo 500. 1556-1612\u201d.\n1984-85: \u201cArte e potere nel primo 500: Raffaello Sanzio\u201d.\n1985-86: \u201cGiulio Romano, architetto e pittore\u201d.\n1986-87: \u201cDonato Bramante 1444-1514\u201d.\n1987-88: \u201cArchitettura e religione, da Savonarola alla Controriforma 1494-1580\u201d.\n1988-89: \u201cGiuliano da Sangallo e Jacopo Sansovino. Architettura e committenza fra XV e XVI secolo\u201d.\n1989-90: \u201cFrancesco di Giorgio Martini e Baldassare Peruzzi\u201d.\n1992-93: \u201cUmanesimo e architettura: Leon Battista Alberti 1404-1472\u201d.\n1993-94: \u201cArte, politica e architettura nella Roma medicea 1513-1527. Dal mito dell\u2019et\u00e0 dell'oro alla catastrofe del Sacco\u201d.\nBibliografia.\nSpecial issue of Casabella, no. 619-620 (jan.-feb. 1995)."}
{"id": "1298394", "revid": "71433", "url": "https://it.wikipedia.org/wiki?curid=1298394", "title": "Blown Away - follia esplosiva", "text": ""}
{"id": "1298395", "revid": "729019", "url": "https://it.wikipedia.org/wiki?curid=1298395", "title": "Prins Karls Forland", "text": "Prins Karls Forland \u00e8 un'isola situata in Norvegia, nella parte occidentale dell'arcipelago delle isole Svalbard. Il nome deriva da quello di Carlo I d'Inghilterra (1600-49).\nL'isola \u00e8 lunga 86 km e per una larghezza tra i 5 e gli 11 km, ha una superficie di 615 km\u00b2. L'isola \u00e8 situata a ovest dell'isola pi\u00f9 estesa dell'arcipelago, Spitsbergen.\nL'isola \u00e8 disabitata e gli sbarchi sono rari anche a causa delle acque molto basse che la circondando. \u00c8 compresa nel parco nazionale Forlandet (in lingua norvegese \"Forlandet nasjonalpark\"), vi sono due riserve di riproduzione di uccelli alle quali \u00e8 vietato l'accesso dal 15 maggio al 15 agosto. Sull'isola si trova inoltre la pi\u00f9 settentrionale colonia di foca comune."}
{"id": "1298411", "revid": "599013", "url": "https://it.wikipedia.org/wiki?curid=1298411", "title": "Larisa Latynina", "text": "Fu la prima ginnasta a vincere nove medaglie d'oro olimpiche; fino al 2012 detenne il record del maggior numero di medaglie vinte ai Giochi, 18 (9 d'oro, 5 d'argento e 4 di bronzo), quando venne superata dal nuotatore statunitense Michael Phelps. Rimane comunque tuttora la donna vincitrice di pi\u00f9 medaglie olimpiche, 6 in pi\u00f9 della tedesca Birgit Fischer e delle statunitensi Natalie Coughlin, Jenny Thompson e Dara Torres.\nBiografia.\nFormazione.\nLarisa Latynina (nata Larisa Dirij) pratic\u00f2 prima la danza classica dedicandosi poi alla ginnastica artistica dopo che il suo coreografo si fu trasferito in un'altra citt\u00e0. Dopo il diploma di scuola superiore nel 1953, si trasfer\u00ec a Kiev per frequentare l'Istituto Politecnico Lenin e per continuare gli allenamenti. L\u00ec la Latynina continu\u00f2 la preparazione presso la Societ\u00e0 Sportiva Volontaria Sovietica Burevestnik. Nel 1954, all'et\u00e0 di 19 anni, debutt\u00f2 sulla scena internazionale nei XIII Campionati mondiali di ginnastica artistica di Roma, vincendo la medaglia d'oro nella competizione a squadre.\nCarriera agonistica.\nAlle olimpiadi del 1956 contese all'ungherese \u00c1gnes Keleti il titolo di ginnasta pi\u00f9 vittoriosa alle olimpiadi. La Latynina sconfisse la Keleti nella competizione combinata e la squadra sovietica vinse quella a squadre. Nelle finali la Latynina vinse le medaglie d'oro al corpo libero (a pari merito con la Keleti) e al volteggio, la medaglia d'argento alle parallele asimmetriche e quella di bronzo nella gara a squadre (ora non pi\u00f9 disputata) con gli accessori portatili. Anche la Keleti vinse sei medaglie: quattro ori e due argenti.\nDopo numerosi successi nei campionati mondiali del 1958 a Mosca (cinque vittorie su sei competizioni sebbene fosse incinta), la Latynina si present\u00f2 come favorita alle Olimpiadi di Roma del 1960. Nella competizione completa guid\u00f2 la squadra sovietica alle prime quattro posizioni assicurando cos\u00ec anche la vittoria nella gara a squadre con un margine di nove punti. La Latynina difese con successo il suo titolo al corpo libero, conquist\u00f2 l'argento nelle parallele asimmetriche e alla trave di equilibrio, oltre al bronzo nel volteggio.\nLa Latynina vinse la competizione combinata nei campionati mondiali del 1962 battendo la cecoslovacca V\u011bra \u010c\u00e1slavsk\u00e1. Difese ancora il titolo mondiale alle Olimpiadi del 1964, ma venne battuta dalla \u010c\u00e1slavsk\u00e1. La Latynina vinse comunque altri due ori nella competizioni a squadre e nel corpo libero (entrambe per la terza volta consecutiva). Una medaglia d'argento e due di bronzo portarono il suo totale di medaglie olimpiche vinte a 18: nove d'oro, cinque d'argento e quattro di bronzo. Vinse cos\u00ec una medaglia in ogni competizione a cui partecip\u00f2.\nRitiro.\nLa Latynina si ritir\u00f2 dopo i campionati mondiali del 1966 e divenne allenatrice della nazionale sovietica di ginnastica artistica, incarico che ricopr\u00ec fino al 1977. Organizz\u00f2 in seguito le competizioni di ginnastica per le Olimpiadi del 1980 di Mosca.\nAttualmente Larisa Latynina \u00e8 cittadina russa e vive presso la cittadina di Sem\u00ebnovskoe, nella oblast' di Mosca."}
{"id": "1298413", "revid": "151504", "url": "https://it.wikipedia.org/wiki?curid=1298413", "title": "Pau (Pirenei atlantici)", "text": ""}
{"id": "1298414", "revid": "1983214", "url": "https://it.wikipedia.org/wiki?curid=1298414", "title": "Marco Baroni", "text": ""}
{"id": "1298421", "revid": "66934", "url": "https://it.wikipedia.org/wiki?curid=1298421", "title": "Condrociti", "text": ""}
{"id": "1298422", "revid": "1573940", "url": "https://it.wikipedia.org/wiki?curid=1298422", "title": "Chiesa di Santa Elisabetta (Caravaggio)", "text": "La chiesa di Santa Elisabetta (risalente all'incirca al 1600) \u00e8 un edificio di culto situato nel centro storico di Caravaggio, in Lombardia, a poche decine di metri dalla chiesa parrocchiale; vi sono annessi un campanile coevo ed un edificio che fu sede del monastero delle Agostiniane, la cui presenza in citt\u00e0 \u00e8 testimoniata a partire dal 1480. Il monastero venne chiuso nel 1805, durante la dominazione francese; le monache estromesse si trasferirono a Crema, nel monastero di Santa Maria.\nLa facciata barocca della chiesa \u00e8 stata attribuita all'architetto caravaggino Fabio Mangone. L'interno presenta una sola navata, che termina in un ricco altare; il coro ospita un crocefisso ligneo del XVII secolo, precedentemente ospitato nella scomparsa Chiesa di San Defendente.\nIl chiostro dell'ex convento, costruito in mattoni senza intonaco, \u00e8 attualmente parte della casa parrocchiale; il cortile interno \u00e8 cinto su tre lati da un portico con volte a crociera. Risale al XIX secolo l'erezione di un muro che ha di fatto diviso l'antico cortile in due parti."}
{"id": "1298429", "revid": "599013", "url": "https://it.wikipedia.org/wiki?curid=1298429", "title": "Tam\u00e1s Priskin", "text": "Caratteristiche tecniche.\nPunta centrale di grande profondit\u00e0 molto abile nei tiri ad effetto, all'occorrenza pu\u00f2 essere impiegato come ala sinistra.\nCarriera.\nClub.\nPriskin entr\u00f2 nelle giovanili del Gy\u00f5r quando aveva solo 15 anni, ricevendo cos\u00ec la cittadinanza ungherese (in aggiunta a quella slovacca). 1 anno e 7 mesi dopo, debutta nella Borsodi Liga (23 aprile 2003). Si vociferava di un suo trasferimento al Colonia, come riserva di Lukas Podolski, ma il 9 agosto 2006 si trasferisce in Premiership con il Watford, che raggiunge un accordo con il Gy\u00f5r sulla base di 150.000 \u00a3, ma voci dicono che siano in realt\u00e0 state 1.000.000.\nPriskin debutta con la maglia del Watford il 19 agosto 2006 nella partita contro l'Everton fuori casa. Durante questa gara fece l'assist che consent\u00ec al compagno Damien Francis di segnare il primo gol della stagione. Il suo primo gol con il club risale al 24 ottobre 2006 nella League Cup contro l'Hull City. Ha segnato il suo primo gol in Premier League il 30 dicembre 2006 contro il Wigan Athletic con un colpo di testa. Questo gol per\u00f2 non conter\u00e0, in quanto la partita viene sospesa per pioggia.\nPochi giorni dopo il match sospeso, l'arbitro espelle per doppia ammonizione Priskin 6 minuti prima dell'intervallo (partita contro il Fulham). Il primo gol ufficiale di Tamas Priskin in Premiership arriva contro il Portsmouth nella vittoria del Watford per 4-2 al Vicarage Road. Questo gol \u00e8 arrivato al 50\u00ba minuto, in seguito ad un preciso cross del compagno Steve Kabba.\nPriskin segn\u00f2 il suo secondo gol nella partita pareggiata 1-1 contro il Manchester City. Segn\u00f2 al 75\u00ba minuto, dopo aver ricevuto il passaggio dal suo compagno di squadra Douglas Rinaldi. Sfortunatamente per loro, dopo questa partita il Watford retrocede. Rimarr\u00e0 con il Watford anche per le due stagioni successive, tranne un breve prestito al Preston North End nella stagione 2007-2008.\nA fine stagione 2008-2009 firma un contratto con l'Ipswich Town con i quali per\u00f2 non riesce a trovare molto spazio, tanto da firmare il 1\u00ba febbraio 2010 un contratto di prestito fino a fine stagione 2009-2010 con i Queens Park Rangers, la squadra di Flavio Briatore.\nIl 1\u00ba aprile 2011 viene ceduto in prestito allo Swansea City. Esordisce con i gallesi il 2 aprile in una partita persa 2-1 contro il Preston. Nella giornata successiva, contro il Norwich, segna il suo primo gol. Scende in campo in altre due occasioni, contro Hull City e Burnley, prima di tornare all'Ipswich Town.\nTornato alla base viene poco impiegato e cos\u00ec dopo sole 2 presenze e zero gol, a novembre va in prestito al Derby County chiudendo la stagione con 5 presenze e una rete. Terminata definitivamente l'esperienza inglese gioca per due stagioni in Russia con l'Alanija Vladikavkaz segnando 14 reti in 35 presenze. A gennaio 2014 viene acquistato dagli austriaci dell'Austria Vienna che lo gira in prestito agli israeliani del Maccabi Haifa segnando una rete in 6 presenze. La stagione successiva a distanza di nove anni torna in patria facendo ritorno al Gyori ETO club che lo aveva lanciato, terminando la stagione a distanza di sei anni dall'ultima volta in doppia cifra con 27 presenze e 11 reti. Susseguono due stagioni in Slovacchia allo Slovan Bratislava segnando 22 reti in 51 presenze e vincendo il primo trofeo della sua carriera ovvero la Coppa di Slovacchia. Per l'annata 2017-18 torna di nuovo in patria firmando per i campioni in carica del Ferencv\u00e1ros terminando al secondo posto in campionato con un bottino personale di 17 presenze e 4 reti. La stagione seguente viene mandato in prestito all'Halad\u00e1s ma nonostante il proprio contributo in zona gol con 7 reti non riesce ad evitare la retrocessione in NBII la seconda divisione magiara ritornando al Ferencv\u00e1ros per fine prestito.\nInizia la stagione con il club campione in carica d'Ungheria giocando i preliminari di Champions League prima ed Europa League poi in coppia con Davide Lanzafame. Poco utilizzato durante la prima parte di stagione a gennaio viene mandato in prestito al Gyor in seconda divisione.\nNazionale.\nDal 2005 al 2006 ha fatto parte dell'Under-21 scendendo in campo in 6 occasioni e segnando 2 reti.\nFa il suo debutto ufficiale con l' il 17 agosto 2005 contro l'.Segna uno dei gol fondamentali per la qualificazione storica dell'Ungheria a Euro 2016 contro la Norvegia il 15 novembre 2015 con un gran tiro dalla distanza .\nViene convocato per gli Europei 2016 in Francia.\nStatistiche.\nPresenze e reti nei club.\n\"Statistiche aggiornate al 6 luglio 2017.\""}
{"id": "1298431", "revid": "131358", "url": "https://it.wikipedia.org/wiki?curid=1298431", "title": "FC Khimki", "text": ""}
{"id": "1298432", "revid": "131358", "url": "https://it.wikipedia.org/wiki?curid=1298432", "title": "Rubin Kazan", "text": ""}
{"id": "1298433", "revid": "110157", "url": "https://it.wikipedia.org/wiki?curid=1298433", "title": "Verbandsliga 1904-1905", "text": "L'edizione 1904-05 della Verbandsliga vide la vittoria finale del Berliner TuFC Union 92.\nCapocannoniere del torneo furono Reinhard Richter (Dresdner SC), con 4 reti (in due partite)."}
{"id": "1298434", "revid": "131358", "url": "https://it.wikipedia.org/wiki?curid=1298434", "title": "Amkar Perm", "text": ""}
{"id": "1298435", "revid": "131358", "url": "https://it.wikipedia.org/wiki?curid=1298435", "title": "Krylya Sovetov Samara", "text": ""}
{"id": "1298436", "revid": "287204", "url": "https://it.wikipedia.org/wiki?curid=1298436", "title": "Tamas Priskin", "text": ""}
{"id": "1298437", "revid": "131358", "url": "https://it.wikipedia.org/wiki?curid=1298437", "title": "Saturn Ramenskoye", "text": ""}
{"id": "1298438", "revid": "33751", "url": "https://it.wikipedia.org/wiki?curid=1298438", "title": "Kuban Krasnodar", "text": ""}
{"id": "1298441", "revid": "453359", "url": "https://it.wikipedia.org/wiki?curid=1298441", "title": "Arkalochori", "text": "Arkalochori () \u00e8 un ex comune della Grecia nella periferia di Creta (unit\u00e0 periferica di Candia) con 10.897 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Minoa Pediada.\n\u00c8 stato ritrovato in questa localit\u00e0 un'ascia minoica con caratteristiche simile al disco di Festo."}
{"id": "1298442", "revid": "131358", "url": "https://it.wikipedia.org/wiki?curid=1298442", "title": "PFC Spartak Nalchik", "text": ""}
{"id": "1298452", "revid": "486946", "url": "https://it.wikipedia.org/wiki?curid=1298452", "title": "FC Luch-Energia Vladivostok", "text": ""}
{"id": "1298454", "revid": "1543377", "url": "https://it.wikipedia.org/wiki?curid=1298454", "title": "Congedo per motivi familiari", "text": "Il congedo per motivi familiari \u00e8, nei contratti di lavoro dipendente, il diritto ad usufruire di un periodo di assenza dall'attivit\u00e0 lavorativa non superiore ai due anni, anche frazionati, a causa di gravi e documentati motivi familiari. Nel periodo di congedo il lavoratore non percepisce alcuna retribuzione n\u00e9 matura contributi o anzianit\u00e0 ai fini previdenziali, ma gli viene garantito il mantenimento del posto di lavoro.\nUn successivo decreto ministeriale ha precisato quali debbano essere i \"gravi motivi familiari\" per i quali \u00e8 ammissibile la richiesta di congedo. \nIn base a questo decreto, il congedo \u00e8 ammissibile a seguito delle conseguenze del decesso o dalle necessit\u00e0 di cura o vigilanza continuativa per malattia, o ancora necessit\u00e0 di assistenza in caso di tenera et\u00e0 o ridotta autosufficienza di uno dei soggetti facenti parte della famiglia.\nI soggetti facenti parte della famiglia a questi fini sono i conviventi, i parenti di primo grado non conviventi (anche acquisiti), ed i parenti di grado fino al terzo se portatori di handicap.\nIl congedo \u00e8 anche applicabile per le situazioni di grave disagio personale dello stesso lavoratore dipendente, fatta eccezione per la condizione di malattia, regolate da altra normativa."}
{"id": "1298458", "revid": "131358", "url": "https://it.wikipedia.org/wiki?curid=1298458", "title": "Tom Tomsk", "text": ""}
{"id": "1298459", "revid": "767487", "url": "https://it.wikipedia.org/wiki?curid=1298459", "title": "Savoy Songbook Vol. 1", "text": "Savoy Songbook Vol. 1 \u00e8 il sesto album studio dei Savoy. \nIl primo disco comprende 3 brani nuovi (Barefoot In A Denim Jacket, Karma Boomerang, Best Western Beauty) e sette nuove versioni di brani precedentemente registrati.\nIl secondo CD comprende una raccolta dei brani pi\u00f9 noti.\nL'album vuole essere una raccolta che racchiuda quanto fatto fino ad ora e, nello stesso tempo una presentazione per chi non ha mai ascoltato i Savoy.\nTracce.\nCD1 (2007)\nCD2 (1994-2004)"}
{"id": "1298460", "revid": "1305772", "url": "https://it.wikipedia.org/wiki?curid=1298460", "title": "Robert Trewhella", "text": "Biografia.\nRobert nacque nel villaggio di Ludgvan in Cornovaglia probabilmente nella stessa famiglia Trewhella nota per la realizzazione di materiale rotabile. Trewhella arriv\u00f2 a Catania probabilmente nel 1860 al seguito di Garibaldi. periodo in cui giunsero in Sicilia diversi industriali inglesi. In particolare Trewhella si dedic\u00f2 inizialmente alla estrazione dello zolfo. Nello specifico si occup\u00f2, in alcuni casi di acquisire, in altri di gestire dietro gabella diverse miniere, sia nell'interno della Sicilia orientale, oggi Provincia di Enna che nel bacino di Lercara, tra il \"nisseno\" e il \"palermitano\". Impiant\u00f2 varie raffinerie di zolfo e fabbriche di solfuro di carbonio e derivati, la cui pi\u00f9 nota fu \"l'Insulare\", nelle aree costiere catanesi della Plaia e dell'Ognina. Di queste sopravvivono le strutture e le ciminiere. Ma l'attivit\u00e0 industriale del Trewhella era pi\u00f9 complessa, oltre lo zolfo e la ferrovia infatti, egli fu armatore, intermediario finanziario, proprietario di vasti agrumeti nella Piana di Catania e acquis\u00ec o gest\u00ec grandi alberghi come l'Excelsior di Palermo.\nNel settore ferroviario le realizzazioni maggiori riguardano la sua partecipazione a diverse opere: per mezzo della Societ\u00e0 Siciliana di Lavori pubblici, da lui fondata, e con i finanziamenti della \"Caisse de subventions et annuites Gouvernemenales, Provinciales et Comunales\" di Bruxelles costruisce la Ferrovia Circumetnea; su mandato della Narrow Gauge Railway Company of Sicily Ltd. (1882) di Londra, la Ferrovia Palermo-Corleone; realizza in subappalto la tratta Leonforte-Villarosa dell'importante direttrice Catania-Palermo ed altre linee d'interesse prettamente \"minerario\" fra cui una tranvia tra i Magazzini Cuticchi a Raddusa Scalo e le sue miniere di zolfo di Sant'Agostino nei pressi dell'attuale stazione di Dittaino.\nL'attivit\u00e0 di appaltatore ferroviario di Trewhella fu spesso al centro di proteste e ricorsi, specie per la realizzazione della Ferrovia Palermo-Corleone dove per consegnare nei termini contrattuali la linea ferrata evitando cos\u00ec la mora esegu\u00ec una serie di lavori arbitrariamente ed il successivo ricorso si prolung\u00f2 per ben due decenni ed essendo poi deceduto prosegu\u00ec in capo agli eredi. Anche nel caso della costruzione della Ferrovia Circumetnea e della costruzione della tranvia di Sant'Agostino ebbe contestazioni e vertenze; nel primo caso per la scelta dei tracciati e spesso per l'inizio di lavori ancor prima di aver ottenute le autorizzazioni come nel caso del ponte sul fiume Dittaino. Ci\u00f2 era dovuto peraltro alla sua mentalit\u00e0 di \"inglese\" che mal sopportava le lungaggini burocratiche e le continue variazioni dei progetti a causa delle interferenze dei vari politici dietro pressioni del loro elettorato. Il 4 maggio 1903 130 zolfatai della miniera Stretto Giordano, retta dietro gabella da Robert Trewhella, entrarono in agitazione per ottenere un miglioramento delle loro condizioni. Il 18 maggio venne raggiunto un accordo ma per pochi giorni dato che Trewhella e gli altri esercenti non rispettarono gli accordi ed il braccio di ferro continu\u00f2 sino al 10 luglio quando i minatori rientrarono al lavoro.\nTrewhella fu attento a necessit\u00e0 trascurate dallo Stato: nel grande complesso minerario di Grottacalda impiant\u00f2 a sue spese una scuola elementare serale\nTrewhella, componente della piccola comunit\u00e0 valdese d'allora a Catania visse il periodo siciliano nella centralissima via Garibaldi del capoluogo etneo dove ancora oggi esiste ed \u00e8 segnalato ai turisti il \u00abpalazzo Trewhella\u00bb al civico 97 e dove spir\u00f2 nel 1909.\nDue i figli noti: Alfred Percy e Charles."}
{"id": "1298461", "revid": "775372", "url": "https://it.wikipedia.org/wiki?curid=1298461", "title": "Smeerenburg", "text": "L'insediamento di Smeerenburg (dall'olandese, \"Citt\u00e0 del grasso di balena\") \u00e8 un villaggio abbandonato situato sull'isola di Amsterdam, nelle isole Svalbard del nord-ovest, appartenenti alla Norvegia.\nStoria.\nIl villaggio fu fondato nel 1617: divent\u00f2 subito famoso grazie alla sua posizione cos\u00ec a nord, che stabil\u00ec un record in Europa. A Smeerenburg vivevano prevalentemente cacciatori di balene. In estate la popolazione di Smerenburg era di circa 200 persone. Nel 1660, quando le balene iniziarono ad estinguersi a causa della caccia intensiva, Smeerenburg fu abbandonata. Nel 1973 le rovine della citt\u00e0 divennero parte del Parco Nazionale di Spitsbergen Nordorientale."}
{"id": "1298463", "revid": "6923", "url": "https://it.wikipedia.org/wiki?curid=1298463", "title": "Smashed Gladys", "text": "Gli Smashed Gladys furono un gruppo hair metal formato nel 1984 a Toronto, Ontario, Canada, ma si ricollocarono presto a New York.\nStoria.\nGli Smashed Gladys si formarono a Toronto nel 1984, ma presto si spostarono nella pi\u00f9 prolifica area di New York alla ricerca del successo.\nLa band era formata dal bassista di origini spagnole J.D. Malo (Ferando Rosario), la cantante Sally Cato, Bart Lewis e Marcel La Fleur alla chitarra e Matt Stellutto alla batteria.\nPrima di raggiungere la band, sembra che la cantante Sally Cato avesse partecipato al video della traccia \"\"Too Young To Fall In Love\" dei M\u00f6tley Cr\u00fce. Sally Cato cattur\u00f2 l'attenzione di Gene Simmons dei Kiss, che accett\u00f2 di produrre la prima demo alla band ed aiutarli a trovare un contratto con l'etichetta Heavy Metal America.\nLa demo conteneva anche il noto brano \"Walk This Way\" degli Aerosmith, poi ri-realizzato da questi con la partecipazione dei Run DMC. Alcune di queste tracce vennero poi ri-registrate ed inserite l'anno successivo nel debut omonimo \"Smashed Gladys\", prodotto da Mark Dearnley (Def Leppard, Heavy Pettin). Questo era composto da brani dalle sonorit\u00e0 ispirate fortemente agli AC/DC, ed altri gruppi glam rock come Kiss, Gary Glitter, T. Rex e Joan Jett. Il disco conteneva anche la reinterpretazione dei T-Rex \"Metal Guru\".\nDurante il tour, La Fleur venne sostituito dallo svedese Roger Lane (Roger Ericson) nel 1986. Nello stesso '86, Matt, Bart e Malo parteciparono come band di sfondo nel videoclip \"Walk this Way\" degli Aerosmith e Run DMC.\nDurante il tour, suonarono al fianco dei Cheap Trick, band preferita del bassista J.D. Malo. Nel 1986 suonarono al Cat Club di New York. Durante questa esibizione il gruppo venne accompagnato da Anton Fig, Richie Scarlett e Ace Frehley, all'epoca membri dei Frehley's Comet. Assieme suonarono la reinterpretazione dei Kiss \"Cold Gin\" e la reinterpretazione di Ace Frehley \"Rip It Out\".\nLe esibizioni continuarono anche l'anno successivo, dove aprirono per i Nazareth.\nNonostante la band non avesse conquistato molta notoriet\u00e0, riusc\u00ec a farsi notare dalla Elektra Records che acconsent\u00ec a firmare un contratto discografico. Con la nuova etichetta pubblicarono nel 1988 il secondo album intitolato \"Social Intercourse\", prodotto da Ric Browde e mixato da Michael Wagener. Ozzy Osbourne partecip\u00f2 come corista alla traccia \"Cast Of Nasties\"\" di questo album.\nLa band reclut\u00f2 anche un nuovo bassista, l'ex Dead Engine Marky DeSade (Mark Alan Silker), in sostituzione di Malo. Il nuovo album fu ben accolto dalla critica, e presentava un sound notevolmente migliorato grazie all'eccellente produzione ed alla nuova etichetta. Il tour di supporto li vedeva aprire per i Killer Dwarfs in Ohio, per poi continuare gli show in giro per gli States. Nonostante il moderato successo, per\u00f2, la band si sciolse nel 1989.\nDurante la loro carriera, gli Smashed Gladys suonarono al fianco di grandi gruppi come Cheap Trick, Blue \u00d6yster Cult, Nazareth, Poison e molti altri, tuttavia non riuscirono mai ad ottenere un grande impatto verso il pubblico, anche a causa del prematuro scioglimento.\nDopo la dipartita Lane raggiunger\u00e0 prima gli Angels in Vain, e dal 1989 i newyorkesi The Throbs sotto il nome di Roger Ericson. Malo entrer\u00e0 a far parte del progetto solista dell'ex Hanoi Rocks Michael Monroe nell'agosto 1989. Egli durer\u00e0 solo pochi mesi ed abbandon\u00f2 la band nell'aprile 1990. Successivamente raggiunse i The Cycle Sluts From Hell assieme all'ex chitarrista degli Overkill Bobby Gustafson. Con la band pubblicher\u00e0 l'unico album omonimo nel 1991."}
{"id": "1298465", "revid": "775372", "url": "https://it.wikipedia.org/wiki?curid=1298465", "title": "Grumantbyen", "text": "Grumantbyen fu un villaggio utilizzato dall'Unione Sovietica situato sulle isole Svalbard, in Norvegia. Esso fu stabilito nel 1912 ed abbandonato nel 1961. A Grumantbyen l'attivit\u00e0 principale era l'estrazione del carbone.\nGrumantbyen si trova sull'isola di Spitsbergen, la pi\u00f9 grande dell'arcipelago delle Svalbard, e si trova 10 chilometri a sudovest di Longyearbyen, il centro amministrativo.\nStoria.\nFondata nel 1912 a Grumantbyen l'attivit\u00e0 principale era l'estrazione del carbone e dalla miniera in loco, nel corso della sua storia, ne sono stati estratti 2 milioni di tonnellate.\nSiccome la miniera era in una zona montagnosa, dove era impossibile edificare pi\u00f9 di tanto, gli edifici di smistamento e le abitazioni erano site nel vicino villaggio di Colesbukta, collegato da una ferrovia Decauville (completamente coperta da una lunga struttura in legno) che permetteva il trasporto del carbone.\nL'insediamento venne chiuso a seguito della chiusura stessa della miniera, avvenuta nell'estate del 1961. Il picco massimo di abitanti, 1.106 persone, \u00e8 stato raggiunto nel 1951.\n\u00c8 stato calcolato che dalla miniera sarebbe possibile estrarre ancora almeno 100 milioni di tonnellate di carbone."}
{"id": "1298477", "revid": "228587", "url": "https://it.wikipedia.org/wiki?curid=1298477", "title": "La deposizione", "text": ""}
{"id": "1298480", "revid": "36426", "url": "https://it.wikipedia.org/wiki?curid=1298480", "title": "La Deposizione di Cristo", "text": ""}
{"id": "1298492", "revid": "2215945", "url": "https://it.wikipedia.org/wiki?curid=1298492", "title": "Bob Bryan", "text": "I Bryan sono considerati la coppia di doppisti migliore di tutti i tempi.\nCarriera.\nDiventato professionista nel 1998. Insieme al fratello gemello Mike, ha avuto molto successo in doppio. Ha vinto 118 titoli di doppio, inclusi 16 titoli dello Slam in 28 finali e a questi si devono aggiungere altri 7 titoli su 9 finali conquistati nel doppio misto. Nel 2005, lui e Mike arrivarono in finale in tutti e quattro i tornei dello Slam, cosa che \u00e8 successa solo due volte nell'era Open. Nel 2006 i fratelli Bryan vinsero Wimbledon e gli Australian Open. Nel 2007 si ripeterono con gli Australian Open ed attualmente sono numeri uno in classifica, cosa per loro gi\u00e0 successa due volte, nel 2004 e nel 2005. Nel 2008 vincono la medaglia di bronzo alle Olimpiadi di Pechino e nel 2012 quella d'oro alle Olimpiadi di Londra. Nel 2018 deve operarsi all'anca e salta la seconda parte di stagione, con Mike che gioca insieme a Jack Sock vincendo Wimbledon e US Open. Nel 2019 i fratelli annunciano l'intenzione di ritirarsi dopo gli US Open 2020. Nel 2020 i Bryan raggiungono gli ottavi di finale agli Australian Open e vincono il torneo di Delray Beach. Successivamente battono in Coppa Davis nella sfida Stati Uniti\u2013Uzbekistan Denis Istomin e Sanjar Fayziev con il punteggio di 6-3 6-4. Scelgono per\u00f2 di non giocare gli US Open e si ritirano il 27 agosto."}
{"id": "1298493", "revid": "1543377", "url": "https://it.wikipedia.org/wiki?curid=1298493", "title": "Lump sum tax", "text": "Una lump sum tax (o imposta capitaria, o testatico, o poll tax) \u00e8 un'imposta determinata in misura fissa. \nL'imposta \u00e8 dovuta un tanto a contribuente, senza essere commisurata direttamente al reddito o al patrimonio del contribuente; nella storia, peraltro, vi sono state imposte capitarie commisurate allo status sociale della persona: questa forma di lump sum tax poteva quindi ritenersi correlata in misura indiretta alla ricchezza del contribuente. \nOpinioni sulla lump sum tax.\nNeutralit\u00e0 ed efficienza paretiana.\nLa Lump Sum Tax \u00e8 neutra per quanto riguarda i comportamenti dei consumatori e dei produttori, non modificando in alcun modo gli equilibri di un mercato concorrenziale, sia considerati in equilibrio parziale, sia in equilibrio totale. \n\u00c8 inoltre l'unico tipo di imposta che non viola i presupposti dell'efficienza paretiana, in particolare riferimento alla seconda teoria dell'economia del benessere.\nCorrelazione al beneficio ricevuto.\nIn alcune teorie si sostiene che un'imposizione capitaria, a livello locale, sarebbe pi\u00f9 rispondente al principio del beneficio di quanto lo sarebbe un'imposta commisurata al valore degli immobili: in opposizione a tale osservazione, viene fatto notare come normalmente i servizi pubblici fruiti a livello locale dipendano dal livello di reddito dei contribuenti.\nVisibilit\u00e0.\nLe imposte capitarie sono altamente visibili e consentono all'elettore di calcolare perfettamente il costo delle proprie scelte elettorali.\nArbitrariet\u00e0.\nUna critica che risale a David Hume evidenzia l'arbitrariet\u00e0 nella determinazione della misura dell'imposta capitaria, unita alla facile manipolabilit\u00e0 da parte dell'ente impositore.\nIn genere, nella finanza pubblica moderna, si ritiene che l'imposta non sia rispondente a principi di equit\u00e0.\nLump sum tax nella storia (sino alla met\u00e0 del XX secolo).\nEgitto.\nNell'antico Egitto erano presenti molteplici forme di imposizione capitaria, con una continuit\u00e0 tra il periodo tolemaico e la dominazione romana: tra queste, la \"laografia\" \u00e8 la pi\u00f9 documentata e la pi\u00f9 controversa, quanto alle origini, tra gli studiosi: secondo le teorie pi\u00f9 diffuse, infatti, la \"laografia\" era stata non solo un'innovazione imperiale, ma soprattutto il simbolo della soggezione all'Impero romano. Erano esentati dalla \"laografia\" gli abitanti di Alessandria ed i loro schiavi; la somma da pagare dipendeva in parte dallo status dei soggetti e in parte dalla collocazione geografica. \nImpero romano - tributum capitis.\nIn epoca repubblicana ed imperiale, il \"tributum capitis\" era un'imposta in misura fissa che dovevano pagare gli abitanti maschi delle province. La misura dell'imposta variava da provincia a provincia; erano esenti i cittadini romani ed i loro schiavi; non \u00e8 certo che fosse applicata in tutte le province. \nEra fissata un' et\u00e0 minima per il pagamento del tributo e variava da provincia a provincia: \nVi \u00e8 chi sostiene che in epoca repubblicana il \"tributum capitis\" fosse un'autentica imposta capitaria, mentre in epoca repubblicana fosse un'imposizione sul valore della propriet\u00e0 immobiliare.\nLa Poll tax britannica del 1377.\nL'imposta capitaria britannica del 1377 era tesa a finanziare la Guerra dei Cent'anni. Era fissata nella misura di quattro pence per ogni persona con et\u00e0 superiore ai 14 anni; anche il clero contribuiva nella stessa misura (quattro pence per persona), con eccezione degli ordini mendicanti che erano esentati.\nLa Poll tax britannica del 1379.\nL'imposta capitaria britannica del 1379 era rapportata allo stato sociale del contribuente e si applicava a tutte le persone di et\u00e0 maggiore di 16 anni. I contribuenti erano classificati in quattro categorie: nella prima si ritrovavano i nobili, suddivisi ulteriormente in ragione della loro importanza, nella seconda i funzionari regi di alto livello (Men of Law), nella terza i funzionari civici come i Mayor, nella quarta le persone comuni.\nLa Poll tax britannica del 1380-1381.\nL'imposta capitaria britannica decisa nel 1380 e riscossa nel 1381 era rapportata allo stato sociale del contribuente e si applicava a tutte le persone di et\u00e0 maggiore di 15 anni. Si ritiene che questa imposta capitaria sia stata una delle cause principali della sanguinosa rivolta nota come rivolta dei contadini.\nCapitation in Francia.\nIn Francia la \"capitation\" fu istituita nel 1695 dal re Luigi XIV come misura temporanea e abolita nel 1699. Fu di nuovo istituita nel 1704 e rest\u00f2 in vigore sino alla Rivoluzione francese. La \"capitation\" era un'imposta in misura fissa, basata sullo status sociale: la societ\u00e0 francese era suddivisa in 22 classi e si pagava un tributo fisso che era ricollegato alla classe, per cui, all'interno della medesima classe, tutte le persone pagavano la medesima somma. Le classi andavano dal Delfino di Francia (unico della propria classe) ai servi. Erano esenti gli ordini mendicanti ed i poveri.\nImposta capitaria sulle persone di nazionalit\u00e0 cinese immigrate in Canada.\nLa \"Chinese head tax\" era un'imposta capitaria, applicata in Canada dal 1895 al 1923. L'imposta si applicava alle persone di nazionalit\u00e0 cinese che immigravano in Canada, con valori che negli anni variarono da 50 a 500 dollari canadesi.\nLa Head tax nel Sudafrica coloniale del 1906.\nL'Amministrazione coloniale sudafricana inizi\u00f2 ad imporre un'imposta capitaria sui maschi adulti nel 1906: l'insoddisfazione gener\u00f2 un'ampia rivolta (la \"Rivolta Bambatha\"), che port\u00f2 all'uccisione di circa 3.000 nativi.\nImposta capitaria sulle persone di nazionalit\u00e0 cinese immigrate in Nuova Zelanda.\nLa Nuova Zelanda ha applicato un'imposta capitaria sulle persone di nazionalit\u00e0 cinese dal 1881 al 1944. \nLump sum tax nel fisco moderno (dalla met\u00e0 del XX secolo).\nGran Bretagna - Community Charge o Poll Tax.\nIl Community Charge o Poll Tax \u00e8 stata un'imposta introdotta dal governo guidato da Margaret Thatcher nel 1989. La Poll Tax era stata ipotizzata nel green paper \"Paying for Local Government\" presentato alla House of Lords nel 1986. Il green paper proponeva una corposa riforma della fiscalit\u00e0 locale in Gran Bretagna, in cui era compresa anche un'imposta capitaria, da pagarsi in somma fissa, un tanto per ogni adulto residente. La proposta di introdurre una Poll Tax venne inclusa nel programma elettorale conservatore per le elezioni del 1987. La proposta venne attuata nel 1988: l'imposta si applicava a tutti i maggiorenni residenti in una circoscrizione locale, con una riduzione per gli studenti e per i disoccupati. L'attuazione dell'imposta fu fortemente osteggiata in diverse manifestazioni: la pi\u00f9 grande di queste avvenne il 31 marzo 1990 quando una folla di entit\u00e0 stimata tra le 70.000 e le 200.000 persone manifest\u00f2 intorno a Trafalgar Square; la manifestazione termin\u00f2 con 113 manifestanti feriti, 100 poliziotti feriti e 340 manifestanti arrestati. L'applicazione dell'imposta fu piuttosto difficoltosa, in parte per difficolt\u00e0 amministrative, in parte per la crescente tendenza dei contribuenti a rifiutarsi di pagarla. Il 21 marzo 1991 il governo guidato da John Major annunci\u00f2 l'abolizione della Poll Tax; l'imposta \u00e8 stata sostituita dalla Council Tax nel 1992, che \u00e8 una comune imposta locale determinata sui valori degli immobili. \nItalia - Imposta sostitutiva sui redditi prodotti all'estero da persone fisiche che trasferiscono la propria residenza fiscale in Italia..\nNel 2016, con , \u00e8 stata introdotta un'imposta capitaria sui redditi prodotti all'estero dalle persone fisiche che trasferiscono la propria residenza in Italia. L'imposta \u00e8 disciplinata dall'art. 24-bis del TUIR: per poter essere assoggettati a questa imposta, i contribuenti non devono essere stati residenti in Italia per almeno nove periodi di imposta sui dieci antecedenti. L'imposta \u00e8 opzionale, \u00e8 applicata nella misura fissa di \u20ac 100.000 per ogni anno di opzione ed \u00e8 limitata ai redditi esteri; sui redditi prodotti in Italia, i contribuenti che optano per questa forma di imposizione forfettaria sono comunque tassati con le aliquote progressive I.r.pe.f. \nStati Uniti - California - Parcel Tax.\nLe Parcel Tax californiane sono imposte immobiliari slegate dal valore dell'immobile. Originate dalla rivolta fiscale che ha portato alla \"Proposition\" \"13\" in California, che vietava imposte sul valore dell'immobile superiori all'1%, ma non vietava imposte non correlate al valore dell'immobile, sono cresciute esponenzialmente negli anni a partire dal 1995.\nSvizzera.\nSebbene sia citata come esempio di Lump sum tax, l'imposta svizzera sui non residenti non \u00e8 un'imposta capitaria. Si tratta di un regime impositivo per i soggetti che assumono la residenza fiscale in Svizzera per la prima volta (o che non sono stati residenti in Svizzera negli ultimi dieci anni); non \u00e8 un'imposta capitaria, in quanto la base imponibile \u00e8 costituita dalla spesa. Questa imposta non si applica in tutti i cantoni: i cantoni di Zurigo, Schaffhausen, Appenzell Ausserrhoden, Basel Landschaft and Basel Stadt la hanno abrogata. "}
{"id": "1298510", "revid": "466539", "url": "https://it.wikipedia.org/wiki?curid=1298510", "title": "Ducato di Lorena", "text": "La Lorena (francese \"Lorraine\", ; tedesco \"Lothringen\"), in origine Alta Lorena (\"Haute-Lorraine\"; \"Oberlothringen\"), era un ducato grosso modo corrispondente con l'attuale regione della Lorena nel nord est della Francia. Parti dell'ex ducato sono ora parti anche del Belgio, Lussemburgo e Germania. La capitale storica era Nancy. Altri centri importanti erano Metz, Verdun ed \u00c9pinal.\nStoria.\nLa Lorena divenne originariamente un regno indipendente, creato nell'843, quando il Sacro Romano Impero venne spartito tra i tre figli di Ludovico il Pio. Nella spartizione a Lotario tocc\u00f2, tra le altre, questa striscia di terra posta tra le attuali Francia e Germania e perci\u00f2 dal suo nome, l'area divenne nota come \"Lotaringia\" o, in seguito, \"Lorena\" (da cui in tedesco \"Lothringen\" e in francese \"Lorraine\").\nNel 959, i ducati vennero divisi in Alta e Bassa Lorena, alla morte del Duca Bruno. L'Alta Lorena venne dapprima denominata Ducato della Mosella. L'uso di \"Lotharingia Superioris\" e \"Lorena\" nei documenti ufficiali fu successivo, attorno al XV secolo. Gradualmente i duchi della Mosella divennero noti con il titolo di duchi di Lorena, dal momento che il significato del ducato della Bassa Lorena era decaduto dall'XI secolo.\nNel corso del XV secolo il Ducato di Lorena venne ereditato dagli ultimi esponenti della casata Angioina; la figlia dell'ultimo duca angioino, Iolanda d'Angi\u00f2, lasci\u00f2 la Lorena ai Duchi di Bar, a loro volta discendenti da una casata lorenese precedente. Da quel momento in poi i Duchi di Lorena, il cui ducato semi-indipendente continuava formalmente a fare parte del Sacro Romano Impero, vennero sempre pi\u00f9 coinvolti nella politica della Francia, che mirava ad espandersi verso oriente e quindi cercava di annettersi tutti i principati esistenti sulla riva sinistra del Reno. La Lorena in particolare inizi\u00f2 a sentire la pressione dei potenti vicini a partire dall'annessione nel 1552, da parte di Enrico II di Francia dei Tre Vescovadi appartenenti alle Diocesi di Toul, Verdun, e Metz, che in pratica si trovavano come delle enclavi francesi nel mezzo del territorio lorenese. Nella seconda met\u00e0 del XVI secolo fu un ramo collaterale della casa di Lorena, la casa di Guisa, a partecipare in maniera molto attiva alle guerre di religione che sconvolsero la Francia.\nDurante il XVII secolo il Ducato lorenese divenne una pedina sempre pi\u00f9 importante nella lotta tra la casa di Francia e quella d'Austria. I re di Francia occuparono pi\u00f9 volte la Lorena, che divenne per loro un territorio sempre pi\u00f9 indispensabile per avere un collegamento pi\u00f9 diretto con l'Alsazia e quindi con il Reno. In particolare la Lorena, dopo essersi schierata con l'Imperatore durante la Guerra dei Trent'anni, venne occupata dalla Francia a partire dal 1641. Nel 1670, nel corso della Guerra d'Olanda, venne nuovamente invasa dalla Francia, obbligando il duca Carlo IV a recarsi in esilio a Vienna. I francesi continuarono ad occupare la Lorena per i trent'anni successivi, per poi riconsegnarla all'erede di Carlo, con il Trattato di Ryswick, che concluse la Guerra dei Nove anni nel 1697.\nIl Ducato venne nuovamente occupato dalla Francia durante la Guerra di Successione Spagnola (1701-1714), anche se il duca Leopoldo Giuseppe continu\u00f2 a regnare formalmente. Il figlio di Leopoldo e suo successore, Francesco Stefano, venne obbligato a rinunciare al Ducato nel 1737, dopo la Guerra di Successione polacca, ottenendo per\u00f2 in cambio il Granducato di Toscana.\nFrancesco Stefano aveva sposato l'Arciduchessa Maria Teresa d'Asburgo, figlia ed erede di Carlo VI d'Asburgo, ma la Francia avrebbe approvato il matrimonio senza ulteriori scontri, solo se Francesco Stefano avesse rinunciato alla Lorena. Il risultato della loro unione fu la nascita della casata imperiale degli Asburgo-Lorena.\nA rimpiazzare Francesco Stefano, al Trattato di Lun\u00e9ville, fu l'ultimo Duca di Lorena, Stanislao Leszczynski, formalmente ex Re di Polonia, suocero di Luigi XV di Francia, che intendeva lasciare i propri domini alla corona francese alla sua morte. Con la morte di Stanislao nel 1766, la Lorena torn\u00f2 a far parte della Francia e nello stesso anno venne compresa nello stato francese, costituendo una propria provincia con l'assorbimento delle ex exclaves francesi di Thionville, Rambervilleres, Damvilleres, Marville, Chauvency.\nLa Lorena, con l'Alsazia, fu uno dei territori pi\u00f9 contestati tra Francia e Germania, che la occup\u00f2 a tappe tra il XVI ed il XVII secolo.\nRipartizione amministrativa.\nPrima della sua annessione alla Francia nel 1766 il Ducato di Lorena era suddiviso amministrativamente in baliaggi. Fino alla riforma amministrativa del 1751 il ducato era suddiviso in quattro \"Grandi baliaggi\" a loro volta costituiti da \"prevosture\".\nNella Lorena di idioma francese i baliaggi erano:\nLa Lorena con idioma a maggioranza tedesca aveva il baliaggio di:\nVi erano poi i cosiddetti \"Piccoli baliaggi\" con sedi nei centri di Chatel, marchesato di Nomeny (feudo imperiale con voto al Reichstag fino al 1764), lasciato come titolo onorifico feudale agli Asburgo, Bassigny (Vancoulers) con il principato di Vaud\u00e9mont e Vezelise Epinal, St. Di\u00e8, Bruyeres; Barrois: Etain, St. Thiebaut, Ducato di Bar (feudo francese), Gondrecourt.\nInfine nel 1748 furono costituiti alcuni governi particolari: Bar, St. Mihiel, Dieuze, Pont a Mousson, c. Bitche, Neufchateau, sig. Mirecourt."}
{"id": "1298512", "revid": "1799663", "url": "https://it.wikipedia.org/wiki?curid=1298512", "title": "Lorena (ducato)", "text": ""}
{"id": "1298521", "revid": "1305772", "url": "https://it.wikipedia.org/wiki?curid=1298521", "title": "Angiolo Poli", "text": "Morto all'Ospedale Psichiatrico San Giacomo, \u00e8 sepolto nel cimitero di Villa Bartolomea.\nVita.\nPoli scrisse poesie in dialetto veronese sulla campagna e la sua terra natia e la valle che la circonda. \nNon volle pubblicare le sue poesie, che scriveva per s\u00e9. Nel 1935 un gruppo di amici lo convinse tuttavia a pubblicare un fascicolo con una ventina di componimenti intitolato \"Tera e Vilani\". \nOtto anni dopo la sua morte, nel 1949, furono raccolte insieme 123 poesie, che furono stampate a Legnago con il titolo \"Poesie\". Nel 1991 (a 50 anni esatti dalla sua morte) venne ristampata quella raccolta, con il vecchio nome di \"Tera e Vilani\".\nIl comune nat\u00eco di Poli ricorda la memoria del poeta con un concorso di poesia in dialetto veneto, e le sue poesie sono ancora argomento di letture pubbliche. A Villa Bartolomea una via \u00e8 inoltre a lui dedicata.\nPoesie.\nTra le sue poesie pi\u00f9 famose si ricordano \"El me paese\", in cui descrive Villa Bartolomea, e \"El Roaron de Biolca\", in cui parla del \"Roaron\", quercia ultracentenaria ormai scomparsa sita in Biolca, una zona della valle."}
{"id": "1298524", "revid": "154711", "url": "https://it.wikipedia.org/wiki?curid=1298524", "title": "Ruggero I d'Altavilla", "text": ""}
{"id": "1298526", "revid": "585241", "url": "https://it.wikipedia.org/wiki?curid=1298526", "title": "Karekin II", "text": "Biografia.\nSua Santit\u00e0 Karekin II, Catholicos di tutti gli Armeni (Ktrich Nersisyan) \u00e8 nato nel 1951 in un paesino della regione di Armavir, a Voskehat, in Armenia. Ha ricevuto l'istruzione primaria a Voskehat. Nel 1965 \u00e8 ammesso nel Seminario Teologico Gevorgyan della Santa Sede di Echmiadzin. Nel 1970 il 25 dicembre viene proclamato diacono. Nel 1971 ottiene presso il Seminario Teologico il diploma di laurea con onore, viene nominato assistente ispettore ed intanto insegna anche presso lo stesso Seminario la materia \"Nuovo Testamento\".\nNel 1972 viene consacrato da Sua Eminenza l'Arcivescovo Ter Tiran Nersoyan e viene proclamato sacerdote celibe, rinominato reverendo Garekin. Nel 1972 continua la sua formazione presso la Facolt\u00e0 di Teologia dell'Universit\u00e0 di Vienna. Nel 1975 viene nominato parroco della comunit\u00e0 armena di Germania e continua gli studi teologici presso l'Universit\u00e0 di Bonn e nel 1979 studia a Zagorsk in Russia, facendo il dottorato presso l'Accademia teologica della chiesa ortodossa russa. Nel 1980 viene nominato assistente vicario della diocesi di Ararat. Nell'aprile del 1983 diventa vicario. Il 23 ottobre dello stesso anno fu consacrato vescovo ad Echmiadzin.\nNel 1989 P. Garekin Nersesian come arcivescovo fonda la Scuola Vazgenyan di Sevan con il supporto del Patriarcato di Ararat. Nel 1990 nella diocesi del Patriarcato di Ararat viene fondato il centro dell'istruzione cristiana, che coordina l'educazione nelle 56 scuole secondarie. Dal 1990 Sua Santit\u00e0 diviene membro del Consiglio Spirituale Supremo. Nel 1992 grazie ai suoi sforzi tre dei palazzi pionieri\u201d della capitale vengono trasformati in case Hayordats, dove vengono accolti migliaia di bambini che ricevono formazione spirituale ed estetica. Durante l'elezione patriarcale del 1995 P.Garekin arcivescovo Nersesian era uno dei potenziali candidati, nel terzo turno delle elezioni rinuncia alla sua candidatura a favore di Karekin I, Catholicos della Grande Casa di Cilicia. Nel 1998 il Catholicos Garekin I nomina Sua Santit\u00e0 Garekin II Vicario Patriarcale Generale. Il 27 ottobre 1999 P.Garegin Nersesian arcivescovo, durante la sacra assemblea nazionale ecclesiastica, viene eletto come Patriarca Supremo e Catholicos di tutti gli armeni e in seguito il 4 novembre riceve l'ordinanza e l'unzione patriarcale. Sua Santit\u00e0 \u00e8 professore del Seminario Teologico e attualmente insegna la materia \u00abEsortazione\u00bb.\nAttivit\u00e0 ecclesiastiche.\nDopo la nomina del Patriarca Karekin II, nel 2009 vengono restaurate pi\u00f9 di 30 chiese e altre 9 sono ancora in fase di ristrutturazione. Sono state costruite 91 chiese. Grazie a Sua Santit\u00e0 sono consacrate la Chiesa S.Harutyun di Spitak, la Chiesa S.Sarkis di Jerevan, la chiesa di S.Trdat di Vayq, la chiesa di S.Sarkis di Tashir, la chiesa di Santa Anna di Malishka, la chiesa S.Salvatore di Charencavan, la chiesa di Alaverdi S.Gregorio di Narek, la chiesa S.Mesrop Mashtodz di Kapan, la chiesa di Arinj Santa Vergine, la chiesa S.Hakob di Giumri, le chiese recentemente costruite sono: S.Gevorg di Marmashen ed il campanile della chiesa S.Sarkis di Jerevan, la chiesa S.Sarkis di Krasnoryarska in Russia, la chiesa S.Sarkis a Pitegorsk, la chiesa di S.Chiesa dell'Assunzione di Maria in Leopoli. Sono state restaurate le chiese S.Harutyun a Dvin, la chiesa Santa Katarine a San Pietroburgo, la chiesa S.Giorgio a Mughni, Saghmosavanq, il monastero Kecharis a Tsaghkadzor, chiesa S. Eghishe a Londra, la chiesa Santa Croce ad Apranan.\nIl 23 settembre 2001 da parte di Sua Santit\u00e0 viene consacrata la chiesa San Gregorio Illuminatore a Yerevan. Nella Santa Sede sono state restaurate le seguenti strutture: \nDurante le ristrutturazioni venivano costruiti i seguenti palazzi: \nI lavori della costruzione delle chiese sono attualmente in processo, sia in Armenia che in tutto il mondo.\nSubito dopo essere stato eletto Sua Santit\u00e0 fonda il centro teologico-armenistico Garegin I, la cui ricca biblioteca contribuisce allo sviluppo scientifico e teologico dei monaci della Santa Sede. Sono inoltre in molti gli armeni e persone straniere che hanno l'opportunit\u00e0` di lavorare nel centro che presenta al suo interno una vasta possibilit\u00e0 di accesso alla ricca collezione di letteratura. Durante la carica di Sua Santit\u00e0 Garegin II, il Seminario Vazgenyan a Sevan e il Seminario teologico Gevrogyan godono di grande sviluppo. Dal 1999 al 2009 ben 249 studenti si sono laureati nel Seminario, di cui 225 vengono proclamati sacerdoti. Le case Hayordats sono in stretta connessione con le istituzioni spirituali-educative. Le capacit\u00e0`creative dei ragazzi che frequentano le Case armene si sviluppano grazie agli sforzi di insegnanti altamente qualificati. Durante la parrocchia di 10 anni di Garegin II sono state aperte 8 Case Hayordats.\nIl 23 aprile 2015 Karekhin II ha proclamato santi un milione e mezzo di cristiani, vittime del genocidio armeno del 1915.\nTitoli, medaglie.\nSua Santit\u00e0 Garegin II \u00e8 sia membro del consiglio della fondazione pan-Armena \u201cHayastan\u201d che membro onorario del consiglio generale armeno Unione di beneficenza. Nel 2000 riceve il titolo di dottore onorario dell'Universit\u00e0 Statale di Artsakh. Da parte del consiglio sociale dell'Accademia Internazionale di Informatizzazione e viene nominato membro dell'Accademia sopramenzionata, nel 2001, a Sua Santit\u00e0, da parte della direzione dell'accademia, viene conferito il titolo di dottore in filosofia. Nel 2003 Garegin II riceve il titolo di membro onorario dell'Accademia Nazionale delle Scienze. Nel 2004 da parte del consiglio accademico dell'Universit\u00e0 Statale di Yerevan Sua Santit\u00e0 riceve il titolo di dottore onorario. Il Catholicos Garegin II riceve titoli superiori; l'ordine di Giordania del tipo A, Palestina \"Betlemme -2000\", l'ordine di massima onorificenza della Romania, Stella della Romania (2000), l'ordine \u201cIl Principe Yaroslavo Saggio\u201d di Ucraina, Commendatore dell'Ordine della Legion d'Onore (2001), l'ordine della Chiesa ortodossa russa del Santo Apostolo Andreas (2004) ed altri ordini superiori.\nIl 7 maggio 2008 l'Universit\u00e0 Pontificia Salesiana di Roma gli ha conferito il titolo di dottore \"honoris causa\" in teologia pastorale giovanile \"per la solerzia con cui ha promosso la formazione cristiana del popolo di Dio, la sensibilit\u00e0 a favore dell'educazione religiosa dei giovani e lo spirito con cui ha preso parte allo sviluppo dell'intensa azione ecumenica di dialogo, di collaborazione e di stima, soprattutto con la Chiesa Cattolica\".\nNel 2010 da parte dell'intero Patriarcato di Russia Sua Santit\u00e0 Garegin II riceve un premio onorario per l'eccezionale contributo al rafforzamento dell'Unione dei popoli ortodossi della nazione e in tutto il mondo per la promozione dei valori cristiani."}
{"id": "1298527", "revid": "47767", "url": "https://it.wikipedia.org/wiki?curid=1298527", "title": "Federico I di Sicilia", "text": ""}
{"id": "1298531", "revid": "123869318", "url": "https://it.wikipedia.org/wiki?curid=1298531", "title": "Accademia brasiliana delle lettere", "text": "L'Accademia brasiliana delle lettere (Portoghese: Academia Brasileira de Letras ) \u00e8 una societ\u00e0 letteraria brasiliana senza scopo di lucro istituita alla fine del XIX secolo da un gruppo di 40 poeti e scrittori ispirati dall'Acad\u00e9mie fran\u00e7aise.\nIstituzione.\nIl primo presidente, Machado de Assis, dichiar\u00f2 la sua fondazione il 15 dicembre 1896, mentre gli statuti furono approvati il 28 gennaio 1897. Il 20 luglio dello stesso anno l'Accademia fu istituita. L'Accademia brasiliana delle lettere \u00e8, secondo i suoi statuti, l'autorit\u00e0 per quanto riguarda la \"lingua nazionale\" del Brasile (il portoghese).\nComposizione.\nAl giorno d'oggi \u00e8 composta da 40 membri, conosciuti come \"immortali\", scelti tra i cittadini del Brasile che hanno pubblicato trattati o libri di riconosciuto valore letterario. La posizione di \"immortale\" \u00e8 assegnata a colui che la riceve a vita. I nuovi membri sono ammessi con un voto dei membri dell'Accademia quando si libera una delle \"sedie\". Le sedie sono numerate e portano il nome di colui che ha occupato per primo quel posto. Gli accademici utilizzano uniformi formali da con una spada (che \u00e8 chiamata \"fard\u00e3o\") quando partecipano a incontri ufficiali all'Accademia.\nDurante i periodi di dittatura e di regime militare, la neutralit\u00e0 dell'Accademia nella scelta dei membri adatti dediti alla professione di letterati era compromessa quando erano eletti politici che avevano dato pochi o alcuno contributo alla letteratura, come l'ex-presidente Get\u00falio Vargas. Un'eccezione a questo \u00e8 l'ex presidente e senatore brasiliano Jos\u00e9 Sarney. L'accademia, che era esclusivamente un affare maschile fino all'elezione innovatrice di Rachel de Queiroz nel 1977 per la sedia numero 5, ora ha quattro membri donne (10% dei componenti totali), ma una di loro, N\u00e9lida Pi\u00f1on, \u00e8 stata presidente nel biennio 1996-7.\nSede.\nL'accademia, grazie a alla buona amministrazione e alle buone entrate di 4 milioni di dollari l'anno, \u00e8 benestante finanziariamente. Possiede un grattacielo con 28 piani (Pal\u00e1cio Austreg\u00e9silo de Athaide), in un'area di valore al centro di Rio de Janeiro, che \u00e8 stata affidata all'Accademia come spazio per uffici, generando il 70% delle entrate correnti. Il resto viene dall'affitto di altri edifici, che erano legati all'editore di libri Francisco Alves, nel 1917, e da investimenti finanziari. Questa situazione agiata permette di pagare un \"jeton\" a ogni accademico.\nL'ABL \u00e8 situato giusto al suo fianco, in un bell'edificio neoclassico, che \u00e8 chiamato \"Petit Trianon\". \u00c8 stato donato dal governo della Francia nel 1923 ed \u00e8 chiamato cos\u00ec perch\u00e9 \u00e8 una copia del palazzo Petit Trianon a Versailles, vicino a Parigi in Francia.\nRecentemente \u00e8 stata inaugurata una delle pi\u00f9 grandi biblioteche pubbliche a Rio, con 90.000 volumi e un enorme centro multimediale.\nAttivit\u00e0.\nL'Accademia ha due biblioteche, provvede alla pubblicazione di propri annali e di una rivista ufficiale e conduce numerose attivit\u00e0 ed ha una programmazione culturale molto ampia che prevede convegni, eventi e mostre. L'Accademia \u00e8 inoltre impegnata in numerosi progetti di collaborazione scientifica e culturale con altre accademie ed istituti di cultura, molti dei quali stranieri.\nL'Accademia assegna annualmente molti premi letterari: il Pr\u00eamio Machado de Assis (il pi\u00f9 importante premio letterario nel paese, assegnato per il lavoro dell'intera vita), e i premi ABL per la poesia, per la novellistica e il drama, per i saggi, critica e storia della letteratura, e per la letteratura per ragazzi. Nel 2005 \u00e8 stato stabilito anche il premio Afonso Arino de Mello Franco.\nAccademici attuali.\nI membri dell'Accademia brasiliana di lettere (luglio 2006):"}
{"id": "1298532", "revid": "2039709", "url": "https://it.wikipedia.org/wiki?curid=1298532", "title": "Emanuela Da Ros", "text": "Biografia.\nDopo il conseguimento della laurea in Storia dell'Arte bizantina presso l'Universit\u00e0 di Padova, Emanuela Da Ros si dedica all'insegnamento (\u00e8 docente di Italiano e Storia presso una scuola superiore di Vittorio Veneto) e contemporaneamente al giornalismo (dal 1997 \u00e8 iscritta all'Albo dei Giornalisti del Veneto).\nIl suo esordio nel mondo della letteratura per ragazzi avviene nel 2000 quando, a Bologna, nell'ambito della Fiera internazionale del Libro per Ragazzi, vince il premio Pippi Calzelunghe nella sezione inediti (Domenica Luciani si aggiudica il premio per la sezione editi).\nL'anno successivo Feltrinelli pubblica Il giornalino Larry, tradotto in Germania da Dressler Verlag nel 2004.\nNel 2020 con Chi li ha visti? vince il Premio Anguissola. Il volume sar\u00e0 pubblicato da Il Battello a Vapore nel 2021 nella collana Giallo e nero.\nAttualmente \u00e8 direttrice del giornale \"Quindicinale\" e dal 2008 al 2019 \u00e8 stata direttrice del quotidiano online oggitreviso.it.\nOpere.\nPer De Bastiani Editore ha curato i testi di alcuni libri fotografici."}
{"id": "1298535", "revid": "410660", "url": "https://it.wikipedia.org/wiki?curid=1298535", "title": "Robin Hood in Internet", "text": "Robin Hood in Internet (\"Robin of Locksley\") \u00e8 un film TV del 1996 diretto da Michael Kennedy.\nTrama.\n\u00c8 un film ambientato ai nostri giorni, che ricalca la storia di Robin Hood. Il protagonista maschile \u00e8 un bravo ragazzo, che per aiutare un compagno in difficolt\u00e0 usa il computer ed internet al fine di derubare ricche societ\u00e0 per pagare le cure mediche dell'amico. Tra l'altro, insegna a tirare con l'arco a Marion, la ragazzina di cui si innamorer\u00e0."}
{"id": "1298538", "revid": "188668", "url": "https://it.wikipedia.org/wiki?curid=1298538", "title": "Garegin II", "text": ""}
{"id": "1298539", "revid": "758084", "url": "https://it.wikipedia.org/wiki?curid=1298539", "title": "Hornsund (base)", "text": "Hornsund (in lingua polacca \"Polska Stacja Polarna Hornsund\", in lingua inglese \"Polish Polar Station Hornsund\") \u00e8 una stazione polare appartenente alla Polonia situata sull'Hornsund fjord, sull'isola di Spitsbergen, facente parte dell'arcipelago delle isole Svalbard, in Norvegia. La stazione di Hornsund \u00e8 attiva dal 1957.\nStoria.\nLa stazione polare di Hornsund fu eretta nel luglio del 1957. Furono fatte delle spedizioni, a cui partecip\u00f2 anche il geologo Stanislaw Siedlecki, oltre che molti esploratori e scienziati. Questo gruppo di persone aveva l'obiettivo di costruire una stazione polare, la costruirono quindi a Isbj\u00f8rnhamna (baia dell'Orso Polare) e la chiamarono Hornsund, come l'omonimo fiordo. La stazione fu costruita nei mesi estivi del 1957. Hornsund fu modernizzata successivamente nel 1978.\nLocalizzazione.\nLa stazione \u00e8 localizzata nel sud dell'isola pi\u00f9 estesa dell'arcipelago, Spitsbergen, facente parte delle isole Svalbard, in Norvegia, vicino all'entrata dell'Hornsund fjord, nella parte nord del fiordo, sull'Isbj\u00f8rnhamna (Baia dell'Orso Polare) a 10 metri sul mare. Le coordinate geografiche della stazione sono ."}
{"id": "1298540", "revid": "47767", "url": "https://it.wikipedia.org/wiki?curid=1298540", "title": "Federico II di Svevia e I di Sicilia", "text": ""}
{"id": "1298541", "revid": "1516566", "url": "https://it.wikipedia.org/wiki?curid=1298541", "title": "Catathelasma imperiale", "text": "Catathelasma imperiale \u00e8 un fungo appartenente alla famiglia Tricholomataceae.\n\u00c8 detto anche fungo patata; si raccoglie da fine agosto a met\u00e0 settembre. Presente in boschi di conifere. Denominato in questo modo perch\u00e9 cresce profondamente interrato fino quasi al termine del suo sviluppo. Cresce anche gregario in gruppi pi\u00f9 o meno numerosi. Commestibile, considerato da alcuni autori buono soprattutto se conservato sott'olio, dopo averlo scottato per 5-6 minuti in una miscela di aceto e vino bianco (1 parte a 3) salata con una manciata di sale, aromatizzato con alloro e pepe."}
{"id": "1298542", "revid": "3115", "url": "https://it.wikipedia.org/wiki?curid=1298542", "title": "Newtontoppen", "text": "Newtontoppen \u00e8 la cima pi\u00f9 alta dell'arcipelago delle isole Svalbard, in Norvegia, nel Mare Glaciale Artico. La cima misura 1713 metri sul mare e si trova nel nord-est dell'isola di Spitsbergen, la pi\u00f9 estesa dell'arcipelago.\nToponimo.\nLa montagna venne denominata nel 1898 in onore del fisico Isaac Newton. Anche le cime circostanti presero il nome da famosi astronomi e matematica nello stesso anno.\nStoria.\nIl Newtontoppen fu salito per la prima volta il 4 agosto 1900 da Helge Backlund."}
{"id": "1298547", "revid": "154711", "url": "https://it.wikipedia.org/wiki?curid=1298547", "title": "San Pietro sopra Patti", "text": ""}
{"id": "1298548", "revid": "295921", "url": "https://it.wikipedia.org/wiki?curid=1298548", "title": "Giumbolo", "text": "Giumbolo \u00e8 un corpulento personaggio a cartoni animati ideato nel 1978 da Guido De Maria per la trasmissione Supergulp! - I fumetti in TV.\nLe animazioni erano di Renato Berselli e della Cartoncine.\nGiungeva all'improvviso nello studio dove interrompeva i presentatori del programma, Nick Carter, Patsy e Ten, cantando una celebre canzoncina: \"Mi chiamo Giumbolo - giuggiumbolo - giuggiumbolo...\". L'omonima canzone \"Giumbolo\", sigla finale di Supergulp, era stata scritta dallo stesso Guido De Maria insieme al musicista Franco Godi (detto Mr. Jingle) e cantata da Jona. Il 45 giri fu un buon successo, che vendette oltre 100.000 copie. L'anno successivo Giumbolo cantava \"Giumbolando\" sempre di De Maria - Godi e con la voce di Jona.\nTra il 1981 e il 1983 il personaggio ebbe una sua versione a fumetti, curata dallo studio BRC Comics di Rapallo e pubblicata sul settimanale \"TV Junior\"."}
{"id": "1298557", "revid": "33689", "url": "https://it.wikipedia.org/wiki?curid=1298557", "title": "Marcellino (magister militum)", "text": "Marcellino divenne il \"magister militum\" dell'usurpatore Magnenzio quando questi si ribell\u00f2 all'imperatore romano Costante I, uccidendolo, nel 350. Magnenzio invi\u00f2 Marcellino, come ambasciatore, presso Costanzo II, fratello e collega di Costante, che regnava in Oriente; Costanzo, per\u00f2, lo fece imprigionare."}
{"id": "1298558", "revid": "125838336", "url": "https://it.wikipedia.org/wiki?curid=1298558", "title": "Branislav Ivanovi\u0107", "text": "Caratteristiche tecniche.\nInizialmente impiegato come centrale difensivo, ricopre spesso il ruolo di terzino destro, in quanto unisce alle spiccate doti difensive una notevole propensione offensiva. I suoi punti di forza sono il gioco aereo (\u00e8 autore di molti gol di testa) e la potenza fisica, che gli permette di vincere contrasti sia nella propria area, sia in quella avversaria, dov'\u00e8 sovente protagonista di tempestivi inserimenti. Era anche bravo nell'intercettare i palloni avversari e dispone di un ottimo senso della posizione. Inoltre ha una buona tecnica di base e un buon dribbling. In pi\u00f9 \u00e8 un giocatore dotato di freddezza nei momenti decisivi dove si inseriva per andare a segnare.\nCarriera.\nClub.\nCresciuto nella squadra della sua citt\u00e0, lo di Sremska Mitrovica, debutta in prima squadra nel 2002, e vi rimane fino al gennaio 2004, quando viene ingaggiato dall'OFK Belgrado. Con la squadra di Belgrado rimane per tre stagioni, dove si fa notare, grazie alla sua duttilit\u00e0, riuscendo a giocare sia da difensore centrale, che terzino, ma anche a centrocampo.\nLokomotiv Mosca.\nNel 2006 passa, per 1 milione di euro, al Lokomotiv Mosca, con cui vince la Coppa di Russia nel 2007 e di cui diventa uno dei simboli, tanto da attirare l'interesse dei principali club europei, quali Chelsea, Milan, Manchester United, Juventus, Inter e Napoli.\nChelsea.\nNel gennaio 2008 si trasferisce proprio al Chelsea per una cifra pari a 12 milioni di euro. A Londra, tuttavia, nei primi sei mesi non scende mai in campo e, al termine della stagione, manifesta la volont\u00e0 di essere ceduto. Il 24 settembre 2008, pi\u00f9 di 8 mesi dopo il suo arrivo al Chelsea, Ivanovi\u0107 ha disputato la prima partita con i \"Blues\" a Fratton Park contro il Portsmouth in Carling Cup (4-0). Ha invece esordito in Premier League il 5 ottobre 2008 a Stamford Bridge contro l'Aston Villa (2-0) Il 26 novembre 2008 ha esordito in Champions League nella partita della quinta giornata della fase a gironi in casa del Bordeaux (1-1). L'8 aprile 2009, invece, ha realizzato le prime reti nella massima competizione europea per club, segnando una doppietta con due colpi di testa su calcio d'angolo nei quarti di finale ad Anfield contro il Liverpool, ribaltando l'1-0 iniziale dei \"Reds\" (finale 3-1 per il Chelsea). Un mese pi\u00f9 tardi si \u00e8 aggiudicato la FA Cup.Negli ottavi di finale di UEFA Champions League 2011-2012 contro il Napoli il difensore, che ha giocato la serata da terzino, ha contribuito alla rimonta dei Blues (che all'andata avevano perso 3-1 al San Paolo), che si impongono a Stamford Bridge 4-1, con il gol finale dello stesso Ivanovic. Il 21 aprile 2013 durante la partita Liverpool-Chelsea viene morso ad un braccio dal suo avversario uruguaiano Luis Suarez che poi ricever\u00e0 10 giornate di squalifica. Il 15 maggio sigla al 92\u00ba minuto della finale di Europa League, contro il , il gol vittoria, segnando di testa sugli sviluppi dell'azione di un calcio d'angolo, che fissa il risultato sull'1-2 e consegna la coppa al Chelsea. Il 17 febbraio 2015 \u00e8 autore del primo gol nella sfida di andata degli ottavi di finale della UEFA Champions League 2014-2015 giocata a Parigi contro il Paris Saint-Germain Football Club, partita conclusasi sull'1-1.\nZenit San Pietroburgo.\nIl 1\u00ba febbraio 2017 viene ceduto a titolo gratuito allo Zenit San Pietroburgo, firmando un contratto di due anni e mezzo e lasciando il Chelsea dopo 9 anni. Nella squadra russa diventa immediatamente titolare, scendendo in campo con continuit\u00e0. In totale colleziona 119 presenze e undici reti in tutte le competizioni, conquistando per due volte il titolo nazionale e una coppa di Russia. Il 31 luglio 2020 non gli viene rinnovato il contratto, rimanendo svincolato.\nWest Bromwich Albion.\nIl 15 settembre 2020, firma un contratto di una stagione con il , club neopromosso in Premier League. Al termine della stagione, dopo 13 presenze in campionato, rimane svincolato.\nNazionale.\nHa partecipato ai Campionati europei Under-21 2004, con la Nazionale di calcio della Serbia e Montenegro Under-21, arrivando in finale, ma perdendo contro l'Italia. Nell'edizione del 2006, la formazione slava \u00e8 invece arrivata alle seminifinali della manifestazione. Ha partecipato anche ai Campionati europei Under-21 2007 con la Nazionale serba Under-21, con cui ha raggiunto la finale, persa contro l'Olanda.\nHa debuttato in nazionale maggiore l'8 giugno 2005 a Toronto in amichevole contro l' (1-1). Ha realizzato la prima rete con la maglia della Serbia il 12 settembre 2007 all'88\u00ba minuto di -Serbia, fissando il risultato sull'1-1.\nIl 9 giugno 2018, nell'amichevole pre-Mondiali 2018 vinta per 5-1 contro la Bolivia, Ivanovi\u0107 raggiunge quota 103 presenze in Nazionale, pareggiando le presenze del primatista Dejan Stankovi\u0107. Nella stessa partita il difensore ex Chelsea ha segnato il gol del provvisorio 4-0 al 42\u00ba minuto del primo tempo. Nella partita successiva, valida per i Mondiali 2018 e vinta contro la Costa Rica per 1-0, ha superato Stankovi\u0107 toccando quota 104 presenze. Ha giocato poi anche la sfida con la Svizzera, che \u00e8 stata la sua 105\u00aa e ultima presenza con la selezione serba in quanto dopo il Mondiale ha lasciato la Nazionale.\nStatistiche.\nPresenze e reti nei club.\n\"Statistiche aggiornate al 30 giugno 2021.\"\nCronologia delle presenze in nazionale.\n \n \n \n \n \n "}
{"id": "1298567", "revid": "15756", "url": "https://it.wikipedia.org/wiki?curid=1298567", "title": "Business English Certificate", "text": "Il BEC, acronimo di Business English Certificate (\"Certificazione di Inglese Commerciale\"), \u00e8 un certificato di conoscenza specialistica della lingua inglese rilasciato dall'Universit\u00e0 di Cambridge in caso di superamento dell'omonimo esame. \u00c8 internazionalmente riconosciuto da aziende ed universit\u00e0, sia italiane che estere.\nVi sono tre esami BEC, in ordine di difficolt\u00e0 crescente - BEC \"Preliminary\" (B1), BEC \"Vantage\" (B2) and BEC \"Higher\" (C1) - che valutano il livello di competenza nell'uso dell'inglese in un contesto commerciale. Gli esami BEC fanno riferimento al \"Quadro comune europeo di riferimento per la conoscenza delle lingue\", come fissato dal Consiglio d'Europa ed alla \"Qualifications and Curriculum Authority's National Standards for Literacy\" del Regno Unito, nell'ambito del \"National Qualifications Framework\" (NQF)."}
{"id": "1298573", "revid": "1444886", "url": "https://it.wikipedia.org/wiki?curid=1298573", "title": "Agenzia informazioni e sicurezza interna", "text": "L'Agenzia informazioni e sicurezza interna (nota anche con l'acronimo AISI) \u00e8 l'organizzazione di investigazione informativa, delegata alla sicurezza interna della Repubblica Italiana.\nParte del Sistema di informazione per la sicurezza della Repubblica, ha compiti di informazione, sicurezza e di controspionaggio all'interno del territorio nazionale.\nStoria.\nIstituita con la riforma dei sistemi di informazione per la sicurezza italiani del 2007 per trasformazione del SISDe, il prefetto Franco Gabrielli ne \u00e8 stato il primo direttore dal 28 agosto 2007. Ad aprile del 2007, il Direttore dell'AISI Franco Gabrielli affid\u00f2 al suo vice direttore vicario Francesco La Motta, l'incarico di comporre la lista degli oltre 80 agenti segreti del SISDe da \"epurare\" dal nuovo servizio, con l'avvio della \"procedura di restituzione ad amministrazione di provenienza\". Questo porter\u00e0 a un contenzioso tra l'amministrazione e gli agenti dismessi, che ricorreranno anche al Tar, senza successo, compromettendo per\u00f2 la riservatezza del sistema in quanto i ricorsi sono pubblici e le carte giudiziarie svelarono uomini e procedure amministrative dei servizi.\nGabrielli \u00e8 stato poi sostituito il 15 giugno 2008 dal prefetto Giorgio Piccirillo, gi\u00e0 generale dei carabinieri, che ha confermato come uno dei vice La Motta affiancandogli il prefetto Nicola Cavaliere (vice direttore operativo) e il generale Paolo Poletti.\nDal 15 giugno 2012 \u00e8 nominato direttore il capo di stato maggiore dei Carabinieri, Arturo Esposito, sostituito nel 2016 dal generale dei Carabinieri Mario Parente.\nNel maggio 2019 \u00e8 stata inaugurata la nuova sede unitaria dei servizi, che ospita gli uffici di vertice del Dis, delle agenzie e parte di quelli operativi, sita in piazza Dante nel rione Esquilino a Roma.\nOrganizzazione.\nIl Direttore dell'AISI \u00e8 affiancato da due vice direttori, nominati e revocati dal Presidente del Consiglio dei ministri sentito il direttore. Gli altri incarichi nell'ambito dell'Agenzia sono nominati dal direttore dell'AISI. L'incarico di direttore dell'AISI ha la durata massima di 4 anni ed \u00e8 rinnovabile per una sola volta.\nIl regolamento di funzionamento \u00e8 stato emanato con DPCM n. 4 del 26 ottobre 2012, mentre quello relativo allo status giuridico ed economico dal DPCM n. 1 del 23 marzo 2011.\nAttivit\u00e0.\nIl direttore dell'AISI risponde al presidente del Consiglio dei ministri, quale autorit\u00e0 cui \u00e8 affidata l'alta direzione e la responsabilit\u00e0 generale della politica dell'informazione per la sicurezza italiana, o all'Autorit\u00e0 delegata per la sicurezza della Repubblica.\nIl 4\u00b0 comma dell'art. 6 della legge 124/2007 stabilisce in particolare il divieto di eseguire operazioni all'estero; queste sono consentite, con l'obbligo di coinvolgere anche la corrispondente Agenzia informazioni e sicurezza esterna (AISE), soltanto in casi di stretta connessione con la propria attivit\u00e0. In questo caso \u00e8 previsto l'intervento coordinato dal direttore generale del Dipartimento delle informazioni per la sicurezza, con l'intento di evitare sovrapposizioni funzionali e territoriali con l'AISE ed il II Reparto Informazioni e Sicurezza dello Stato maggiore della difesa.\nSvolge anche attivit\u00e0 di divulgazione editoriale dei temi di intelligence, attraverso la rivista \"Gnosis\" diretta dal generale Gianfranco Linzi.\nOperazioni rilevanti.\nA seguito di segnalazioni inoltrate da agenti di questo servizio, \u00e8 stato possibile collaborare con le forze di polizia italiane gi\u00e0 attive per la cattura del mafioso Gerlandino Messina."}
{"id": "1298574", "revid": "10537583", "url": "https://it.wikipedia.org/wiki?curid=1298574", "title": "Abitatori del Profondo", "text": ""}
{"id": "1298575", "revid": "767487", "url": "https://it.wikipedia.org/wiki?curid=1298575", "title": "Perriertoppen", "text": "Perriertoppen \u00e8 la seconda cima delle isole Svalbard per altezza (misura 1712 metri e viene dopo Newtontoppen, che misura 1713 metri). La cima \u00e8 situata nel nord-est dell'isola pi\u00f9 estesa delle Svalbard, Spitsbergen, e non \u00e8 molto distante dalla cima di Newtontoppen."}
{"id": "1298580", "revid": "6923", "url": "https://it.wikipedia.org/wiki?curid=1298580", "title": "Trattorino", "text": ""}
{"id": "1298582", "revid": "117158983", "url": "https://it.wikipedia.org/wiki?curid=1298582", "title": "Fornaci (Savona)", "text": "Fornaci (\"Furnaxi\" in ligure) \u00e8 un quartiere storico di Savona, situato tra il centro e la zona ovest della citt\u00e0. \nSorto come borgo marinaro autonomo, con l'espansione della citt\u00e0 nel corso del XX secolo \u00e8 divenuto parte integrante della stessa. Il quartiere si snoda lungo la via Aurelia, nel tratto che va dalla sponda occidentale del torrente Letimbro fino al quartiere di Legino, affacciandosi su una delle spiagge pi\u00f9 estese della citt\u00e0.\nNella parte pi\u00f9 antica del quartiere si snoda via Saredo, dove sorge la ottocentesca chiesa della Madonna della neve.\nSede di numerosi stabilimenti balneari, nonch\u00e9 di attivit\u00e0 di ristorazione e ricettive, la zona \u00e8 particolarmente frequentata nei mesi estivi, periodo in cui si popola anche di turisti. Sul fronte mare si sviluppa inoltre una lunga passeggiata che \u00e8 stata oggetto di un profondo restyling a fine anni novanta.\nIl quartiere ha sempre ottenuto dal 2002 ad oggi (escludendo il solo 2008) il conferimento della Bandiera Blu per la qualit\u00e0 delle sue spiagge."}
{"id": "1298584", "revid": "106356", "url": "https://it.wikipedia.org/wiki?curid=1298584", "title": "Luke locates the loot", "text": ""}
{"id": "1298586", "revid": "163662", "url": "https://it.wikipedia.org/wiki?curid=1298586", "title": "Saverio Strati", "text": "Biografia.\nSaverio Strati nacque a Sant'Agata del Bianco il 16 agosto 1924. Interruppe gli studi dopo il conseguimento della licenza elementare per intraprendere il mestiere di muratore, pur continuando a coltivare la sua passione per lo studio e la lettura. Lesse in questi anni le opere della cultura popolare, come Quo vadis di Henryk Sienkiewicz, i romanzi di A. Dumas, I Miserabili di Victor Hugo.\nAl termine della seconda guerra mondiale, riprese finalmente gli studi interrotti a undici anni. Grazie all'aiuto finanziario di uno zio che risiedeva negli Stati Uniti, inizi\u00f2 a prendere lezioni private da alcuni professori del Liceo Galluppi di Catanzaro. Si appassion\u00f2 cos\u00ec alla lettura di grandi scrittori come Croce, Tolstoj, Dostoevskij, Verga. Nel 1949 consegu\u00ec la licenza liceale classica e si iscrisse all'Universit\u00e0 di Messina; inizialmente, per assecondare la volont\u00e0 dei genitori, segu\u00ec le lezioni di Medicina, ma dopo un breve periodo pass\u00f2 alla Facolt\u00e0 di Lettere.\nDecisivo fu l'incontro con il critico letterario Giacomo Debenedetti che in quegli anni insegnava a Messina, e del quale Strati segu\u00ec le lezioni su Svevo e su Verga. Spinto da un compagno di studi, nel '53 fece leggere il proprio racconto \"La Marchesina\" a Debenedetti, che espresse immediatamente un giudizio favorevole. Incoraggiato da questo ed altri pareri autorevoli, Strati inizia a riordinare i primi racconti che andranno a formare il volume \"La Marchesina\", e che Debenedetti stesso porter\u00e0 l'anno successivo ad Alberto Mondadori, a Milano. Sempre in questo periodo Strati inizi\u00f2 la stesura del suo primo romanzo \"La Teda\".\nNel 1953 si trasfer\u00ec a Firenze per preparare la tesi di laurea sulle riviste letterarie del primo ventennio del novecento. I suoi primi racconti apparvero sulle riviste Il Ponte, Paragone, e sul quotidiano Il Nuovo Corriere. Subito dopo aver completato \"La Teda\" inizi\u00f2 un secondo romanzo, \"Tibi e Tascia\".\nNel 1958 spos\u00f2 Hildegard Fleig, una ragazza svizzera conosciuta a Firenze, e si trasfer\u00ec in Svizzera dove visse fino al 1964, componendo i romanzi \"Mani Vuote\" e \"Il Nodo\" e molti racconti. Dal soggiorno elvetico, che Strati consider\u00f2 sempre come una svolta nella sua narrativa, nacque anche il romanzo \"Noi Lazzaroni\", Premio Napoli, pubblicato nel 1972. Nel 1977 con il romanzo di formazione \"Il selvaggio di Santa Venere\" vinse il Premio Campiello.\nDal 1964 visse a Scandicci.\nNel 2009 Il Quotidiano della Calabria si fece promotore della richiesta per far ottenere allo scrittore (che viveva in condizioni di indigenza) i benefici della Legge Bacchelli, concessi poi dal Consiglio dei ministri del 17 dicembre 2009, alla luce degli speciali meriti artistici riconosciuti.\nNel 2010 la rivista letteraria \"Il Portolano\" ospit\u00f2 un suo inedito, dal titolo \u00abLe notti di Marisa\u00bb, e gli dedic\u00f2 un fascicolo monografico."}
{"id": "1298587", "revid": "28281818", "url": "https://it.wikipedia.org/wiki?curid=1298587", "title": "Linguisti", "text": ""}
{"id": "1298590", "revid": "729019", "url": "https://it.wikipedia.org/wiki?curid=1298590", "title": "Prima battaglia dell'Aisne", "text": "La Prima battaglia dell'Aisne fu l'offensiva alleata portata contro l'ala sinistra della 1\u00aa Armata tedesca di Alexander von Kluck e la 2\u00aa Armata tedesca di Karl von B\u00fclow, dopo che queste si ritirarono a seguito della Prima battaglia della Marna, dell'inizio del settembre 1914. L'offensiva ebbe inizio la sera del 13 settembre, dopo che i tedeschi si furono attestati a nord del fiume Aisne.\nSvolgimento.\nQuando le due armate tedesche giunsero sull'Aisne ricevettero rinforzi dalla 7\u00aa Armata comandata da Josias von Heeringen, e si attestarono su posizioni difensive in preparazione gi\u00e0 da qualche giorno sulla riva settentrionale del fiume, con le difese principali basate sulla cresta dello Chemin des Dames.\nArrivando, il 13 settembre, la 5\u00aa Armata francese (comandata da Franchet d'Esperey), e la 6\u00aa (agli ordini di Maunoury), sostenute dal Corpo di Spedizione Britannico, si lanciarono all'assalto, e cos\u00ec pure i giorni successivi, ma i contrattacchi tedeschi, affiancati da mitragliatrici ed artiglieria pesante, respinsero gli Alleati, che non disponevano sul posto dell'artiglieria sufficiente a battere le difese nemiche, e soffrivano di una grave carenza di munizionamento.\nDurante questa battaglia la propaganda francese e i media alleati parlarono per la prima volta della Turpinite, una in realt\u00e0 inesistente arma chimica che avrebbe causato grandi perdite nell'esercito tedesco.\nI combattimenti cessarono il 28 settembre, quando divenne chiaro ad entrambe le parti che\nla situazione non si sarebbe risolta con un attacco frontale; inoltre i francesi erano sotto pressione a Reims.\nPrese il via quindi una serie di manovre di aggiramento reciproco (la \"Corsa al mare\"), iniziata dal comandante in capo francese, Joseph Joffre, che mosse le sue forze verso nord e verso ovest con lo scopo di attaccare il fianco destro tedesco a Noyon.\nDurante la guerra si combatt\u00e9 altre due volte sul fiume Aisne:"}
{"id": "1298591", "revid": "78273", "url": "https://it.wikipedia.org/wiki?curid=1298591", "title": "Rione Seriola", "text": ""}
{"id": "1298594", "revid": "1573940", "url": "https://it.wikipedia.org/wiki?curid=1298594", "title": "Chiesa di Santa Liberata (Caravaggio)", "text": "La chiesa di Santa Liberata \u00e8 un piccolo edificio di culto situato all'interno dell'abitato di Caravaggio, in Lombardia, a poca distanza dal centro storico cittadino. Si ritiene che l'edificio abbia origini cinquecentesche; sugli affreschi conservati all'interno della struttura viene riportata la data 1540.\nDa sempre affetta da problemi di umidit\u00e0, anche per via della roggia a cielo aperto che le scorre accanto, la chiesetta ha subito una profonda restaurazione nel 1939, una successiva nel 1987 e l'ultima ristrutturazione esterna nel 2009.\nStruttura e aspetto interno.\nLa chiesetta \u00e8 caratterizzata da una pianta esagonale, con un portico sui tre lati rivolti a sud, verso la prospiciente piazzetta pedonale, e alcune abitazioni sugli altri lati. La sua linea architettonica \u00e8 bramantesca.\nAll'interno, l'edificio ospita quattro lunette affrescate con le raffigurazioni di otto apostoli; la loro attribuzione \u00e8 dubbia, e vengono genericamente fatti risalire ad un pittore caravaggino del XVI secolo, diverso dai ben noti Fermo Stella, Francesco Prata o Nicola Moietta. Gli affreschi sono stati manomessi pi\u00f9 volte.\nAll'interno della chiesetta si trovano altres\u00ec un altare ligneo probabilmente risalente al Seicento ed una pala coeva, che reca una raffigurazione della Vergine col bambino e tre sante, fra cui la stessa santa Liberata.\nRicorrenze.\nOgni anno, il 18 gennaio (giorno della memoria di Santa Liberata), si celebra nel circostante rione Seriola una ricca sagra con luminarie e fuochi d'artificio.\nTradizioni.\nI fedeli si rivolgono a santa Liberata per \"liberare\" dalle sofferenze i malati terminali. \u00c8 credenza che quando la candela votiva si spegner\u00e0, l'anima del malato potr\u00e0 riposare in pace."}
{"id": "1298595", "revid": "287204", "url": "https://it.wikipedia.org/wiki?curid=1298595", "title": "Gy\u0151ri Egyet\u00e9rt\u00e9s Torna Oszt\u00e1ly Football Club", "text": "Il Gy\u0151ri ETO FC (nome completo \"Gy\u0151ri Egyet\u00e9rt\u00e9s Torna Oszt\u00e1ly Football Club\"), noto anche come Gy\u0151r, \u00e8 una societ\u00e0 calcistica con sede a Gy\u0151r, in Ungheria. Milita nella Nemzeti Bajnoks\u00e1g II, la seconda serie del campionato ungherese.\nNella sua storia ha conquistato per quattro volte il campionato ungherese e per quattro volte la coppa nazionale, mentre a livello continentale il maggior successo \u00e8 il raggiungimento della semifinale di Coppa dei Campioni.\nI colori sociali sono il verde e il bianco, mentre per quello che riguarda il nome, buona parte delle sue denominazioni storiche comprendevano il nome di un'azienda pesante del luogo, quella che all'inizio del XXI secolo \u00e8 la R\u00e1ba Automotive Holding.\nStoria.\nFondato nel 1904, gioca per la prima volta nella massima divisione nazionale nel campionato 1937-1938, venendo per\u00f2 subito retrocesso.\nIntanto nel Dopoguerra, dopo aver giocato una quindicina di edizioni del massimo campionato, il Gy\u0151r vince il primo titolo nel 1963. Come conseguenza disputa la successiva edizione della Coppa dei Campioni, manifestazione alla quale accede per la prima volta: dopo aver eliminato in successione i tedeschi orientali del BSG Chemie Lipsia, i bulgari del Lokomotiv Sofia e gli olandesi del DWS, viene eliminato in semifinale dai futuri vice-campioni del Benfica, ottenendo a tutt'oggi il miglior piazzamento continentale.\nSempre di quegli anni ci sono da registrare tre successi consecutivi nella coppa nazionale, vinta nelle edizioni 1965, 1966 e 1967. Il Gy\u0151r disputa quindi per tre volte la Coppa delle Coppe: il maggior risultato \u00e8 il raggiungimento dei quarti di finale nella stagione dell'esordio, l'edizione 1966-1967, dove tra le altre elimina la Fiorentina nel primo turno. Nell'edizione successiva \u00e8 invece un'altra squadra italiana, il Milan, a sbarrare nel secondo turno la strada alla compagine ungherese. Nell'edizione 1968-1969 il Gy\u0151r si ritira invece dalla competizione, al pari di molte squadre dell'Europa orientale, a causa dell'invasione di Praga dell'agosto 1968.\nDopo un decennio poco ricco di soddisfazioni, in cui si alternano piazzamenti in campionato raramente nelle posizioni di vertice, se non addirittura poco al di sopra della zona retrocessione, e una poco fortunata partecipazione alla Coppa UEFA 1974-1975 conclusa al secondo turno, nel 1979 il Gy\u0151r torna a vincere un trofeo: la coppa nazionale. Purtroppo anche la conseguente partecipazione alla Coppa delle Coppe 1979-1980 \u00e8 poco fortunata: viene eliminato al primo turno dalla .\nNella stagione 1981-1982 il Gy\u0151r vince il titolo segnando addirittura 102 gol, con P\u00e9ter Hannich capocannoniere del torneo. Il titolo arriva anche l'anno successivo, seppur in maniera meno eclatante. A seguito di queste due vittorie in campionato seguiranno altrettanti secondi posto nelle due stagioni successive, pi\u00f9 un quarto posto qualche anno pi\u00f9 tardi. Gli anni ottanta sono generalmente densi di partecipazioni alle competizioni europee, ma senza andar mai oltre il secondo turno.\nGli anni novanta regalano invece poche soddisfazioni, addirittura il campionato 1995-1996 viene concluso al penultimo posto, e la permanenza nella massima serie \u00e8 ottenuta solo vincendo un play-out contro il Sopron.\nNegli anni duemila ci sono da registrare due terzi posto, nel 2007-2008 e nel 2009-2010. Proprio grazie a quest'ultimo piazzamento il Gy\u0151r arriva a disputare i play-off nell'Europa League 2010-2011, ma la Dinamo Zagabria nega ai magiari l'accesso al tabellone principale della manifestazione.\nIl terzo posto in campionato arriva anche nella stagione 2011-2012, ma il Gy\u0151r non pu\u00f2 partecipare all'Europa League 2012-2013: il 17 giugno 2011 infatti l'UEFA aveva squalificato gli ungheresi dalle competizioni europee fino alla stagione 2013-2014 compresa.\nNella stagione 2012-2013 vince il suo quarto titolo, dopo trenta anni dall'ultimo successo."}
{"id": "1298596", "revid": "125264836", "url": "https://it.wikipedia.org/wiki?curid=1298596", "title": "Sam Jones (cestista 1933)", "text": " Era Soprannominato \"The Shooter\".\nCarriera.\nCollege.\nSam Jones si mise in luce con una brillante carriera sportiva alla North Carolina Central University dove realizz\u00f2 1770 punti nella formazione guidata dell'allenatore John McLendon, che diverr\u00e0 membro della Basketball Hall of Fame. Gi\u00e0 scelto dalla squadra NBA dei Minneapolis Lakers ancor prima di terminare gli studi, prest\u00f2 il servizio militare prima di laurearsi e quindi ritorn\u00f2 al college per concludere gli studi. Ci\u00f2 gli consent\u00ec di rientrare nel giro delle scelte, e ad approfittarne furono i Boston Celtics.\nNBA.\nJones fu scelto al primo giro del \"draft\" dai Boston Celtics nel 1957. Per questa squadra disputer\u00e0 12 campionati vincendone ben 10 (secondo solo a Bill Russell che ne vinse 11). Alto 1,93\u00a0m per 97\u00a0kg di peso, giocava nel ruolo di guardia tiratrice. Dotato di un'altezza considerevole per una guardia in quegli anni, Jones era soprattutto un realizzatore: per il suo tiro micidiale venne soprannominato \"The Shooter\". Vanta uno \"score\" personale di oltre 15.000 punti collezionati in carriera.\nJones partecip\u00f2 anche a cinque NBA All-Star Game, ed \u00e8 menzionato come la quarta miglior guardia della NBA negli anni sessanta, dietro Oscar Robertson, Jerry West e Hal Greer. Form\u00f2 insieme a K.C. Jones una formidabile coppia di guardie, chiamata \"Jones Boys\".\nPer quattro anni consecutivi (dal 1965 al 1968) mantenne una media stagionale di oltre 20 punti a partita, con un massimo di 51 in un singolo incontro (quarto pi\u00f9 alto nella storia di Boston). Per tre stagioni (1962-63, 1964-65 e 1965-66) fu il miglior realizzatore dei Celtics. Ha segnato complessivamente 2.909 punti in 154 partite di play-off disputate.\nIl ritiro e le successive attivit\u00e0.\nDopo essersi ritirato dall'attivit\u00e0 agonistica, Sam Jones inizi\u00f2 ad insegnare in una scuola di Montgomery County, in Maryland. Nel 1970 fu convocato nella squadra celebrativa del 25\u00ba anniversario della NBA; successivamente, nel 1984 fu eletto nella Basketball Hall of Fame e nel 1996 fu inserito nei 50 migliori giocatori del cinquantenario della NBA.\nEra padre dell'attore Sam Jones III.\n\u00c8 morto il 30 Dicembre 2021, all'et\u00e0 di 88 anni."}
{"id": "1298597", "revid": "339392", "url": "https://it.wikipedia.org/wiki?curid=1298597", "title": "Gyori ETO FC", "text": ""}
{"id": "1298599", "revid": "1543377", "url": "https://it.wikipedia.org/wiki?curid=1298599", "title": "Chadwickryggen", "text": "Chadwickryggen \u00e8 una montagna situata sull'isola Spitsbergen, nell'arcipelago delle Svalbard, in Norvegia. Il rilievo misura 1640 metri sul mare.\nSi trova ad ovest rispetto al Wijdefjorden.\nIl nome rimanda al fisico inglese James Chadwick."}
{"id": "1298606", "revid": "838137", "url": "https://it.wikipedia.org/wiki?curid=1298606", "title": "Galileotoppen", "text": "Galileotoppen \u00e8 una montagna situata sulle isole Svalbard, in Norvegia. Il rilievo misura 1637 metri sul mare. Il nome \u00e8 dovuto all'astronomo Galileo Galilei."}
{"id": "1298607", "revid": "547992", "url": "https://it.wikipedia.org/wiki?curid=1298607", "title": "Mario La Cava", "text": "Biografia.\nNacque in una famiglia piccolo-borghese: il padre era insegnante e la madre, casalinga, aveva peraltro una spiccata attitudine narrativa che di certo influ\u00ec sulla formazione culturale del figlio. Compiuti gli studi medi e superiori in Calabria, si trasfer\u00ec dapprima a Roma, dove frequent\u00f2 la facolt\u00e0 di medicina, e poi a Siena dove consegu\u00ec la laurea in giurisprudenza nel 1931.\nAmico del siciliano Leonardo Sciascia, si dedic\u00f2 successivamente alla letteratura e alla narrativa, intrattennendo col primo una fitta corrispondenza epistolare durata dal 1951 al 1988, che nel 1987 scrisse di lui:\nI nuovi impegni culturali non gli impedirono di tornare, prima possibile, nella sua amata terra nativa. Qui, appartato ma non estraneo, trascorse il resto della sua vita. Fu una scelta dettata, oltre che dalle ragioni del cuore, anche da motivazioni culturali direttamente legate alla sua attivit\u00e0 di scrittore, come egli stesso ebbe a dichiarare: \u00abNiente \u00e8 pi\u00f9 nocivo allo scrittore, che credere reale il mondo sofisticato dei salotti culturali. Solo nei piccoli centri \u00e8 possibile seguire gli itinerari di vita della gente per ricavarne trame di romanzi.\u00bb\nLe sue opere si ispirano all'ambiente contadino calabrese, e parlano con sentita partecipazione di poveri emigranti e di gente emarginata. Il suo esordio come scrittore risale al 1935, anno in cui pubblic\u00f2 su \"L'italiano\" (editore Longanesi), degli aforismi tipici della cultura contadina, che raccolse poi nella sua prima opera, \"Caratteri\" del 1939. Gi\u00e0 prima per\u00f2, con \"Il matrimonio di Caterina\" (1932) si era manifestata la sua vocazione narrativa legata alla vita di provincia anche sul piano affettivo. Da questo lungo racconto Luigi Comencini avrebbe poi tratto un film nel 1983. Oltre alla sua prolifica attivit\u00e0 di scrittore, collabor\u00f2 con numerose riviste e giornali: \"Corriere della Sera\", \"La Stampa\", \"Paese Sera\", \"La Nazione\", \"Il Giorno\", \"L'Unit\u00e0\", \"La Gazzetta del Mezzogiorno\", \"Il Mattino\", \"Il Calendario del Popolo\".\nLa morte lo colse a ottant'anni nel suo paese nativo che non aveva pi\u00f9 lasciato. Nello stesso anno (1988) usc\u00ec il suo romanzo autobiografico \"Una stagione a Siena\", in cui l'autore ripercorre la propria esistenza, a partire dagli anni universitari vissuti in quella citt\u00e0.\nLa produzione letteraria di Mario La Cava trova la sua espressione pi\u00f9 congeniale nel bozzetto e nel frammento. Difatti egli \u00abpreferisce il respiro breve del ritratto e dell'osservazione morale, alle architetture narrative pi\u00f9 solide e ampie.\u00bb Altri limiti segnalati da alcuni critici contemporanei sono \u00abl'omaggio, talvolta pedissequo, ai cascami del neorealismo\u00bb e, sul piano della scrittura, \u00abla disuguaglianza del suo tono linguistico\u00bb."}
{"id": "1298612", "revid": "110157", "url": "https://it.wikipedia.org/wiki?curid=1298612", "title": "Ceresfjellet", "text": "Ceresfjellet \u00e8 una montagna situata sulle isole Svalbard, in Norvegia. Il rilievo misura 1675 metri sul mare."}
{"id": "1298616", "revid": "6986", "url": "https://it.wikipedia.org/wiki?curid=1298616", "title": "Cappellano di Sua Santit\u00e0", "text": "Cappellano di Sua Santit\u00e0, un tempo denominato cameriere segreto soprannumerario di Sua Santit\u00e0, \u00e8 un titolo onorifico che viene conferito a seguito di speciale concessione della Santa Sede ai membri del presbiterato (cio\u00e8 ai preti). Viene concesso ai sacerdoti secolari al servizio della Santa Sede o, su richiesta del vescovo della diocesi, a sacerdoti diocesani ritenuti meritevoli. Non \u00e8 conferito al clero regolare.\nTale titolo \u00e8 meno prestigioso di quelli di prelato d'onore di Sua Santit\u00e0 e protonotario apostolico, onorificenze per le quali sono richieste un'et\u00e0 maggiore e un servizio sacerdotale pi\u00f9 lungo.\nDenominazione attuale.\nSecondo una definizione d'epoca il termine \"cappellano\" indica: \"chi deve uffiziare una cappella, e ne ha il beneficio; sacerdote che assiste gli infermi, o esercita altrimenti il suo ministero negli ospedali, nelle carceri, ecc.\" Il complemento \"di Sua Santit\u00e0\" identifica il prelato insignito dell'omonima onorificenza pontificia.\nDenominazioni anteriori.\nCon il \"motu proprio\" \"Pontificalis Domus\" del 28 marzo 1968, papa Paolo VI limit\u00f2 a tre le categorie di titoli onorifici ecclesiastici: protonotari apostolici, prelati d'onore di Sua Santit\u00e0 e cappellani di Sua Santit\u00e0, e decret\u00f2 che a quelli che prima venivano chiamati camerieri segreti soprannumerari si desse il titolo di cappellani di Sua Santit\u00e0. Sono state abolite le cariche e le denominazioni di camerieri segreti partecipanti, camerieri d'onore in abito paonazzo, camerieri d'onore \"extra Urbem\", cappellani segreti, cappellani segreti d'onore, cappellani segreti d'onore \"extra Urbem\", chierici segreti, cappellani comuni pontifici. Il titolo di Cappellano di Sua Santit\u00e0 non \u00e8 da confondersi con quello di Cappellano Segreto, nato sotto il pontificato di Paolo IV ed abolito con il motu proprio \"Pontificalis Domus\". A seguito della riforma della Corte Pontificia, nel 1968, quella di Cappellano di Sua Santit\u00e0 fu la nuova denominazione dei Camerieri Segreti Soprannumerari, anche le funzioni sono diverse da quelle del Cappellano Segreto.\nPrivilegi.\nCon l'istruzione \"Ut sive sollicite\" del 31 marzo 1969, la Segreteria di Stato della Santa Sede, con l'autorizzazione di papa Paolo VI, dichiar\u00f2 che il cappellano di Sua Santit\u00e0 ha il titolo di \"Reverendo Monsignore\" e pu\u00f2 essere distinto dagli altri preti a motivo delle sue vesti. Infatti i cappellani di Sua Santit\u00e0 hanno sia come abito corale che come abito piano la talare nera con occhielli, bottoni, bordi e fodera di colore paonazzo e fascia di seta paonazza. Sono stati aboliti la talare paonazza, il mantellone paonazzo, la fascia con fiocchi, le fibbie sulle scarpe e il fiocco paonazzo sulla berretta nera.\nRequisiti.\nL\"'Istruzione sul conferimento di Onorificenze pontificie\" promulgata dalla Segreteria di Stato in data 13 maggio 2001 disponeva che il titolo poteva essere concesso a sacerdoti del clero secolare che avessero compiuto almeno 35 anni di et\u00e0 e 5 di sacerdozio. Per ogni diocesi, il numero totale di monsignori (protonotari, prelati d'onore e cappellani) non doveva superare il 10% del clero.\nPoco dopo la sua elezione, papa Francesco sospese la concessione ai sacerdoti che non fossero al servizio diretto della Santa Sede del titolo di \"Monsignore\". Poi, nel dicembre dello stesso anno, fece sapere la sua decisione definitiva di limitare tale concessione ai sacerdoti diocesani di almeno 65 anni d'et\u00e0 e unicamente nella categoria di Cappellani di Sua Santit\u00e0, escludendo le due categorie superiori. Quelli per\u00f2 che avevano gi\u00e0 ottenuto il titolo di \"Monsignore\" e l'arruolamento nelle categorie pi\u00f9 alte non ne sono stati privati, e non sono stati aboliti i privilegi gi\u00e0 concessi ai membri di alcuni capitoli di canonici.\nInfatti sono cappellani di Sua Santit\u00e0 \"durante munere\":"}
{"id": "1298618", "revid": "123205360", "url": "https://it.wikipedia.org/wiki?curid=1298618", "title": "Via Roma (Palermo)", "text": "Via Roma \u00e8 una strada di Palermo. Venne realizzata a cavallo tra la fine dell'XIX e la prima met\u00e0 del XX secolo (precisamente tra il 1894, con lo sventramento degli edifici poco a sud dell'ingresso ovest di via Maqueda, e il 1936, con la realizzazione dell'ingresso di piazza Giulio Cesare), nell'ambito del primo piano regolatore della citt\u00e0.\nLa via.\nLa via collega la Stazione Centrale al Teatro Politeama tagliando il Corso Vittorio Emanuele e piazza San Domenico dove si trova l'omonima chiesa. Ai lati della via sono stati costruiti negli anni molti edifici, tra cui le sedi di alcune banche, il Palazzo delle Poste, il teatro Biondo, il Palazzo del Banco di Sicilia, Palazzo Moncada di Patern\u00f2 ecc., senza contare i numerosissimi palazzi, (anche privati) realizzati in stile Eclettico o Liberty, che , tuttavia, serviranno solo per ornare la via e per nascondere la miseria dei quartieri attraversati, dato che questi edifici, con la loro altezza, eclissavano le basse abitazioni circostanti, rendendo di fatto la Via Roma una strada celebrativa e non funzionale, come originariamente era nelle intenzioni dei progettisti.\nStoria.\nLa zona attualmente attraversata da Via Roma fino alla fine dell'Ottocento era composta da palazzi di edilizia popolare e vi si trovavano alcuni dei quartieri pi\u00f9 poveri della citt\u00e0.\nDopo l'Unit\u00e0 d'Italia la citt\u00e0 cominci\u00f2 (come del resto in molte citt\u00e0 italiane) un grande periodo architettonico per celebrare l'evento. In questo programma architettonico erano compresi, tra le altre cose la costruzione del Teatro Massimo e la creazione di grandi arterie all'interno della citt\u00e0 vecchia per migliorare la viabilit\u00e0. L'idea iniziale erano quattro strade che dividessero i \"Quattro mandamenti\" in sedici, il piano non si intraprese ma venne attuato solo quello di \"riserva\" che prevedeva l'unione della nuova Stazione Centrale con i quartieri nuovi e con il Porto. \nUn primo piano redatto dall'ufficio tecnico comunale nel 1866 rimane disatteso. Molta pi\u00f9 fortuna avranno invece i due piani regolatori del 1884 e del 1885, il primo porta la firma ancora di Castiglia, il secondo di piano Giarrusso.\n\"Il Piano regolatore di risanamento\u201d di Felice Giarruso, in particolare, propone un'espansione urbana intorno al centro storico con tracciati stradali a pianta ippodamea . Lo sviluppo pi\u00f9 marcato si ha in direzione Ovest lungo l'asse viario alberato di Viale della Libert\u00e0, (realizzato alla fine degli anni cinquanta del XIX secolo per volere del governo borbonico) , nella zona tra via Mariano Stabile e i due importanti parchi urbani di Villa Trabia e del Giardino Inglese. L'area intorno al viale diventer\u00e0 quindi la zona prediletta dei borghesi palermitani per la costruzione di ville e palazzi.\nLa via Roma nasce come arteria principale di collegamento fra la stazione ferroviaria e la citt\u00e0 nuova e il porto. \u00c8 un'opera imponente, prevede la demolizione palazzi nobiliari, chiese, conventi, quartieri popolari (la cosiddetta Conceria), tanto imponente da richiedere per la realizzazione complessiva un secondo piano regolatore: il \"Piano di risanamento e ampliamento\u201d sempre del Giarrusso, datato 1894.\nPer fare spazio alla nuova via si stravolge la planimetria complessiva del centro storico palermitano e si perdono irrimediabilmente patrimoni cittadini. Gran parte di Palazzo Arezzo di Celano, ricostruito dagli architetti Giovan Battista e Francesco Paolo Palazzotto (1897), Palazzo Monteleone, il giardino all'Olivella, il Complesso della Chiesa di Santa Rosalia, il cortile dei Gallinai, il sistema della Chiesa di Montesanto, le mura dello Stazzone e dell'Itria sono esperienze architettoniche che rimangono solo nelle splendide fotografie di Emanuele Giannone e di Edoardo Alfano o in mappe d'epoca. Oltre le opere distrutte, nel complesso il centro storico \u00e8 rivoluzionato : il Piano Imperiale (oggi Piazza San Domenico), il mercato della Vucciria e il quartiere San Giuliano vengono stravolti dalla mastodontica impresa urbana. L'aspetto della citt\u00e0 prima della costruzione della strada, si pu\u00f2 osservare in alcune antiche piante (consultabili anche via internet) .\"Le strade della citt\u00e0 antica si dirigono da Occidente a Levante, seguendo la direzione del displuvio delle acque, cio\u00e8 dal monte al mare. La nuova \u00e8 invece caratterizzata dal movimento trasversale di via Roma.\nIl modello \u00e8 quello della Parigi progettata dal barone Haussmann e voluta da Napoleone III. I primi sventramenti sono relativamente semplici: chiese abbandonate e vecchie abitazioni popolari. Subito oltre la chiesa di Sant'Antonio Abate, le demolizioni lasciano scoperta la zona della Amalfitania e il mercato della Vucciria. La vista di questo quartiere povero pieno di sporcizia e di miseria non piace al gusto della borghesia moderna dell'epoca.\nQuesta costruzione enorme e del \u2018tutto anomala\u2019 ha le forme di un largo corridoio \"laddove la curva della via Maccheronai lambisce quasi la via Roma, i primi lavori finiscono nel 1898.\nNel 1906 iniziano i lavori per un ulteriore prolungamento. Il tracciato prevede un prolungamento della Via Roma da piazza San Domenico fino alla via Ingham, fatta costruire dalla famiglia inglese proprio per raggiungere pi\u00f9 agevolmente la propria abitazione da Nord e dal mare. I lavori iniziano seguendo le precise indicazioni di Giarrusso e seguendo il percorso rettilineo. Ma, subito dopo la demolizione del grande giardino dell'Olivella, avviene il colpo di scena. Seguendo le delibere comunali e le indicazioni della Sovraintendenza alle Belle Arti, all'altezza del convento dei Gesuiti, i lavori sono spostati di alcuni metri a Nord-Est verso il mare. Il punto di raccordo con via Cavour viene spostato secondo un nuovo e diverso asse. La via Roma non \u00e8 pi\u00f9 un rettilineo \u2018perfetto\u2019.\nInutile dire che si grida subito allo scandalo. Giarrusso si dimette e si allontana dai lavori, l'opposizione presenta migliaia di istanze e fu istituita la prima Commissione Comunale di Inchiesta. La Commissione per\u00f2 \u00e8 presieduta dallo stesso sindaco di Palermo, Giuseppe Tasca Lanza e dai suoi assessori e uomini fidati. Nuove proteste si levano immediatamente e nel 1908 il Governo italiano, interessatissimo a fare da paciere nella spinosa situazione, istituisce una Commissione governativa di inchiesta. La Commissione nella sua relazione si limita a distribuire ramanzine e critiche, comminando, come detto, una complessiva assoluzione.\nRivista nell'ottica attuale, \"questa fatale deviazione di via Roma non sembra cos\u00ec terribile. L'entusiasmo per la grande arteria cittadina, che \u2018in modo moderno\u2019 doveva correre dritta da Piazza Giulio Cesare (dove si trovava la stazione) a via Cavour, era scemato grandemente dopo le polemiche sorte in merito alle distribuzioni catastali e gli sventramenti.\" \nIl terzo tronco viene realizzato fra il 1908 e il 1920, con una pausa durante la guerra. Il quarto tronco viene ultimato nel 1922, due anni dopo nel 1924 viene approvato il progetto di un ingresso monumentale in piazza Giulio Cesare davanti alla stazione. Il progetto vincitore viene per\u00f2 portato a termine solo dieci anni dopo nel 1932, data che in un certo senso segna la fine della grande avventura del \"Taglio di via Roma\".\nIl terzo tronco prevedeva il taglio da via Vittorio Emanuele a via San Cristoforo. L'idea \u00e8 sempre quella, come ricorda Zappulla, di realizzare una cortina di edifici lungo il rettifilo che corrispondesse alla moda e al gusto europeo dell'epoca. Certo \u00e8 indubbio i lavori prodotti \"anche ammettendo che nell'intenzionalit\u00e0 dei progettisti ci fosse un'aspirazione a un'attenta e creativa ricerca progettuale, purtroppo troppo spesse volte non diedero i risultati sperati e le realizzazioni non furono all'altezza delle premesse e dei valori relativi dei singoli progettisti.\u201d\nVia Roma nuova.\nLa via Isidoro Carini e le successive vie Pasquale Calvi, Generale Carlo Alberto Dalla Chiesa e Marchese di Villabianca comunemente \u00e8 nota, per la maggior parte dei palermitani, come via Roma Nuova essendo idealmente il prolungamento di questa oltre piazza Luigi Sturzo."}
{"id": "1298633", "revid": "1543377", "url": "https://it.wikipedia.org/wiki?curid=1298633", "title": "F3 Euro Series 2007", "text": "L'annata 2007 delle F3 Euro Series ha avuto inizio il 20 aprile all'Hockenheimring e ha visto conquistato il titolo dal pilota svizzero Romain Grosjean che correva con una licenza francese. \nGare.\n01. Hockenheim () (20-22/04/2007)\n\"Polesitter\": S\u00e9bastien Buemi () - Dallara 307-Mercedes - M\u00fccke) in 1'33.702\nOrdine d'arrivo Gara 1: (25 giri - 114,350 km)\nOrdine d'arrivo Gara 2: (25 giri - 114,350 km)\n02. Brands Hatch (circuito Indy) () (08-10/06/2007)\n\"Polesitter\": James Jakes () - Dallara 307-Mercedes - Manor) in 41.704\nOrdine d'arrivo Gara 1: (54 giri - 106,596 km)\nOrdine d'arrivo Gara 2: (55 giri - 108,570 km)\n03. Norisring () (22-24/06/2007)\n\"Polesitter\": S\u00e9bastien Buemi () - Dallara 307-Mercedes - M\u00fccke) in 49.416\nOrdine d'arrivo Gara 1:\nOrdine d'arrivo Gara 2: (46 giri - 105,800 km)\n04. Magny-Cours () (29/06-01/07/2007)\n\"Polesitter\": Kamui Kobayashi () - Dallara 307-Mercedes - ASM) in 1'33.323\nOrdine d'arrivo Gara 1: (16 giri - 70,576 km)\nOrdine d'arrivo Gara 2: (15 giri - 66,165 km)\n05. Mugello () (13-15/07/2007)\n\"Polesitter\": Romain Grosjean () - Dallara 307-Mercedes - ASM) in 1'41.485\nOrdine d'arrivo Gara 1: (21 giri - 110,145 km)\nOrdine d'arrivo Gara 2: (21 giri - 110,145 km)\n06. Zandvoort () (27-29/07/2007)\n\"Polesitter\": Romain Grosjean () - Dallara 307-Mercedes - ASM) in 1'32.290\nOrdine d'arrivo Gara 1: (26 giri - 111,982 km)\nOrdine d'arrivo Gara 2: (23 giri - 99,061 km)\n07. N\u00fcrburgring () (31/08-02/09/2007)\n08. Montmel\u00f2 () (21-23/09/2007)\n09. Nogaro () (28-30/09/2007)\n10. Hockenheim () (12-14/10/2007)\nRisultati finali.\nLegenda: I risultati in grassetto indicano anche la pole position"}
{"id": "1298638", "revid": "110157", "url": "https://it.wikipedia.org/wiki?curid=1298638", "title": "Verbandsliga 1905-1906", "text": "L'edizione 1905-06 della Verbandsliga vide la vittoria finale del VfB Lipsia.\nCapocannoniere del torneo fu Edgar Bl\u00fcher (VfB Lipsia), con 7 reti."}
{"id": "1298639", "revid": "115549", "url": "https://it.wikipedia.org/wiki?curid=1298639", "title": "Hertha BSC", "text": ""}
{"id": "1298640", "revid": "88740", "url": "https://it.wikipedia.org/wiki?curid=1298640", "title": "Feodosija Prokof'evna Morozova", "text": "Biografia.\nSposata all'et\u00e0 di diciassette anni con Gleb Morozov, fratello del consigliere dello zar Boris Morozov, dopo la morte del marito, avvenuta nel 1662, inizi\u00f2 a ricoprire un ruolo preminente nella corte russa.\nDurante il Raskol Feodosija, convertita dall'arciprete Avvakum suo confessore, si un\u00ec al movimento dei Vecchi Credenti e prese segretamente i voti monastici con il nome di Teodora (Feodora). Il suo impegno fu determinante nel convincere la propria sorella, la Principessa Evdokija Urusova, a unirsi agli scismatici.\nDopo essere cadute in disgrazia a causa della propria fede religiosa, le sorelle furono incarcerate in una cella sotterranea del Monastero di San Pafnuzio a Borovsk, dove Feodosija fu fatta morire di inedia il 1\u00ba dicembre, 1675."}
{"id": "1298647", "revid": "28592", "url": "https://it.wikipedia.org/wiki?curid=1298647", "title": "Feodosia Morozova", "text": ""}
{"id": "1298650", "revid": "1993636", "url": "https://it.wikipedia.org/wiki?curid=1298650", "title": "Dialetto armeno occidentale", "text": "Il dialetto armeno occidentale (armeno: \u0531\u0580\u0587\u0574\u057f\u0561\u0570\u0561\u0575\u0565\u0580\u0565\u0576\u0568) \u00e8 uno dei due dialetti moderni della lingua armena ed \u00e8 parlato principalmente nella diaspora, in Europa, in Nord America e nel Medio Oriente, fatta eccezione per gli armeni dell'Iran tra i quali \u00e8 diffuso l'armeno orientale. \u00c8 parlato anche di una piccola comunit\u00e0 in Turchia; ma l'armeno occidentale \u00e8 parlato soltanto da una piccola percentuale degli armeni in Turchia, con il 18% fra la comunit\u00e0 in generale e l'8% tra i giovani.\nSi \u00e8 sviluppato a partire dai primi decenni del XIX secolo a partire dal dialetto armeno di Istanbul. L'armeno occidentale in Turchia \u00e8 definito come sicuramente in via di estinzione (Lingua in pericolo)."}
{"id": "1298651", "revid": "120735339", "url": "https://it.wikipedia.org/wiki?curid=1298651", "title": "Guglielmo di Puglia", "text": "La vita e l'opera.\nGuglielmo di Puglia (o di Apulia, o Apulo, o Pugliese ) scrisse \"Gesta Roberti Wiscardi\" (Le gesta di Roberto il Guiscardo), una storia dei Normanni in Italia meridionale, dal loro arrivo, che egli pone nel 1016, alla morte di Roberto il Guiscardo (1085). \n\"Gesta Roberti Wiscardi\".\nL'opera, scritta in esametri, composta in cinque libri, fu conclusa, forse, tra il 1095 e il 1099. \nA dispetto del nome che la tradizione ci ha consegnato, non c'\u00e8 materiale sufficiente per stabilire una sua origine pugliese (longobarda; Guglielmo non cela mai un certo astio invece nei confronti dei bizantini) o normanna, n\u00e9 tanto meno per affermare che egli fosse un uomo di Chiesa. \nL'opera, dedicata al figlio del Guiscardo, Ruggero Borsa, che ne fu il committente, ha come protagonista proprio il Guiscardo e si concentra su vicende pugliesi e sui rapporti dei Normanni con l'impero bizantino: proprio in ambiente pugliese, dunque, forse fu composta, come pure fa pensare il silenzio riguardo a fatti calabresi e campani.\nGuglielmo fa apparire la vicenda del Guiscardo come la naturale prosecuzione della secolare lotta compiuta dai Longobardi (visti come i \"legittimi\" signori del territorio) contro i Greci (signori dispotici ed \"effeminati\") per il controllo dell'Italia meridionale. In sostanza Guglielmo cerca in questo modo di legittimare la conquista del Mezzogiorno da parte dei Normanni, rappresentando questi ultimi come continuatori del ruolo che era stato dei Longobardi (quello cio\u00e8, nella sua visione, di liberare il territorio dai Greci unificandolo sotto un unico dominio), come gli eredi della loro politica e della loro ideologia, e in definitiva della loro funzione storica.\nEdizioni dei \"Gesta\".\nL'unico manoscritto medievale rimasto \u00e8 quello conservato nella Biblioth\u00e8que Municipale d'Avranches (ms. 162, della fine del XII secolo) e proveniente dalla biblioteca dell'abbazia di Mont-Saint-Michel. Un altro manoscritto, utilizzato per l'editio princeps del 1582, proveniente dall'abbazia di Bec, \u00e8 invece disperso."}
{"id": "1298663", "revid": "229617", "url": "https://it.wikipedia.org/wiki?curid=1298663", "title": "Feodosja Morozova", "text": ""}
{"id": "1298665", "revid": "110157", "url": "https://it.wikipedia.org/wiki?curid=1298665", "title": "Verbandsliga 1906-1907", "text": "L'edizione 1906-07 della Verbandsliga vide la vittoria finale del Freiburger FC.\nCapocannoniere del torneo fu Philipp Burkart (Freiburger FC), con 4 reti (in due partite)."}
{"id": "1298667", "revid": "2108092", "url": "https://it.wikipedia.org/wiki?curid=1298667", "title": "RTL Television", "text": "RTL (fino al 1992 RTL plus) \u00e8 una rete televisiva privata tedesca che trasmette in Germania sulle frequenze terrestri e sul DVB-T (Digitale terrestre), visibile gratuitamente nel resto d'Europa grazie al satellite Astra. Attualmente \u00e8 l'emittente privata tedesca che ottiene gli ascolti pi\u00f9 alti, ed \u00e8 la pi\u00f9 grande d'Europa.\nStoria.\nRTL inizia le sue trasmissioni via cavo dal Lussemburgo il 2 gennaio 1984 come RTL Plus e con un pubblico di circa 200.000 telespettatori. Nel 1987 trasfer\u00ec la sua sede a Colonia, in Germania.\nIn realt\u00e0 il \"progetto\" RTL nasce come versione televisiva di alcuni programmi della divisione tedesca di Radio Luxembourg. Tra l'altro, nei primi anni, RTL plus ottenne un discreto successo grazie alla trasmissione di film a basso costo e programmi televisivi con format americani. Nonostante queste novit\u00e0 per il pubblico televisivo, RTL mantenne un ascolto limitato in quanto erano ancora pochi i tedeschi che potevano permettersi la TV via cavo.\nTutto cambia nel 1987 quando RTL si trasferisce a Colonia e riceve l'autorizzazione a trasmettere sulle frequenze terrestri. L'anno successivo acquista i diritti televisivi della Bundesliga e di alcuni film con grandi produzioni internazionali alle spalle. Il canale comincia ad ottenere sempre maggior successo soprattutto nel 1991 quando acquista i diritti per la Formula 1, nella quale milita un debuttante Michael Schumacher. Ancora oggi trasmette con grande successo l'intero evento. Grazie a questa mossa RTL \u00e8 divenuto il primo canale televisivo privato tedesco, leadership che mantiene tuttora.\nAppartengono al RTL Group anche altre emittenti come RTL II, Super RTL, VOX e N-tv, diffuse via cavo e satellite.\nRicezione dei canali.\nRTL \u00e8 ricevibile sul digitale terrestre, via cavo, FTA sui satelliti Astra posti a 19.0\u00b0 Est e FTV o a pagamento su altri satelliti. Precedentemente era disponibile anche su Hot Bird (13\u00b0 Est), tuttavia le versioni tedesca e austriaca del canale hanno spento il segnale nel 2012, mentre la versione svizzera non \u00e8 pi\u00f9 disponibile dal 1\u00ba gennaio 2014; quest\u2019ultima ha spento il segnale anche su Astra nel 2019.\nLa versione in HD del canale \u00e8 disponibile solo a pagamento sulle piattaforme HD+ e M7."}
{"id": "1298669", "revid": "83531", "url": "https://it.wikipedia.org/wiki?curid=1298669", "title": "Dialetto armeno orientale", "text": "Il dialetto armeno orientale (armeno: \u0531\u0580\u0587\u0565\u056c\u0561\u0570\u0561\u0575\u0565\u0580\u0565\u0576) \u00e8 uno dei due dialetti moderni della lingua armena ed \u00e8 parlato nel Caucaso, in particolar modo nella Repubblica d'Armenia e nel Nagorno-Karabakh ed anche dalle comunit\u00e0 armene in Iran.\nNumeri cardinali da 0 a 10.\n\u0566\u0580\u0578 (zero), \u0574\u0565\u056f (uno), \u0565\u0580\u056f\u0578\u0582 (due), \u0565\u0580\u0565\u0584 (tre), \u0579\u0578\u0580\u057d (quattro), h\u056b\u0576\u0563 (cinque), \u057e\u0565\u0581 (sei), \u0575\u0578\u0569 (sette), \u0578\u0582\u0569 (otto), \u056b\u0576\u0568 (nove), \u057f\u0561\u057d (dieci).\nIl sistema di numerazione armeno \u00e8 un sistema numerico storico creato utilizzando le lettere maiuscole dell'alfabeto armeno. Nella Repubblica d'Armenia sono usati normalmente anche i numeri arabi. I numerali armeni sono utilizzati pi\u00f9 o meno come i numeri romani nel mondo occidentale."}
{"id": "1298673", "revid": "647919", "url": "https://it.wikipedia.org/wiki?curid=1298673", "title": "Armeno orientale", "text": ""}
{"id": "1298674", "revid": "834", "url": "https://it.wikipedia.org/wiki?curid=1298674", "title": "Armeno occidentale", "text": ""}
{"id": "1298675", "revid": "712828", "url": "https://it.wikipedia.org/wiki?curid=1298675", "title": "Wijdefjorden", "text": "Il Wijdefjord \u00e8 il pi\u00f9 lungo fiordo delle isole Svalbard, in Norvegia. Il fiordo \u00e8 localizzato nel nord dell'isola di Spitsbergen, la pi\u00f9 estesa. Il Wijdefjord \u00e8 lungo 108 chilometri."}
{"id": "1298677", "revid": "212348", "url": "https://it.wikipedia.org/wiki?curid=1298677", "title": "Nuoto ai Giochi della XXVIII Olimpiade - 400 metri misti maschili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 5 batterie di qualificazione. I primi 8 atleti si sono qualificati direttamente per la finale."}
{"id": "1298678", "revid": "599013", "url": "https://it.wikipedia.org/wiki?curid=1298678", "title": "Louis Crocq", "text": "\u00c8 considerato uno dei principali esponenti europei della psicotraumatologia, della psichiatria militare e della psicologia dell'emergenza.\nNote biografiche.\nNato nel 1928, dopo gli studi di Medicina consegue la specializzazione in Psichiatria ed il titolo di \"Docteur d'\u00c9tat\" in Psicologia. Diviene Ufficiale Psichiatra del \"Service de sant\u00e9 des arm\u00e9es\" tra il 1952 ed il 1987, dove prosegu\u00ec nella carriera sino a divenire Generale della Sanit\u00e0 Militare francese. Ritiratosi dal servizio attivo nel 1987, viene nominato Professore di Psicopatologia all'Universit\u00e0 Paris V. Fonda nello stesso anno il primo centro di consultazione psicotraumatologica universitaria a Parigi, prima all'Ospedale \"Saint-Antoine\" e, dal 1997, all'Ospedale \"Necker\".\nLe \"Cellules\" ed i contributi scientifici.\nNel 1995, in seguito ai ripetuti attentati terroristici alla metropolitana di Parigi, il Presidente Jacques Chirac ed il Ministro Xavier Emmanuelli lo incaricano di costituire le prime \"Cellules d'Urgences M\u00e9dico-Pychologiques\" (CUMP), squadre di pronto intervento composte da psicologi e psichiatri specializzati nel trattamento precoce dei traumi psicologici conseguenti ad attentati, incidenti o catastrofi. L'istituzione delle \"CUMP\" rappresenta l'evento cardine della psicologia dell'emergenza europea degli anni '90, stimolando l'avvio di una serie di iniziative similari anche in altri paesi europei (tra cui l'Italia).\n\u00c8 considerato uno dei principali esponenti della cosiddetta \"Scuola di Val-de-Gr\u00e2ce\", la scuola psicotraumatologica militare francese ad ispirazione psicodinamica, ed i suoi contributi psicotraumatologici hanno contribuito a rinnovare profondamente lo scenario europeo teorico-clinico del settore.\nIn pi\u00f9 di cinquant'anni di carriera ha pubblicato oltre 200 lavori scientifici in francese ed inglese, prevalentemente nell'area della psichiatria militare, della psicologia dell'emergenza e del trattamento psicotraumatologico del disturbo post traumatico da stress (PTSD) e del disturbo acuto da stress (ASD).\nHa sviluppato una nota scala psicodiagnostica per la valutazione del trauma psicologico, la \"Crocq Scale\".\n\u00c8 stato il Presidente della sezione di \"Psichiatria Militare e delle Catastrofi\" della \"World Psychiatric Association\", ed \u00e8 attualmente Presidente onorario dell'ALFEST (\"Association de Langue Fran\u00e7aise pour l'Etude du Stress et du Trauma\"), la principale associazione psicotraumatologica francese. Svolge tuttora funzioni di Consulente del \"Comitato Nazionale per le Emergenze Medico-Psicologiche\" francese."}
{"id": "1298679", "revid": "125817750", "url": "https://it.wikipedia.org/wiki?curid=1298679", "title": "Dipartimento delle informazioni per la sicurezza", "text": "Il Dipartimento delle informazioni per la sicurezza (DIS) \u00e8 un dipartimento della Presidenza del Consiglio dei ministri della Repubblica Italiana, istituito dall'art. 4 della legge 3 agosto 2007, n. 124, per il coordinamento della ricerca informativa e per assicurare unitariet\u00e0 nella programmazione delle attivit\u00e0 operative di AISE e AISI.\nFa parte del Sistema di informazione per la sicurezza della Repubblica.\nStoria.\nNasce a seguito della Legge 3 agosto 2007, n. 124, recante \"Sistema di informazione per la sicurezza della Repubblica e nuova disciplina del segreto \", pubblicata nella Gazzetta Ufficiale n. 187 del 13 agosto 2007, e relativa alla riforma dei servizi segreti italiani.\nDa tale periodo cessano di esistere il Comitato esecutivo per i servizi di informazione e sicurezza (CESIS, di cui DIS assorbe le funzioni), il Servizio per le informazioni e la sicurezza militare, il Servizio per le informazioni e la sicurezza democratica sostituiti rispettivamente dal Dipartimento delle informazioni per la sicurezza, dall'Agenzia Informazioni e Sicurezza Esterna e dall'Agenzia Informazioni e Sicurezza Interna.\nNel maggio 2019 \u00e8 stata inaugurata la nuova sede unitaria dell\"'intelligence\", che ospita gli uffici di vertice del Dis, delle agenzie e parte di quelli operativi, sita in piazza Dante nel rione Esquilino a Roma.\nCompiti e funzioni.\nHa il compito di vigilare l'attivit\u00e0 di AISE e AISI sulla corretta applicazione delle disposizioni emanate dal Presidente del Consiglio dei Ministri, nonch\u00e9 in materia di tutela amministrativa del segreto di Stato, cura le attivit\u00e0 di promozione e diffusione della cultura della sicurezza e la comunicazione istituzionale e impartisce gli indirizzi per la gestione unitaria del personale delle varie strutture.\nIl DIS svolge diversi compiti: coordina l'attivit\u00e0 di informazione per la sicurezza, verificando altres\u00ec i risultati delle attivit\u00e0 svolte dall'AISE e dall'AISI, ferma restando la competenza delle predette agenzie relativamente alle attivit\u00e0 di ricerca informativa e di collaborazione con i servizi di sicurezza degli Stati esteri. Viene costantemente informato delle operazioni di competenza dei servizi di informazione per la sicurezza e trasmette al presidente del Consiglio dei ministri le informative e le analisi prodotte dal Sistema di informazione per la sicurezza. Inoltre raccoglie le informazioni, le analisi e i rapporti provenienti dai servizi di informazione per la sicurezza, dalle Forze armate e di polizia, dalle amministrazioni dello Stato e da enti di ricerca anche privati.\nIl DIS promuove e garantisce, anche attraverso riunioni periodiche, lo scambio informativo tra l'AISE, l'AISI e le Forze di polizia; comunica al presidente del Consiglio dei ministri le acquisizioni provenienti dallo scambio informativo e i risultati delle riunioni periodiche. Tali informative sono trasmesse, su disposizione del presidente del Consiglio dei ministri, sentito il CISR, ad amministrazioni pubbliche o enti, anche a ordinamento autonomo, interessati all'acquisizione di informazioni per la sicurezza. Elabora, d'intesa con l'AISE e l'AISI, il piano di acquisizione delle risorse umane e materiali e di ogni altra risorsa comunque strumentale all'attivit\u00e0 dei servizi di informazione per la sicurezza, da sottoporre all'approvazione del presidente del Consiglio dei ministri.\nPur lasciando integra l'esclusiva competenza dell'AISE e dell'AISI per l'elaborazione dei rispettivi piani di attivit\u00e0 e ricerca operativa, il DIS elabora analisi strategiche o relative a particolari situazioni, nonch\u00e9 formula valutazioni e previsioni, sulla scorta dei contributi analitici settoriali dell'AISE e dell'AISI. Il DIS, inoltre, elabora, anche sulla base delle informazioni e dei rapporti degli altri servizi o enti, analisi globali da sottoporre al CISR, nonch\u00e9 progetti di ricerca informativa, sui quali decide il presidente del Consiglio dei ministri, dopo avere acquisito il parere del CISR.\nStruttura.\nIl dipartimento, incardinato nella Presidenza del consiglio, ha funzioni generali rispetto alle due agenzie operative e agisce tramite taluni uffici:\nOrganizzazione.\nIl dipartimento \u00e8 guidato dal Direttore generale, che \u00e8 diretto referente del presidente del Consiglio dei ministri,salvo che per taluni aspetti non deleghi tale funzione a un esponente del governo, denominato Autorit\u00e0 delegata per la sicurezza della Repubblica. Gli organi sono stabili dalla legge del 3 agosto 2007, n. 124. Il regolamento di funzionamento \u00e8 stato emanato con il DPCM n. 2 del 26 ottobre 2012, mentre quello relativo allo status giuridico ed economico dal DPCM n. 1 del 23 marzo 2011.\nSia il presidente del Consiglio dei ministri sia l'autorit\u00e0 delegata, se istituita, si avvalgono del DIS per l'esercizio delle loro competenze, al fine di assicurare piena unitariet\u00e0 nella programmazione della ricerca informativa del Sistema di informazione per la sicurezza, nonch\u00e9 nelle analisi e nelle attivit\u00e0 operative dei servizi di informazione per la sicurezza.\nDirettore generale.\nLa direzione generale del DIS \u00e8 affidata a un dirigente di prima fascia o equiparato dell'amministrazione dello Stato, la cui nomina e revoca spettano in via esclusiva al presidente del Consiglio dei ministri, sentito il CISR.\nL'incarico ha comunque la durata massima di quattro anni ed \u00e8 rinnovabile per una sola volta. Per quanto previsto dalla presente legge, il direttore del DIS \u00e8 il diretto referente del presidente del Consiglio dei ministri e dell'autorit\u00e0 delegata, ove istituita. Il direttore \u00e8 gerarchicamente e funzionalmente sovraordinato al personale del DIS e degli uffici istituiti nell'ambito del medesimo dipartimento. Il presidente del Consiglio dei ministri, sentito il direttore generale del DIS, nomina uno o pi\u00f9 vice direttori generali; il direttore generale affida gli altri incarichi nell'ambito del Dipartimento, con l'eccezione degli incarichi il cui conferimento spetta al presidente del Consiglio dei ministri.\nIl direttore del DIS ha anche la funzione di segretario del Comitato interministeriale per la sicurezza della Repubblica.\nUfficio ispettivo.\nParticolare cura \u00e8 posta dalla Legge n. 124/2007 per l'ufficio ispettivo, ex art. 3, comma 3, un ufficio investigativo interno per verificare che le attivit\u00e0 dei servizi che coordina rispettino la legalit\u00e0.\nIl regolamento prevede che agli ispettori sia garantita piena autonomia e indipendenza di giudizio nell'esercizio delle funzioni di controllo, e salva specifica autorizzazione del presidente del Consiglio dei ministri o dell'autorit\u00e0 delegata, ove istituita, i controlli non devono interferire con le operazioni in corso. Al corpo ispettivo non \u00e8 consentito il passaggio di personale dall'ufficio ispettivo ai Servizi di informazione per la sicurezza. Infine, gli ispettori, previa autorizzazione del presidente del Consiglio dei ministri o dell'autorit\u00e0 delegata, se istituita, possono accedere a tutti gli atti conservati presso i Servizi di informazione per la sicurezza e presso il DIS, nonch\u00e9 possono acquisire, tramite il direttore generale del DIS, altre informazioni da enti pubblici e privati.\nL'ufficio ispettivo pu\u00f2 svolgere, anche a richiesta del direttore generale del DIS, autorizzato dal presidente del Consiglio dei ministri, inchieste interne su specifici episodi e comportamenti verificatisi nell'ambito dei servizi di informazione per la sicurezza.\nElenco dei direttori generali.\nIl dipartimento \u00e8 diretto dall'ambasciatrice Elisabetta Belloni "}
{"id": "1298680", "revid": "1522738", "url": "https://it.wikipedia.org/wiki?curid=1298680", "title": "Feng Wei", "text": ""}
{"id": "1298685", "revid": "110157", "url": "https://it.wikipedia.org/wiki?curid=1298685", "title": "Verbandsliga 1907-1908", "text": "L'edizione 1907-08 della Verbandsliga vide la vittoria finale del Berliner TuFC Viktoria 89.\nCapocannoniere del torneo fu Willi Worpitzky (Berliner TuFC Viktoria 89), con 6 reti."}
{"id": "1298693", "revid": "1833487", "url": "https://it.wikipedia.org/wiki?curid=1298693", "title": "Daniele Cernilli", "text": "Carriera.\nNel 1980 si laurea in filosofia teoretica discutendo la tesi con Guido Calogero.\n\u00c8 stato, con Stefano Bonilli, fra gli artefici del Gambero Rosso, fin dai suoi esordi, nel 1986, dopo avere collaborato con altre riviste di settore, come \"Vini&amp;liquori\" , \"Il Vino\", \"Le Pagine del Vino\", e con mensili e quotidiani quali \"Nautica\", \"La Repubblica\", ed il \"Corriere Adriatico\", ricoprendo negli anni i ruoli di vice direttore, condirettore e direttore. Curatore della guida \"Vini d'Italia\" fin dalla sua prima edizione, nel 1987 e fino al 2011.\nA lui si deve l'ideazione della classificazione dei vini in \"bicchieri\" da uno a tre, e l'invenzione del premio dei \"tre bicchieri\" per i migliori vini valutati su quella guida. Dal 1999 e fino al 2008 \u00e8 stato fra gli autori del canale tematico RaiSat Gambero Rosso Channel che ha inoltre diretto dalla fine del 2008 agli inizi del 2011.\nGiornalista professionista dal 1995.\nNel 2006 ha pubblicato per l'editore Einaudi il volume \"Memorie di un assaggiatore di vini\", nella collana \"Stile Libero\".\nDal 2007 \u00e8 Socio Onorario dell'Associazione Italiana Sommelier, della quale \u00e8 stato iscritto fin dal 1979 ottenendo il diploma di sommelier e di relatore ai corsi di degustazione fin dal 1983.\nHa lasciato la direzione del Gambero Rosso il giorno 14 gennaio 2011. \u00c8 rientrato dunque nell'Associazione Italiana Sommeliers di Roma, dove tra l'altro \u00e8 stato docente ai corsi per sommelier e responsabile dell'area comunicazione dell'Ais fino al 2012. Nel 2011 ha ideato il sito web www.doctorwine.it. Dal maggio del 2012 al maggio 2015 ha collaborato con \"Sette\" il settimanale supplemento del \"Corriere della Sera\".\nNel 2013 si \u00e8 candidato per la camera dei deputati per il partito Scelta civica con Monti nella circoscrizione Lazio2 al decimo posto..\nNel maggio del 2013 ha ricevuto il titolo di Maestro Assaggiatore Onorario dall'ONAV (Organizzazione Nazionale Assaggiatori Vini).\nDal giugno del 2013 \u00e8 stato nominato \"consultant editor\" della rivista Spirito di Vino\nNell'aprile 2014 ha pubblicato con Einaudi Stile Libero Extra il volume \"I racconti (e i consigli) di Doctor Wine\".\nSempre nel 2014 ha iniziato a collaborare con il settimanale cartaceo Pagina99 we, ed ha pubblicato la \"Guida Essenziale ai Vini d'Italia\" edita da Arnoldo Mondadori.\nA partire dal gennaio 2015 \u00e8 entrato a far parte del direttivo dell'Onav (Organizzazione Nazionale Assaggiatori Vino) della quale \u00e8 Maestro Assaggiatore nonch\u00e9 relatore in lezioni del II livello.\nDall'aprile 2016 \u00e8 direttore responsabile della rivista trimestrale L'Assaggiatore.\n\u00c8 giudice internazionale di vini e ha partecipato alle commissioni d'assaggio dei concorsi DWWA (Decanter World Wine Award), BIWA (Best Italian Wine Award) e del Concours Mondial de Bruxelles.\nDal 2019 \u00e8 Chairman di 5Stars - The Book concorso organizzato da Vinitaly International."}
{"id": "1298694", "revid": "287204", "url": "https://it.wikipedia.org/wiki?curid=1298694", "title": "Dean Kent", "text": "Specializzato nei misti ha partecipato alle Olimpiadi di Sydney 2000 e di Atene 2004."}
{"id": "1298695", "revid": "226458", "url": "https://it.wikipedia.org/wiki?curid=1298695", "title": "Rigsdaler norvegese", "text": "Il rigsdaler \u00e8 stato la valuta usata fino al 1816 in Norvegia e fino al 1873 in Danimarca. Il nome corrisponde a Reichsthaler, riksdaler e rijksdaalder, che sono monete usate rispettivamente in Germania ed Austria-Ungheria, Svezia e Paesi Bassi.\nStoria.\nDurante l'unione politica tra Danimarca e Norvegia, la valuta danese circol\u00f2 accanto a quella norvegese. La Norvegia comunque emise monete con due differenti tipi rigsdaler, il \"rigsdaler courant\" ed il \"rigsdaler specie\". Il rigsdaler courant valeva 96 skilling svedesi mentre il rigsdaler specie ne valeva 120.\nIn seguito all'unione tra Svezia e Norvegia, il rigsdaler specie fu chiamato \"speciedaler\" e divenne la valuta base in Norvegia.\nMonete.\nAlla fine del XVIII secolo ed agli inizi del XIX furono coniate le seguenti monete: 1, 2, 4, 8 e 24 skilling, 1/15, 1/5, 1/3, 1/2, 2/3 ed 1 rigsdaler specie.\nBanconote.\nNel 1695 furono emesse banconote da 10, 20, 25, 50 e 100 rigsdaler (scritto rixdaler). Nel 1807 il governo reintrodusse le banconote con i valori di 1, 5,10 e 100 rigsdaler courant. Quella da 12 skilling fu aggiunta nel 1810. Nel 1813 inizi\u00f2 a stampare banconote la Norges Rigsbanken. Le denominazioni furono 3, 6, 8 e 16 skilling, 1/2, 1, 5, 15, 25, 50 e 100 rigsdaler."}
{"id": "1298696", "revid": "100247259", "url": "https://it.wikipedia.org/wiki?curid=1298696", "title": "Wahlenbergfjorden", "text": "Il Wahlenbergfjorden \u00e8 un fiordo situato nel sud-ovest dell'isola di Nordaustlandet, facente parte dell'arcipelago delle isole Svalbard, in Norvegia. Il fiordo \u00e8 lungo 46 chilometri e largo 15 chilometri, ed \u00e8 il quinto fiordo dell'arcipelago per lunghezza, e il pi\u00f9 lungo dell'isola. Il fiordo di Wahlenbergfjorden si trova alle coordinate geografiche . La foce del fiordo di Wahlenbergfjorden si trova sull'Hinlopenstretet, lo stretto che separa l'isola di Spitsbergen, la pi\u00f9 estesa dell'arcipelago, dall'isola di Nordaustlandet."}
{"id": "1298697", "revid": "97701", "url": "https://it.wikipedia.org/wiki?curid=1298697", "title": "Atl\u00e9tico Nacional", "text": ""}
{"id": "1298698", "revid": "110157", "url": "https://it.wikipedia.org/wiki?curid=1298698", "title": "Verbandsliga 1908-1909", "text": "L'edizione 1908-09 della Verbandsliga vide la vittoria finale dell'FC Ph\u00f6nix Karlsruhe.\nCapocannoniere del torneo fu Willi Worpitzky (Berliner TuFC Viktoria 89), con 7 reti."}
{"id": "1298700", "revid": "10539100", "url": "https://it.wikipedia.org/wiki?curid=1298700", "title": "Fondazione Gioachino Rossini", "text": ""}
{"id": "1298701", "revid": "767487", "url": "https://it.wikipedia.org/wiki?curid=1298701", "title": "Hinlopenstretet", "text": "L'Hinlopenstretet \u00e8 lo stretto che separa l'isola di Spitsbergen dall'isola di Nordaustlandet. Queste due isole fanno parte dell'arcipelago delle isole Svalbard, in Norvegia."}
{"id": "1298704", "revid": "773636", "url": "https://it.wikipedia.org/wiki?curid=1298704", "title": "Chiesa dei Santi Pietro e Andrea (Trequanda)", "text": "La chiesa dei Santi Pietro e Andrea \u00e8 il principale luogo di culto cattolico di Trequanda, in provincia di Siena, sede dell'omonima parrocchia. \u00c8 dedicata agli apostoli Pietro e Andrea.\nStoria.\nLa costruzione dell'attuale chiesa dei Santi Pietro e Andrea in Trequanda fu avviata nel 1327 con la cerimonia solenne della posa della prima pietra a cui partecip\u00f2 anche un legato pontificio di papa Giovanni XXII; tuttavia, con molta probabilit\u00e0 nel luogo in cui fu eretta sorgeva in precedenza una chiesa pi\u00f9 antica, demolita per far posto alla chiesa nuova.\nNel corso dei secoli, la chiesa ha subito vari interventi di restauro, che ne hanno alterato l'aspetto originario. Nel XVII secolo venne realizzata una nuova torre campanaria, mentre nel XVIII secolo fu costruito il transetto e fu ricostruita l'abside. Al 1875 risale l'ultimo intervento di restauro, durante il quale l'originale soffitto a capriate lignee fu sostituito dall'attuale volta a botte con lunette.\nDescrizione.\nLa chiesa parrocchiale dei Santi Pietro e Andrea \u00e8 situata nella parte alta del paese di Trequanda, di fianco al palazzo municipale, in piazza Giuseppe Garibaldi, la piazza principale del paese.\nEsterno.\nLa facciata della chiesa \u00e8 a salienti. Essa \u00e8 caratterizzata dal particolare paramento murario \"a scacchiera\", ottenuto con un'alternanza di conci di tufo e di travertino. Nella parte centrale, pi\u00f9 stretta rispetto alle due laterali, si trova, in basso, il portale rinascimentale con timpano triangolare in pietra, inscritto all'interno di un'arcata a tutto sesto che, originariamente, costituiva l'ingresso della chiesa. Nella parte superiore, invece, vi \u00e8 il rosone circolare. Le due sezioni laterali terminano entrambe con una serie di sei archetti pensili ogivali; in esse si aprono due finestre: quella di destra ha la forma di un piccolo rombo, mentre quella di sinistra ha la forma di una croce bordonata.\nIl paramento murario del resto della chiesa \u00e8 costituito da grandi aree compatte costituite o da blocchi di tufo, o da blocchi di travertino. Nel braccio destro del transetto, si apre una piccola porta laterale romanica con lunetta. Sul fianco destro dell'abside, vi \u00e8 il campanile secentesco in blocchi di marmo, caratterizzato dalle monofore ogivali della cella campanaria.\nInterno.\nL'interno della chiesa \u00e8 croce latina con navata unica coperta con volta a botte con lunette e divisa in quattro campate da archi a tutto sesto poggianti su pilastri. Nella prima campata della navata, sulla parete di sinistra, si trova un crocifisso ligneo dipinto del XVIII secolo; sulla parete di destra della seconda campata, invece, sotto una finestrella gotica, si trova una nicchia dipinta, opera di Bartolomeo da Miranda, raffigurante la \"Madonna col Bambino tra i Santi Caterina d'Alessandria, Maria Maddalena, Giovanni Battista e Bernardino da Siena\" (1449); nella campata successiva, sulla parete destra, si trova, invece, l'affresco \"Ascensione\", opera del Sodoma. Nella parete di sinistra dell'ultima campata della navata, si apre la cappella del Santissimo Sacramento, con altare barocco con decorazioni a finto marmo e quadro raffigurante il \"Sacro Cuore di Ges\u00f9\".\nIl presbiterio occupa parte dello spazio della crociera ed \u00e8 sopraelevato di due gradini rispetto al resto della chiesa. Sulla mensa dell'altare maggiore barocco si trova l'urna lignea cinquecentesca che accoglie le spoglie della beata Bonizzella Cacciaconti. Sempre sull'altare maggiore si trova il trittico su fondo oro di Giovanni di Paolo di Grazia \"Madonna col Bambino e San Bernardino di Siena fra i Santi Sebastiano e Clemente\".\nDietro l'altare maggiore si trova l'abside, a pianta quadrata e coperta con volta a botte.\nA ridosso della parete fondale dell'abside si trova la cantoria, sulla quale trova posto l'organo a canne. Lo strumento \u00e8 stato costruito nel 1841 dai fratelli Paoli, \u00e8 a trasmissione integralmente meccanica ed ha un'unica tastiera con prima ottava scavezza e pedaliera a leggio scavezza costantemente unita al manuale."}
{"id": "1298708", "revid": "100247252", "url": "https://it.wikipedia.org/wiki?curid=1298708", "title": "Woodfjorden", "text": "Il Woodfjorden \u00e8 un fiordo situato nella parte nord dell'isola di Spitsbergen, la pi\u00f9 estesa dell'arcipelago delle isole Svalbard, in Norvegia. Il fiordo \u00e8 il quarto per lunghezza dell'arcipelago e la sua foce non \u00e8 molto distante da quella del Wijdefjorden, il pi\u00f9 lungo dell'isola e dell'arcipelago."}
{"id": "1298710", "revid": "97701", "url": "https://it.wikipedia.org/wiki?curid=1298710", "title": "Nacional Medell\u00edn", "text": ""}
{"id": "1298715", "revid": "6923", "url": "https://it.wikipedia.org/wiki?curid=1298715", "title": "Jules Bonnot", "text": "Biografia.\nBonnot ha un'infanzia dolorosa: perde infatti la madre a soli cinque anni ed il fratello, morto suicida. Il padre lo alleva da solo. Dopo una carriera scolastica non brillante, inizia a lavorare a quattordici anni, facendo lavoretti di apprendistato in vari posti (comprese alcune officine), trovandosi spesso in conflitto con i suoi datori di lavoro. La prima condanna arriva a sedici anni per aver pescato di frodo e la seconda a diciassette per aver scatenato una rissa in una balera. Nel 1901 si sposa con una giovane donna, e per un periodo abbandona scioperi e attivit\u00e0 politica, per dedicarsi alla famiglia. Bonnot e consorte partono per Ginevra, dopo pochi mesi dalla coppia nacque una figlia, Emilie, che per\u00f2 mor\u00ec dopo pochi giorni. Dopo la morte della figlia si dedica nuovamente alla propaganda anarchica, suscitando cos\u00ec le attenzioni del governo svizzero, che lo espelle insieme alla moglie.\nI coniugi si stabiliscono a Lione, dove Jules trova lavoro in un'officina specializzata, grazie alla sua buona manualit\u00e0 in campo di motori. A febbraio del 1904 dalla coppia nacque un secondo figlio, fatto che comunque non distolse Bonnot dal suo attivismo politico. Anche a Lione si diffonde presto la sua fama di \"agitatore e persona pericolosa\", ed \u00e8 costretto ad un nuovo trasloco. A Saint-\u00c9tienne, dall'ottobre 1905 ad aprile 1906, \u00e8 meccanico in una ditta importante della citt\u00e0. La moglie di Bonnot viene presa come segretaria presso la Conf\u00e9d\u00e9ration g\u00e9n\u00e9rale du travail, sindacato operaio cui Bonnot \u00e8 molto legato. La moglie poco dopo si innamora di un sindacalista, Besson, che aveva temporaneamente ospitato in casa i due coniugi e che la fa scappare insieme a lui e al figlio in Svizzera, lontana dal marito Jules.\nDopo aver mandato alcune lettere disperate alla moglie per convincerla a tornare, Bonnot rimane disoccupato e, insieme ad altri disoccupati, reclutati principalmente tra gli \"illegalisti\" simpatizzanti della rivista \"L'Anarchie\", tra cui Raymond Callemin, forma la \"Banda Bonnot\", una banda di rapinatori che deruba le banche e i ricchi borghesi. Tra il 1906 ed il 1907 si esercita nello scassinamento delle casseforti. Diventa abilissimo e, dopo pochi anni, nel 1910, si reca a Londra dove lavora in qualit\u00e0 d'autista al servizio di Arthur Conan Doyle. Parla spesso con Conan Doyle e a volte fa trasparire la sua ammirazione per Marius Jacob, noto anarchico francese ed espertissimo ladro. Mor\u00ec a seguito di uno scontro a fuoco con la polizia avvenuto a Choisy-le-Roi il 28 aprile 1912. Jules Bonnot \u00e8 stato il primo ladro ad usare l'automobile per i suoi furti, ritenendola di importanza fondamentale, al punto da considerarla una vera e propria arma."}
{"id": "1298717", "revid": "100247274", "url": "https://it.wikipedia.org/wiki?curid=1298717", "title": "Van Mijenfjorden", "text": "Il Van Mijenfjorden \u00e8 il terzo fiordo per lunghezza dell'arcipelago delle isole Svalbard, in Norvegia. Si trova nella parte sud dell'isola di Spitsbergen, la pi\u00f9 estesa dell'arcipelago. Il fiordo \u00e8 lungo 83 chilometri. Nella sponda settentrionale del fiordo sorge la cittadina di Svea (o anche Sveagruva), che, con circa 220 abitanti, \u00e8 il terzo insediamento dell'arcipelago delle isole Svalbard per popolazione dopo Longyearbyen (con circa 1600 abitanti, \u00e8 la capitale) e \"Barentsburg\" (sull'Isfjorden, appartiene alla Russia e ha circa 850 abitanti)."}
{"id": "1298718", "revid": "124862902", "url": "https://it.wikipedia.org/wiki?curid=1298718", "title": "Caldari", "text": "Caldari o Villa Caldari \u00e8 una frazione del comune di Ortona, in provincia di Chieti. Conta 900 abitanti ed \u00e8 situata a circa 6 chilometri dal mare.\nStoria.\nIl castello di \"Caldara\" \u00e8 noto dalle fonti storiche fin dal IX secolo, ma tra X ed XI venne inglobato nel territorio di Ortona, che ne fece oggetto di lite per la definizione dei confini con l'Abbazia di San Giovanni in Venere, lite che venne definitivamente composta dall'Abate Giovanni nel 1097. \nCon le leggi francesi sull'abolizione della feudalit\u00e0 e con il passaggio dei beni ecclesiastici al demanio comunale si crearono i presupposti per la nascita del comune di Caldari. Le tendenze autonomistiche, infatti, cominciarono a manifestarsi dal 1809 quando i caldaresi avevano raggiunto un migliore sviluppo economico e rivolsero un'istanza al governo pro tempore, per potersi staccare dal comune di Ortona. Il re per\u00f2, dietro le pressioni degli ortonesi, non acconsent\u00ec alla richiesta di ampliare la contrada.\nAll'inizio del XIX secolo fu anche preparata un'adeguata documentazione con lo scopo di motivare la richiesta di autonomia di Caldari e delle tre Ville ossia Villa Torre, Rogatti e Iubatti. Nella documentazione veniva messo in risalto che il numero della popolazione era sufficiente per far fronte alle spese comunali. Queste ragioni vennero accolte dal Consiglio dell'Intendenza di Chieti che, con documento del 22 gennaio 1811, invitava il sindaco di Ortona a predisporre gli atti dovuti per l'attuazione della scissione.\nIl Ministro degli Interni approv\u00f2 la formazione del comune di Caldari con atto del 30 marzo 1811, seguito dall'ordinanza del 10 aprile ad opera dell'Intendenza di Chieti. Successivamente, anche nell'ambito di un progetto di riforma delle Amministrazioni comunali, Ferdinando II decret\u00f2 la riaggregazione ad Ortona del comune di Caldari, a partire dal 1\u00ba gennaio 1840.\nEconomia.\nIndustria.\nNel 1994 viene inaugurato il secondo stabilimento del pastificio De Cecco \nSport.\nCalcio.\nLa Polisportiva Caldari nacque nel 1970, anno nel quale alcuni ragazzi locali decisero di iscrivere la squadra nel campionato di serie C posizionandosi ultimi con 0 punti facendo fallire la societ\u00e0. I dirigenti che la rifondarono 3 anni dopo furono: Antonio D'Alessandro, Nicola Mattioli, Angelo De Lucia e Antonio Gaeta; il primo allenatore Tommaso Marra. I colori sociali sono il rosso e verde a strisce verticali (la prima divisa fu comprata e riportata direttamente da Terni). La formazione \u00e8 arrivata a militare nel campionato di Eccellenza, Girone B. Nell'estate 2014 ha dichiarato la fine della sua attivit\u00e0 per bancarotta fraudolenta.\nNell'annata 1984-85 nasce l'AC Atletico Caldari, che ha partecipato ai campionati di I e II categoria arrivando a giocare fino a quello di III Categoria prima del suo scioglimento.\nNel 2009 \u00e8 stata creata un'altra societ\u00e0 calcistica, denominata Real Caldari, che \u00e8 arrivata a giocare in Serie D girone F nel 2015/2016 per poi confluire nella SSD Ortona Calcio che milita attualmente nel campionato abruzzese di Promozione, girone C.\nImpianti sportivi.\nGli impianti sportivi sono il campo di calcio di Caldari (composto da una tribuna coperta da 3500 posti ed una curva da 1200 posti per un totale di 4700 posti a sedere) ed il palasport."}
{"id": "1298720", "revid": "400694", "url": "https://it.wikipedia.org/wiki?curid=1298720", "title": "Divergo", "text": "La Divergo fu una casa discografica italiana attiva tra il 1974 e il 1980, anno in cui cess\u00f2 l'attivit\u00e0, per poi entrare in liquidazione negli anni successivi.\nStoria della Divergo.\nLa Divergo fu fondata da Mario De Luigi e Sergio Lodi, con l'obiettivo di promuovere in particolare musicisti poco commerciali, con una proposta artistica ricercata e non immediata; la sede dell'etichetta era a Milano.\nI nomi pi\u00f9 noti che incisero per questa casa discografica sono quelli del chitarrista Riccardo Zappa e dei due cantautori Gianni Siviero e del romano Giorgio Lo Cascio.\nDal 1974 al 1978 collabor\u00f2 all'etichetta come produttore e arrangiatore Antonio Virgilio Savona del Quartetto Cetra.\nDal 1978 in avanti la distribuzione dei dischi stampati dalla Divergo fu curata dalla Phonogram\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1298723", "revid": "1573940", "url": "https://it.wikipedia.org/wiki?curid=1298723", "title": "Oratorio della confraternita della Santissima Trinit\u00e0 e di San Bernardino", "text": "L'oratorio della confraternita della Santissima Trinit\u00e0 e di San Bernardino \u00e8 un oratorio di Castelmuzio, nel comune di Trequanda.\nNota storica.\nL'edificio \u00e8 legato alla figura di san Bernardino da Siena che, negli anni compresi tra il 1405 ed il 1410 si sarebbe recato pi\u00f9 volte a Castelmuzio; nel suo peregrinare egli usava riposarsi su una grande pietra nelle vicinanze del paese; nel corso del Seicento, la pietra venne divisa in due parti: una venne inserita nel monumento all'ingresso del paese, l'altra sotto la mensa dell'altare dell'oratorio.\nDal 1973 la chiesa ed i locali adiacenti della sagrestia ad essa sono sede del Museo di arte sacra.\nDescrizione.\nL'esterno \u00e8 denotato da un campanile a torre in mattoni collocato a lato del portale architravato, posto lungo il fianco destro della chiesa.\nL'interno \u00e8 ad unica navata divisa in tre campate da paraste rilevate su cui si impostano archi a tutto sesto sorreggenti volta a velavolte a vela. Sull'altar maggiore si trova la grande tela \"La santissima Trinit\u00e0 ed i santi Bartolomeo e Bernardino da Siena\".\nChiesa.\nNella chiesa sono conservate tele e pale d'altare:\nSagrestia.\nNella sagrestia sono raccolti prevalentemente oggetti d'altare:"}
{"id": "1298725", "revid": "767487", "url": "https://it.wikipedia.org/wiki?curid=1298725", "title": "Greg Hetson", "text": "Dopo l'uscita dai Bad Religion si unisce al progetto Punk Rock Karaoke insieme a Eric Melvin dei Nofx, Steve Soto degli Adolescents e Stan Lee dei The Dickies."}
{"id": "1298727", "revid": "123015725", "url": "https://it.wikipedia.org/wiki?curid=1298727", "title": "Hanns Eisler", "text": "Biografia.\nFiglio del filosofo Rudolf, studi\u00f2 alla Staatsgymnasium di Vienna, e fu pupillo di Arnold Sch\u00f6nberg e Anton Webern. Con la sua prima sonata per piano, composta nel 1922, vinse il prestigioso Vienna Art Award. Nel 1925 divent\u00f2 professore del Conservatorio Klindworth-Scharwenka di Berlino, e qui si avvicin\u00f2 al movimento di sinistra extra-parlamentare \"Das rote Sprachrohr\". In questo periodo la sua produzione si politicizz\u00f2, e inizi\u00f2 a comporre inni di protesta e musiche per film e lavori teatrali spiccatamente di sinistra. Nel 1930 inizi\u00f2 una lunga collaborazione con Bertolt Brecht come compositore di fiducia dei suoi lavori teatrali.\nCon l'avvento del nazismo ripar\u00f2 in America, dove insegn\u00f2 composizione e storia della musica alla School for Social Research di New York e dove scrisse insieme a Theodor W. Adorno il celebre saggio \"Composition for the Film\". Durante questo periodo compose diverse colonne sonore, e ottenne due candidature agli Oscar. Al termine della guerra, con l\u2019inizio della Guerra Fredda e il crescere della tensione est-ovest, fu espulso verso la Germania Est in quanto possibile comunista, nel quadro delle attivit\u00e0 della commissione parlamentare McCarthy. \nA Berlino Est insegn\u00f2 al Conservatorio di Stato e intrecci\u00f2 una stretta collaborazione con il poeta Johannes Becher, con il quale fu autore di diverse canzoni patriottiche nonch\u00e9 di \"Auferstanden aus Ruinen\" (Rinati dalle rovine), inno nazionale della Repubblica Democratica Tedesca dal 1949 al 1990. Continu\u00f2 inoltre la sua attivit\u00e0 nel cinema, collaborando a numerose produzioni della Deutsche Film AG.\nIl figlio Georg fu un celebre pittore."}
{"id": "1298728", "revid": "773636", "url": "https://it.wikipedia.org/wiki?curid=1298728", "title": "Chiesa di Santa Maria Assunta (Castelmuzio)", "text": "La pieve di Santa Maria Assunta \u00e8 il principale luogo di culto cattolico di Castelmuzio, frazione di Trequanda, sede dell'omonima parrocchia appartenente alla diocesi di Montepulciano-Chiusi-Pienza.\nStoria.\nLa chiesa di San Giusto in Castelmuzio acquis\u00ec l'attuale dedicazione a santa Maria Assunta nel corso del XVI secolo; acquis\u00ec la funzione e il titolo di pieve che in precedenza erano di Santo Stefano a Cennano, situata poco fuori dal centro abitato di Castelmuzio. Venne profondamente restaurata nel XIX secolo ed \u00e8 stata oggetto di un intervento conservativo nel 2004-2005.\nDescrizione.\nL'edificio \u00e8 esternamente privo di elementi decorativi. La facciata, rivolta ad ovest, \u00e8 a capanna e presenta un unico portale centrale sormontato da una finestra ad arco con vetrata policroma raffigurante l\"Assunzione di Maria\". In posizione arretrata sorge la torre campanaria con orologio del 1885; essa ospita un concerto di tre campane rispettivamente del 1594, 1814 e 1859.\nL'interno della chiesa \u00e8 a croce latina, con unica navata di tre campate delle quali la seconda \u00e8 la crociera e la terza ospita il presbiterio. Nel transetto di sinistra si trova una statua del \"Sacro Cuore di Ges\u00f9\", mentre quello di destra \u00e8 adibito a custodia del Santissimo Sacramento ed ospita, sull'altare barocco in stucco, l'effigie dipinta della \"Madonna del Buon Consiglio\". Nella parete di fondo della navata si apre l'abside curva, ospitante la sede presidenziale del XVIII secolo, sormontata da un \"Crocifisso\" in terracotta invetriata opera di Piero Sbarluzzi."}
{"id": "1298731", "revid": "287204", "url": "https://it.wikipedia.org/wiki?curid=1298731", "title": "Odinic rite", "text": "L'Odinic Rite (Rito odinico) \u00e8 un'organizzazione appartenente al movimento religioso dell'Etenismo.\nStoria.\nSotto l'influenza del gruppo di studio di Else Christensen, John Yeowell (nome odinico \"Stubba\") nel 1973, in Inghilterra, fonda il \"Comitato per la restaurazione del Rito odinico/ Comitato odinista\" .\nNel 1980 l'organizzazione cambia nome in \"The Odinic Rite\" dopo aver riscontrato un interesse diffuso nella restaurazione del rito odinista nel Regno Unito.\nNel 1988 L\"'Odinic Rite\" \u00e8 la prima organizzazione religiosa politeista ad accedere alle sovvenzioni del \"Registered Charity\" britannico. Di fatto questo contributo non incrementa le entrate della tesoreria dell'organizzazione, tuttavia per gli affiliati al gruppo questo rappresenta una segno tangibile dell'interesse generale verso la fede odinista. \nNel 1989 Yeowell rassegna le dimissioni dal direttivo dell'OR, La \"Corte dei Gothar\" (\"Court of Gothar CG\"). All'unanimit\u00e0 il direttivo della CG elegge Heimgest quale nuovo direttore, questi ricopre la carica ufficialmente il 23 aprile del 1989 con una cerimonia nel sito della cosiddetta \"White Horse Stone\" nel Kent.\nPrima della sua adesione all\"'Odinic Rite\" Heimgest ha fatto parte di un piccolo gruppo inglese chiamato \"Heimdall league\" (\"Lega di Heimdall\") la cui attivit\u00e0 terminer\u00e0 a met\u00e0 degli anni '80. Alcuni aderenti al gruppo seguirono Heimgest nel passaggio all'O.R. considerandolo il modo pi\u00f9 funzionale \"per servire al meglio la Fede, il Volk e la Famiglia\" (il trinomio \"Faith, Folk and Family\" \u00e8 il motto inserito nel logo stesso dell'O.R. e ha origine nelle \"nove virt\u00f9 nobili\" e ne i nove incarichi codificati da Yeowell sulla base dell'Edda poetica). \nHeimgest, attualmente (2007), \u00e8 ancora direttore della \"Corte dei Gothar\".\nJohn Yeowell rassegna le dimissioni nel 1991 dalla Corte dei Gothar e, sempre nel 1991 lascia l'Odinic Rite. Sempre in quest'anno, un membro espulso dall'OR, Ingvar Harrison instaura un gruppo rivale denominato anch'esso \"Odinic Rite\". nel 1996 Yeowell accetta di rientrare ufficialmente nell\"'Odinic Rite\" ufficiale. Poco dopo il rientro di Yeowell, Harrison rinomina il suo gruppo in \"Odinist Fellowship\".\nNel 1995 un membro tedesco dell'O.R. ottiene il permesso di fondare l'\"Odinic Rite Deutschland\". Pi\u00f9 tardi, sotto una nuova direzione, questo gruppo dichiarer\u00e0 la propria indipendenza pur continuando ad utilizzare il nome \"Odinic Rite\". Nel maggio del 2006, i membri dell'ORD votano per rinominare il loro gruppo \"Verein f\u00fcr germanisches Heidentum\" per sancire il loro definitivo distacco dall\"'Odinic Rite\".\nNel 1997 l'Odinic Rite forma, con le organizzazioni anglofone \"Asatru Alliance\" (AA)e \"Asatru Folk Assembly\" (AFA) la \"International Asatru-Odinic Alliance\", un gruppo transnazionale che si propone di diffondere i principi dell'Odinismo/\u00c1satr\u00fa. Ad essi si unisce, nel 1999, l'organizzazione australiana\" Assembly of Elder Troth\".\nLa maggiore campagna intrapresa dal gruppo IAOA si manifest\u00f2 contro il cosiddetto \"Progetto Megiddo\" nel 1999. Il dossier dell'FBI includeva gli odinisti in una lista di potenziali terroristi del nuovo millennio.\nStruttura.\nIl direttivo dell'OR si chiama \"Corte dei Gothat\".\nL'OR ha ramificazioni in Francia (ORF), in Australia (1995), nell'America settentrionale (dal 1997 con la denominazione \"OR Vinland\"). Nel Regno Unito, in Australia e in diversi stati degli USA, l'Odinic Rite \u00e8 un'associazione legalmente riconosciuta. \nL'unit\u00e0 di base dell'O.R. \u00e8 definita \"Hearth\" (\"focolaio\"), i cui aderenti si occupano dell'organizzazione dei cosiddetti \"bl\u00f3tar\" (voce plurale di \"Bl\u00f3t\", cio\u00e8 il rituale principale dell'odinismo). \nL'affiliato, prima di diventare membro, ha un periodo di apprendistato.\nSulla scia della tradizione segnata da Else Christensen, l'OR favorisce la pratica della religione odinista tra i carcerati (soprattutto nell'apparato carcerario degli Stati Uniti): tra i membri vengono anche accettati carcerati.\nGli affiliati all'OR definiscono la loro organizzazione come politicamente neutrale: le posizioni politiche vengono ritenute espressioni della libert\u00e0 individuale e non determinanti o rappresentative della realt\u00e0 dell\"'Odinic Rite\".\nRapporti con organizzazioni italiane.\nL'Odinic Rite intrattiene rapporti con l'organizzazione italiana Comunit\u00e0 Odinista. La C.O., pur non essendo parte dell\"'Odinic Rite\" aderisce agli stessi principi dottrinali ( e formali) del gruppo anglosassone. Dal 1998 i membri della Comunit\u00e0 Odinista presiedono a riunioni e ai bl\u00f3tar dell'Odinic Rite. Nella primavera del 2006 alcuni affiliati dell'Odinic Rite hanno soggiornato per diversi giorni tra Piemonte e Valle d'Aosta per partecipare a bl\u00f3tar, ospiti di affiliati della C.O. \nLa struttura organizzativa \u00e8 simile (la Corte dei Gothar nella versione italiana \u00e8 definita \"corte di Gambara\", periodo di apprendistato degli affiliati, adesione alle nove virt\u00f9 nobili e ai \"nove incarichi\" della tradizione odinista). Per stessa ammissione dei suoi affiliati, l'influenza dell'odinismo anglosassone ha giocato un ruolo determinante nella formazione della coscienza e nella fondazione della C.O.(1994).\n\"The Book of Bl\u00f3tar\".\n\"Il libro dei bl\u00f3ts\" \u00e8 un libro di rituali pubblicato dall\"'Heimdall league\" dell'Odinic Rite. Pubblicato la prima volta nel 1991, notevolmente ampliato nel 1993 e aggiornato nelle successive edizioni, descrive i 12 maggiori rituali mensili dell'Odinic Rite, e Riti di Passaggio, un Bl\u00f3t per la cura, un \"Battesimo\" (cerimonia in cui viene dato il nome) della Spada, un rituale per la bonifica della terra, un rito per la consacrazione dello stemma, brevi invocazioni e rituali quotidiani. C'\u00e8 anche una spiegazione dettagliata delle necessit\u00e0 e dei propositi per compiere il rituale (ad esempio sono descritti gli abiti di cerimonia).\nL'Odinic Rite continua a praticare questi rituali e pi\u00f9 recentemente sono pubblicati rituali mensili nel giornale dell\"'OR Briefing\". Queste pubblicazioni, costose e poco maneggevoli, sono state raccolte in un unico volume. Comunque, \u00e8 bene notare che questo libro \u00e8 stato pubblicato dal e per l'Odinic Rite e i rituali e gli altri contenuti non sono applicabili ad ogni altro gruppo eteno."}
{"id": "1298734", "revid": "773636", "url": "https://it.wikipedia.org/wiki?curid=1298734", "title": "Chiesa della Madonna della Rosa (Trequanda)", "text": "La chiesa della Madonna della Rosa si trova nel territorio comunale di Trequanda, in provincia di Siena, poco fuori dell'abitato di Petroio.\nDescrizione.\nL'edificio settecentesco deve il suo nome a suor Rosa Generali, nata a Castelmuzio nel 1648, che usava ritirarsi in preghiera in questo luogo; la tradizione vuole che dopo la sua morte, avvenuta nel 1680, vi fiorisse costantemente una rosa.\nLa facciata intonacata dell'edificio \u00e8 arricchita da numerosi elementi ornamentali in mattoni: quattro paraste sostengono le cornici fortemente modanate su cui si imposta il rilevato timpano triangolare con un occhio circolare al centro. Il portale \u00e8 sormontato da un arco ed affiancato da due finestrelle. Al termine del margine sinistro del tetto a capanna \u00e8 ubicato il campanile a vela.\nNell'interno, ad aula rettangolare, l'altare maggiore in stucco incornicia una tempera murale con la \"Madonna col Bambino\"."}
{"id": "1298743", "revid": "461628", "url": "https://it.wikipedia.org/wiki?curid=1298743", "title": "Chiesa di San Giorgio (Petroio)", "text": "La chiesa di San Giorgio \u00e8 un luogo di culto cattolico a Petroio, nel comune di Trequanda. \u00c8 l'edificio sacro pi\u00f9 antico del paese, eretto a partire dal Trecento.\nStoria.\nLa struttura era originariamente pi\u00f9 bassa, come si evince dal paramento murario della facciata: la parte inferiore \u00e8 a conci di pietra tufacea ad inserzione regolare, mentre il successivo innalzamento \u00e8 in muratura mista. Il portale architravato \u00e8 sormontato da un occhio circolare. Sul margine laterale destro del tetto a capanna venne costruito nel corso del Settecento il campanile a vela con bifora campanaria.\nDescrizione.\nL'interno \u00e8 ad un'unica navata; sul muro di sinistra si apre la cappella del Santissimo Sacramento."}
{"id": "1298745", "revid": "767487", "url": "https://it.wikipedia.org/wiki?curid=1298745", "title": "Hornsund (fiordo)", "text": "L'Hornsund \u00e8 un fiordo situato sull'isola di Spitsbergen occidentale, facente parte dell'arcipelago delle isole Svalbard, in Norvegia. Il fiordo sfocia nel Mare di Groenlandia; la sua foce \u00e8 larga 12 chilometri. Il fiordo \u00e8 lungo 30 chilometri. Nel luglio 1957 sulla sponda settentrionale dell'Horsund fu fondata la stazione meteorologica polacca di Hornsund."}
{"id": "1298749", "revid": "1573940", "url": "https://it.wikipedia.org/wiki?curid=1298749", "title": "Chiesa dei Santi Pietro e Paolo (Petroio)", "text": "La chiesa dei Santi Pietro e Paolo si trova a Petroio, nel comune di Trequanda.\nDescrizione.\nLa semplice facciata a bozze irregolari di pietra \u00e8 preceduta da una scalea; al termine del lato destro \u00e8 collocata la bassa torre campanaria.\nL'interno, a croce latina e ad un'unica navata, \u00e8 stato rimaneggiato nel corso dell'Ottocento. Sulla parete presbiteriale sono stati collocati gli affreschi staccati dalla chiesa di Sant'Andrea, di ambito quattrocentesco senese;\nla parte centrale rappresenta la \"\"Crocifissione\" con ai lati la \"Madonna e i Santi Girolamo, Giovanni, Andrea e Maria Maddalena\"; in basso \u00e8 rappresentato l'\"Ecce Homo\"; sulla sinistra \u00e8 stata posta la \"Madonna che allatta il Bambino\", mentre sulla destra \u00e8 l'effigie di \"San Sebastiano\"\". Nel transetto sinistro \u00e8 collocata la lunetta lignea con la \"Madonna col Bambino\" di Taddeo di Bartolo."}
{"id": "1298752", "revid": "554814", "url": "https://it.wikipedia.org/wiki?curid=1298752", "title": "Sondaggio", "text": ""}
{"id": "1298753", "revid": "767487", "url": "https://it.wikipedia.org/wiki?curid=1298753", "title": "Bobby Schayer", "text": "\u00c8 entrato nel gruppo dopo l'addio di Pete Finestone, e ha registrato con la band 6 album pi\u00f9 un EP; ma nel 2001 ha sub\u00ecto una ferita alla spalla che gli ha impedito di continuare a suonare la batteria a livello professionistico. Ha cos\u00ec lasciato, ed \u00e8 stato sostituito da Brooks Wackerman. Oggi si divide tra Londra e N.Y. insegnando musica e batteria."}
{"id": "1298754", "revid": "1573940", "url": "https://it.wikipedia.org/wiki?curid=1298754", "title": "Pieve di Santo Stefano a Cennano", "text": "La pieve di Santo Stefano a Cennano \u00e8 un luogo di culto cattolico che si trova nei pressi di Castelmuzio, nel comune di Trequanda, in provincia di Siena.\nNota storica.\nLa chiesa romanica fu costruita nel Medioevo, nel 1285 (infatti \u00e8 coeva alla pieve di Montisi). Nel XVI sec. fu aggiunto il campaniletto a vela, nel secolo successivo l'altar maggiore barocco.\nDescrizione.\nEsterno.\nLa facciata ha un semplice profilo a capanna, dove si staglia il portale goticizzante, risaltato rispetto al prospetto e sormontato da un'alta monofora con la vetrata policroma raffigurante santo Stefano.\nLa parte absidale mostra, nei coronamenti ad arcatelle pensili, un carattere pi\u00f9 decisamente romanico. Sopra la parete di fondo si trova il campaniletto a vela con doppia finestrella per le campane.\nSul fianco destro una finestrella reca nello strombo una ghiera a sezione circolare e le figure affrontate di un uomo e di un'aquila.\nInterno.\nAll'interno, la chiesa presenta un impianto basilicale a tre navate concluse da absidi, ma solo la parte terminale mostra l'assetto originale: l'ultima coppia di pilastri sorregge gli archi, che si appoggiano alla parete di fondo, e tre arcate trasversali, che scandiscono il presbiterio. Infatti, nello spazio riservato ai fedeli, solo dei pilastri rettangolari sorreggono il soffitto. Nell'abside maggiore si trova l'altare barocco. Davanti ad esso, separato da una balaustra lignea, si trova il moderno altare post-conciliare in legno di noce."}
{"id": "1298756", "revid": "1573940", "url": "https://it.wikipedia.org/wiki?curid=1298756", "title": "Chiesa di Santa Maria a Sicille", "text": "La chiesa di Santa Maria a Sicille \u00e8 un edificio religioso situato in localit\u00e0 Sicille, nel comune di Trequanda, in provincia di Siena.\nDescrizione.\nCostruita nel 1263, ha la facciata a bugne regolari di pietra con il portale architravato sormontato da un arco acuto. I salienti del tetto a capanna sono decorati da cornici dentellate a mattoni; il campanile a vela \u00e8 settecentesco.\nSull'architrave \u00e8 un'iscrizione racchiusa da due Croci di Malta - l'antico simbolo dei Templari -, mentre l'occhio \u00e8 sormontato dallo stemma olivetano perch\u00e9 dopo la soppressione dell'ordine cavalleresco la Badia pass\u00f2 ai Monaci Olivetani.\nNell'interno, ad aula unica rettangolare con tetto a capriate lignee, si trovano due affreschi quattrocenteschi rappresentanti la \"Madonna col Bambino e i Santi Pietro e Paolo e San Girolamo in trono e i Santi Sebastiano e Benedetto\"."}
{"id": "1298764", "revid": "339392", "url": "https://it.wikipedia.org/wiki?curid=1298764", "title": "Madness (film 1971)", "text": ""}
{"id": "1298766", "revid": "88740", "url": "https://it.wikipedia.org/wiki?curid=1298766", "title": "Arnold Gingrich", "text": "\u00c8 stato il cofondatore, insieme a David A. Smart, e il direttore della rivista statunitense \"Esquire\". Cre\u00f2 la rivista nel 1933 e rimase alla sua guida fino al 1961. \nPubblic\u00f2 gli scritti di autori del calibro di Ernest Hemingway, William Faulkner, John Steinbeck, Thomas Wolfe, John Dos Passos, Garry Wills, Truman Capote e Norman Mailer e fu uno dei pochi direttori di riviste a pubblicare regolarmente i racconti di Francis Scott Fitzgerald verso la fine degli anni trenta, tra i quali la serie con \"Pat Hobby\" come protagonista. Pubblic\u00f2 anche alcuni racconti di Jack Woodford, del quale era diventato amico negli anni venti quando avevano lavorato insieme in un'agenzia di pubblicit\u00e0. Scrisse l'introduzione per il celebre testo di Woodford sull'arte della scrittura e della pubblicazione \"Trial and Error\".\nIl nome della sua rivista, \"Esquire\", fu scelto dopo che Gingrich aveva ricevuto una lettera indirizzata a \"\"Arnold Gingrich, Esq.\" (\"Esquire\" significa \"scudiero\" o \"nobiluomo\"\" formula gi\u00e0 all'epoca desueta che aveva divertito il giornalista). La rivista fiss\u00f2 il formato standard per le riviste rivolte ad un pubblico maschile.\nEra un grande appassionato della pesca alla mosca e la leggenda vuole che leggesse ogni anno il libro \"The Compleat Angler\" (It. Il pescatore perfetto) di Izaak Walton. Nel 1974 scrisse a sua volta un libro su questo sport intitolato \"The Fishing in Print\"."}
{"id": "1298767", "revid": "124123", "url": "https://it.wikipedia.org/wiki?curid=1298767", "title": "Sandra V\u00f6lker", "text": "Specializzata nello stile libero e nel dorso, ha vinto tre medaglie ai Giochi olimpici di Atlanta 1996."}
{"id": "1298771", "revid": "111319", "url": "https://it.wikipedia.org/wiki?curid=1298771", "title": "Stavenger", "text": ""}
{"id": "1298772", "revid": "773636", "url": "https://it.wikipedia.org/wiki?curid=1298772", "title": "Chiesa di Sant'Andrea (Papaiano)", "text": "La chiesa di Sant'Andrea, oggi chiesa di San Rocco, \u00e8 un edificio religioso situato a Papaiano, nel comune di Poggibonsi, in provincia di Siena, arcidiocesi di Siena-Colle di Val d'Elsa-Montalcino.\nStoria.\nLa chiesa \u00e8 citata per la prima volta in un atto del 972 quando venne venduta dai due compatroni dell'epoca al marchese Ugo di Toscana, il quale il 10 agosto 998 la don\u00f2 con il vicino castello di Papaiano all'Abbazia di Mart\u00f9ri. Il successore il marchese Bonifacio si distinse soprattutto per la dispersione del patrimonio dei beni dell'abbazia ma nel 1075 i giudici della marchesa Beatrice fecero in modo che la chiesa di sant'Andrea venisse restituita alla badia di Mart\u00f9ri.\nLa vita della chiesa era strettamente legata alle vicende del vicino castello di Papaiano (nel 1015 presso il castello si accampo l'imperatore Enrico II) che nella prima met\u00e0 del XII secolo conobbe un notevole sviluppo. Ci\u00f2 port\u00f2 ad una ricostruzione della chiesa nelle forme attuali. I lavori furono iniziati dall'abate di Mart\u00f9ri che ne era ritornato patrono dopo che, per qualche tempo, in seguito ad un atto di papa Niccol\u00f2 II la chiesa dipese dalla pieve di Mart\u00f9ri, e furono conclusi dalla comunit\u00e0 di canonici che risulta insediatasi prima del 1173.\nNel 1155 un atto del papa Adriano IV conferm\u00f2 il possesso al pievano poggibonsese e su questo fecero leva i canonici di Papaiano per affrancarsi dall'abbazia. Testimonianze di queste lotte si trovano in atti dei primi del XIII secolo quando risulta che alcuni dei canonici si legarono alla Abbazia di Isola e pochi anni dopo risulta istruita una causa tra gli uomini di Papaiano e l'abate di Mart\u00f9ri, causa che si concluse il 31 ottobre 1220 quando la chiesa venne interdetta al culto dal Capitolo di Siena. La questione venne ricomposta in seguito alla conferma del possesso alla abbazia di Mart\u00f9ri decretata al priore Guido il 2 marzo 1228 e accettata, con promessa di obbedienza all'abate, l'11 maggio 1232 quando la chiesa venne riconsacrata.\nLa chiesa per tutto il XIII secolo fu abbastanza ricca come dimostrano le decime pagate tra il 1275 e il 1303 quando versa sempre almeno 6 lire.\nNel XVII secolo, anche se nel frattempo la chiesa era molto decaduta, si ridefin\u00ec l'interno secondo lo stile barocco e i lavori portarono all'intonacatura dell'interno e alla costruzione di un altare sulla fiancata destra. Nel 1770 venne istituita la \"compagnia di San Rocco\" e in quell'anno cambi\u00f2 il santo titolare.\nLa chiesa fu sottoposta a imponenti restauri tra il 1881 e il 1893 a spese dell'Economato Generale di Firenze e i lavori, diretti dall'ingegner Giovanni Pampaloni, portarono tra l'altro alla realizzazione della bifora in facciata.\nArchitettura e patrimonio artistico.\nLa chiesa originaria consisteva in un edificio ad aula unica rettangolare coperta a tetto e terminante in un transetto triabsidato secondo uno stile diffuso tra gli edifici dell'ordine Benedettino anche se \u00e8 stata ipotizzato che la pianta della chiesa ripeta quella della scomparsa badia di Mart\u00f9ri. Tutta la struttura presenta una muratura a filaretto riferibile alla prima met\u00e0 del XII secolo.\nEsterno.\nLa facciata, a capanna, ha una forma molto slanciata e sono visibili le varie fasi costruttive. La parte pi\u00f9 in basso presenta un paramento murario realizzato con bozze di arenaria e travertino; al centro si apre un portale architravato con lunetta con arco a tutto sesto. La zona superiore \u00e8 costruita prevalentemente con conci di travertino disposti a corsi orizzontali e paralleli e in questo settore si apre una bifora realizzata alla fine del XIX secolo con materiali estranei al resto della muratura. Sopra la bifora \u00e8 visibile un arco, probabilmente una precedente monofora in seguito tamponata. Quasi al culmine della facciata si trova una stretta feritoia a croce greca fatta con sottili lastre di pietra; in questa zona la muratura \u00e8 abbastanza simile a quella della base.\nSulle fiancate si aprono tre monofore a doppio sguancio centinate disposte simmetricamente su ambo i lati.\nLa tribuna \u00e8 caratterizzata dal volume della abside semicircolare centrale che ha un coronamento a mensole molto simile a quello visibile nella pieve a Castello; la muratura \u00e8 discontinua tanto da far pensare ad un rialzamento effettuato in un secondo tempo. Nel volume dell'abside centrale si aprono tre monofore a doppia strombatura con architrave ed \u00e8 coronata da una semplice cornice convessa. Sul fianco settentrionale s'innesta il volume del transetto a pianta rettangolare aperto da una semplice finestra mentre di quello della fiancata meridionale e della antica torre campanaria non esistono pi\u00f9 tracce (probabilmente perch\u00e9 inglobate negli edifici costruiti successivamente a ridosso della chiesa).\nAlla sommit\u00e0 del lato posteriore si appoggia un campaniletto a vela.\nInterno.\nInternamente l'aula \u00e8 intonacata e conserva gli altari barocchi; sull'altare maggiore \u00e8 un affresco del 1492 con la \"Madonna col Bambino e santi\" attribuito a Filippo di Antonio Filippelli. Il transetto \u00e8 rialzato da due gradini e vi si notano gli arconi murati che davano acceso ai bracci laterali che erano coperti con volta a vela."}
{"id": "1298777", "revid": "767487", "url": "https://it.wikipedia.org/wiki?curid=1298777", "title": "Duchi di Lorena", "text": "I duchi di Lotaringia furono i sovrani del ducato di Lotaringia prima e dei ducati di Brabante e di Lorena poi.\nDuchi di Lotaringia.\nNel 959, la Lotaringia venne divisa in due province: Alta e Bassa Lotaringia, entrambe concesse a dei margravi o vice-duchi sotto il governo di Bruno. Alla morte di Bruno, nel 965, la Bassa Lotaringia, il cui margravio era appena morto, rimase vacante sino al 977. In quell'anno Carlo, figlio minore di Luigi IV d'Oltremare, venne nominato Duca della Bassa Lotaringia e Federico I venne elevato al rango di Duca dell'Alta Lotaringia. I due ducati rimasero separati eccetto per un breve periodo tra il 1033 ed il 1044."}
{"id": "1298778", "revid": "1745361", "url": "https://it.wikipedia.org/wiki?curid=1298778", "title": "Eochaid Feidlech", "text": "Eochu o Eochaid Feidlech (\"il duraturo\"), figlio di Finn, fu, secondo leggende medievali irlandesi e tradizioni storiche, Sovrano supremo d'Irlanda del I o II secolo a.C. \u00c8 pi\u00f9 conosciuto come padre della leggendaria regina Medb del Connacht.\nSecondo il \"Lebor Gab\u00e1la \u00c9renn\" (XII secolo), prese il potere quando sconfisse il precedente e supremo Fachtna F\u00e1thach nella battaglia di Leitir R\u00faaid. La saga in irlandese medio \"Cath Leitrech Ruibhe\" narra di questa battaglia. Mentre Fachtna F\u00e1thach era lontano da Tara in visita all'Ulster, Eochu, poi re del Connacht, mise insieme un esercito, uccise i re provinciali e port\u00f2 via con s\u00e9 da Tara ostaggi. Quando queste notizie giunsero a Fachtna a Emain Macha, egli raccolse un esercito di uomini dell'Ulster e diede battaglia al nemico a Leitir R\u00faaid nel Corann, regione del Connacht settentrionale, ma fu sconfitto e decapitato da Eochu. Fergus mac R\u00f3ich copr\u00ec la ritirata dell'esercito dell'Ulster, mentre Eochu marci\u00f2 a Tara.\nDiversi racconti in irlandese medio gli attribuiscono una grande famiglia. Sua moglie era Cloithfinn, che gli diede sei figlie (Derbriu, Eile, Mugain, Eithne, Clothru e Medb) e quattro figli (i tre Findemna e Conall Anglondach). Derbriu fu l'amante di Aengus dei T\u00faatha D\u00e9 Danann. Sua suocera Garbdalb trasform\u00f2 sei uomini in maiali per aver mangiato noci del suo bosco e Derbriu li protresse per un anno fino a quando loro non furono uccisi da Medb Quando Conchobar mac Nessa divenne sovrano dell'Ulster, Eochu gli diede in spose quattro sue figlie, Mugain, Eithne, Clothru e Medb, per compensare la morte del suo presunto padre, Fachtna F\u00e1thach. Eithne gli diede un figlio, Furbaide, che nacque con un cesareo postumo dopo che l'aveva annegata. Clothru, secondo la tradizione, gli diede il suo figlio pi\u00f9 anziano, Cormac Cond Longas, anche se altre tradizioni dicono che era figlio di Conchobar, che l'aveva concepito con la sua stessa madre, Ness. Medb lasci\u00f2 poi Conchobar ed Eochu la fece regina del Connacht. Un po' di tempo dopo Eochu tenne un'assemblea a Tara, a cui parteciparono Conchobar e Medb. La mattina dopo, Conchobar segu\u00ec Medb al fiume Boyne, dove lei stava facendo il bagno, e la violent\u00f2. Eochu fece guerra a Conchobar sul Boyne, ma fu sconfitto\nI tre Findemna cercarono di rovesciare il padre, affrontandolo nella battaglia di Druimm Criaich. La notte prima dello scontro, la loro sorella Clothru, temendo che loro potessero morire senza lasciare un erede, li sedusse e giacque con loro, concependo il futuro re supremo Lugaid Riab nDerg. Il giorno successivo i tre furono uccisi e loro padre.\nRegn\u00f2 per dodici anni, morendo per cause naturali a Tara. Gli successe il fratello Eochu Airem. Il \"Lebor Gab\u00e1la\" fa combaciare il suo regno con la dittatura di Gaio Giulio Cesare (48-44 a.C.) Goffredo Keating data invece il suo regno al 94-82 a.C., mentre gli \"Annali dei quattro maestri\" al 143-131 a.C.."}
{"id": "1298779", "revid": "701660", "url": "https://it.wikipedia.org/wiki?curid=1298779", "title": "Chiesa di San Lorenzo (Poggibonsi)", "text": "La chiesa di San Lorenzo si trova nel centro storico di Poggibonsi, in provincia di Siena, arcidiocesi di Siena-Colle di Val d'Elsa-Montalcino.\nStoria e descrizione.\nRicostruita ai primi del Trecento e in gran parte in seguito ai notevoli danni riportati durante la Seconda Guerra Mondiale, si presenta con il semplice paramento in pietrame misto a travertino e la facciata a capanna.\nSono evidenti le tracce di diverse fasi costruttive: la prima facciata, pi\u00f9 ridotta, corrispondeva all'ampiezza di due navate; in seguito sulla parte sinistra della stessa fu addossato un edificio distrutto durante i bombardamenti degli anni quaranta del XX secolo. L'attuale portale \u00e8 sovrastato da una monofora (in sostituzione di un oculo) frutto della ricostruzione avvenuta nel secondo dopoguerra. Sul fianco destro \u00e8 presente un portale di gusto romanico con una lunetta con arco a tutto sesto contornato da una doppia modanatura.\nInterno.\nL'interno \u00e8 a tre navate divise da due coppie di pilastri, reggenti arcate a tutto sesto. Le tre absidi quadrangolari del presbiterio sono coperte da volte ogivali.\nCon la parziale ricostruzione postbellica l'interno ha perduto gli altari barocchi e l'ottocentesca bicromia neogotica."}
{"id": "1298782", "revid": "289247", "url": "https://it.wikipedia.org/wiki?curid=1298782", "title": "Elefantiasi letteraria", "text": ""}
{"id": "1298784", "revid": "767487", "url": "https://it.wikipedia.org/wiki?curid=1298784", "title": "Sondaggio d'opinione", "text": "Il sondaggio d'opinione \u00e8 una ricerca ed elaborazione di dati statistica con lo scopo di conoscere l'opinione di un gruppo di persone relativo ad un dato argomento.\nI sondaggi d'opinione, di solito, vengono svolti rivolgendo ad un campione di riferimento (un piccolo numero di persone) una serie di domande ed estrapolando le risposte di un gruppo pi\u00f9 ampio in un intervallo di confidenza secondo tecniche di tipo statistico.\nDiffusi sono i sondaggi d'opinione all'interno di ricerche di mercato e in ambito politico per conoscere le tendenze politiche dell'elettorato pubblico, specie in vista di elezioni o come \"feedback\" sul grado di soddisfazione/apprezzamento politico o di un partito politico. Il sondaggio d'opinione che si occupa di estrapolare i risultati elettorali durante le giornate elettorali \u00e8 detto invece \"exit poll\".\nTeoria.\nSia un sondaggio aleatorio di grandezza formula_1 e formula_2 \u00a0 la proporzione di persone che rispondono \u00abs\u00ec\u00bb alla domanda posta. Il teorema del limite centrale dice che se formula_1 \u00e8 un numero sufficientemente grande allora formula_2 \u00a0 segue approssimativamente una distribuzione normale con media formula_5 (la proporzione nella popolazione) e deviazione standard \u00a0 formula_6. L'intervallo di confidenza al 95% \u00e8 \u00a0 formula_7.\u00a0 Per maggiore sicurezza, prendiamo il valore formula_8 che d\u00e0 la pi\u00f9 grande varianza. L'intervallo di confidenza diventa formula_9. Se formula_10 si ottiene formula_11. Il margine di errore \u00e8 pi\u00f9 o meno 3 punti di percento.\nSia formula_12 l'errore di stima, cio\u00e8 la differenza tra formula_5 e formula_2. Per un errore dato, la grandezza necessaria del campione \u00e8 formula_15.\nUn sondaggio stratificato (la popolazione \u00e8 divisa in diversi gruppi e si prende un campione in ogni gruppo) \u00e8 preferibile a un sondaggio aleatorio semplice, poich\u00e9 la varianza \u00e8 pi\u00f9 piccola.\nUn sondaggio secondo il metodo delle quote non \u00e8 basato sulla teoria statistica e non permette di calcolare la probabilit\u00e0 di un dato errore. Questo metodo suppone una correlazione tra le caratteristiche della popolazione. I caratteri ritenuti secondo il metodo delle quote sono il sesso, l'et\u00e0, la professione, e la regione. Le proporzioni di queste variabili nella popolazione danno le quote da applicare al campione. Si suppone che l'opinione della popolazione sia correlata con queste variabili dette di controllo. \nPu\u00f2 capitare che un sondaggio secondo il metodo delle quote dia un miglior risultato di un sondaggio aleatorio. Tra il 1970 e il 1979 la media degli errori dei sondaggi sulle elezioni in Inghilterra \u00e8 stata di 3 punti di percento per i campionamenti per quote e 6,3 punti per i sondaggi aleatori..\nUn campione distorto dar\u00e0 un pessimo risultato anche se il campione contiene diverse migliaia di persone. L'esempio pi\u00f9 famoso \u00e8 quello del Literary Digest nel 1936.\nIl campione.\nL'accuratezza nella composizione del campione \u00e8 fondamentale per la rappresentativit\u00e0 dei risultati. a patto che in esso si trovino rappresentate:\nAumentare la base campionaria rimane possibile ma spesso, oltre ad essere oggettivamente dispendiosa, presenta benefici marginali poco importanti.\nInfatti abbattere significativamente la percentuale d'errore sotto il 3% in un normale campionamento significherebbe avvicinare progressivamente la dimensione del campione a quella di tutta la popolazione.\nL'oggetto dell'indagine.\nL'oggetto di un sondaggio d'opinione potrebbe essere qualsiasi argomento di interesse del committente, tuttavia si registrano sondaggi soprattutto di carattere:\nLa presentazione delle domande.\n\u00c8 indubbio che il modo nel quale una domanda \u00e8 posta agli intervistati influenzi la scelta della risposta, a tal proposito si veda il lavoro di Daniel Kahneman e Amos Tversky sulla scelta razionale.\nSondaggi a risposta libera.\nPer evitare che i sondaggi siano finalizzati a influenzare le scelte degli elettori, nel 2006 nasce il Glob di \"fremsoft.it\" che consiste in uno strumento all'apparenza simile a un \"blog\", ma mirato alla raccolta di voti e opinioni, finalizzato alla proposta di nuove leggi in Parlamento. La formula del \"blog\", miscelata al concetto di sondaggio, costituisce il Glob: sondaggi a risposta libera."}
{"id": "1298786", "revid": "773636", "url": "https://it.wikipedia.org/wiki?curid=1298786", "title": "Collegiata di Santa Maria Assunta (Poggibonsi)", "text": "La Collegiata di Santa Maria Assunta, o Propositura, \u00e8 il principale luogo di culto cattolico di Poggibonsi, in provincia di Siena, sede dell'omonima parrocchia appartenente all'arcidiocesi di Siena-Colle di Val d'Elsa-Montalcino.\nStoria.\nLa prima testimonianza sulla chiesa risale ad un atto emesso durante il pontificato di papa Niccol\u00f2 II col quale si confermano le chiese a lei sottoposte, atto in seguito confermato il 6 maggio 1155 con una bolla di papa Adriano IV. Un'altra testimonianza risale al marzo del 1075 quando l'allora pieve di Santa Maria nel borgo di Mart\u00f9ri fa da sede per un placito concesso dalla marchesa Beatrice di Toscana in favore della vicina abbazia di Mart\u00f9ri. Il 4 aprile 1156 all'interno della pieve il conte Guido Guerra dona ai consoli del comune di Siena una parte del sovrastante \"Montis Bonizi in Valle de Marturi\": con questo atto la chiesa di santa Maria divenne il centro di uno dei borghi del nuovo e potente castello.\nProbabilmente fin dall'XI secolo insieme al pievano viveva una comunit\u00e0 di canonici che per\u00f2 \u00e8 testimoniata solo da un atto del 20 dicembre 1174 col quale vengono nominati testimoni il pievano Guido e canonici Ildebrando e Cione. Tra i locali annessi alla pive c'era anche un dormitorio documentato dal 14 giugno 1188 data in cui i chierici concessero al priore della canonica di Talciona Giovanni il permesso di officiare per il suo popolo in Poggibonsi. Ai canonici di santa Maria venne indirizzata una bolla di papa Innocenzo III datata 17 ottobre 1206\nIn questa pieve il 4 giugno 1203 venne pronunciato il celebre Lodo di Poggibonsi col quale vennero demarcati i confini tra la Repubblica di Firenze, al cui territorio la pieve apparteneva, e la Repubblica di Siena. L'essere l'avamposto fiorentino port\u00f2 i pievani di Mart\u00f9ri ad essere spesso in conflitto con la diocesi di Siena per la supremazia delle chiesa di \"Podium Bonitii\"; un primo scontro si ebbe gi\u00e0 l'8 giugno 1203 quando il priore di Talciona (diocesi di Siena) si sottomise a Miscianello pievano di Santa Maria.\nTutta la prima met\u00e0 del XIII secolo \u00e8 dominata dalla figura del pievano Tebaldo, che ebbe anche il titolo di Proposto e spesso fu designato come delegato papale. Nonostante la distruzione del castello di Poggio Bonizio e la conseguente devastazione del territorio, la pieve di Santa Maria nell'ultimo quarto del XIII secolo era ancora ricchissima, grazie soprattutto al suo territorio che anche se molto ristretto era popolosissimo, era dotato di bene 33 chiese suffraganee, ed al prestigio del suo pievano Bernardo che tra il 1277 e il 1278 fu nominato sottocollettore per le decime della diocesi di Fiesole.\nLa chiesa di Santa Maria, referente religiosa, politica ed economica dei fiorentini nella zona, venne dotata nel 1314 di un nuovo fonte battesimale in marmo scolpito e dal 1332 fu inserita negli Statuti del comune con numerosi rubriche per regolarne la vita; ad esempio era \"in Plebe Sancte Marie\" che si tenevano i consigli comunali e inoltre le sue campane dovevano segnalare il coprifuoco.\nNel XIV secolo facevano parte del complesso plebano la chiesa, la canonica, il chiostro (documentato dal 1239), una torre campanaria e una \"loggia plebis\" posta davanti alla chiesa e documentata fino alla met\u00e0 del XIX secolo; vi era inoltre un \"hospitium plebis\" intitolato a san Nicola e oggi identificabile con la cappella di san Gregorio. L'annesso oratorio di san Niccol\u00f2 secondo vari storici sarebbe da identificarsi con l'antica cappella di Santa Croce donata dal marchese Ugo di Toscana all'abate di Mart\u00f9ri alla fine del X secolo.\nNella pieve venivano celebrate tutte le festivit\u00e0 dei vari santi cittadini per i quali vennero costruite varie cappelle come per esempio quella dedicata a Santa Bona per la quale gli affreschi dovevano essere ancora completati in data 20 luglio 1371.\nNel 1592, a seguito della costituzione della nuova Diocesi di Colle Val d'Elsa, il piviere di santa Maria fu staccato dalla diocesi di Firenze per essere inserito nella nuova realt\u00e0. Alla fine del XVIII secolo l'edificio risultava pericolante tanto che nel 1787 si tent\u00f2 un primo restauro, ma un terremoto nel 1806 vanific\u00f2 il lavoro. Fu nuovamente restaurata consolidando la parte nord della chiesa e in quella occasione l'oratorio di san Niccol\u00f2 fu trasformato in battistero.\nNel 1863 l'edificio era nuovamente lesionato tanto che se ne decise la demolizione e la ricostruzione in forme neoclassiche. Nel 1896 nella torre campanaria fu installato l'orologio. Tra il 2003 e il 2012 la collegiata \u00e8 stata oggetto di un importante intervento di restauro interno, nel corso del quale \u00e8 stata riorganizzata l'area presbiterale nelle sue forme attuali.\nArchitettura e patrimonio artistico.\nL'antica pieve.\nLa pieve originaria era una basilica a tre navate con abside cripta.\nL'antica facciata, oggi distrutta, appare in un disegno della met\u00e0 dell'Ottocento, era salienti con un solo portale centrale e sopra ad sesso stava una finestra. L'ordine inferiore era costituito da un portico a pilastri collegato alla torre campanaria. L'interno era diviso da due serie di tre arcate poggianti su quattro colonne con capitelli decorati con figure zoomorfe. Alla fine di ognuna delle tre navate vi erano altrettante cappelle dotate di altari.\nNel libro di Attilio Ciaspini (1850) troviamo una descrizione dell'interno che qui riportiamo:\nOggi rimangono poche tracce della vecchia pieve. Nel fianco settentrionale \u00e8 visibile una monofora archiacuta posta in corrispondenza di una delle cappelle; nei depositi della sagrestia si trova, malamente conservato, un capitello decorato con fogliami d'acqua con abaco sottile e base modanata proveniente dall'antica cripta.\nLa torre campanaria \u00e8 la parte meglio conservata della primigenia pieve, tranne che nella parte terminale realizzata nell'Ottocento. L'ordine inferiore presenta un paramento murario isodomo realizzato in travertino dove, appena sopra l'arcone di passaggio, si vedono due lesene.\nCappella di San Gregorio.\nLa cappella di san Gregorio consta di una semplice aula coperta a tetto e priva di abside. La facciata in origine era a capanna con sopra al portale un occhio in cotto parzialmente visibile tuttora. Il portale presenta un archivolto in mattoni sagomati e una lunetta affrescata; l'architrave in arenaria poggia su due mensole convesse e presenta delle decorazioni a festoni floreali di stile lucchese.\nLa chiesa attuale.\nAll'interno, di forma basilicale a tre navate su colonne, nel braccio destro del transetto \u00e8 collocato un fonte battesimale marmoreo del 1341, mentre nell'abside si trova una \"Resurrezione\" di Francesco Botticini e tele di Aurelio Lomi, Giuseppe Collignon e Alessandro Franchi.\nSulla cantoria in controfacciata si trova l'organo a canne, costruito da Antonio e Filippo I Tronci nel 1755; lo strumento, racchiuso all'interno di una cassa lignea con decorazioni architettoniche, dispone di 12 registri su unico manuale e pedale, ed \u00e8 a trasmissione integralmente meccanica."}
{"id": "1298787", "revid": "2181598", "url": "https://it.wikipedia.org/wiki?curid=1298787", "title": "Hammersmith e Fulham", "text": "Il London Borough of Hammersmith and Fulham \u00e8 una municipalit\u00e0 londinese nella parte ovest della citt\u00e0, e fa parte della Londra interna.\nStoria.\nVenne costituito nel 1965 dalla fusione dei quartieri metropolitani di Hammersmith e Fulham. Era noto come London Borough of Hammersmith fino a quando il nome venne cambiato nell'attuale, il 1\u00ba gennaio 1979, per decisione del consiglio di quartiere.\nIl quartiere \u00e8 noto nel mondo per aver ospitato la IV Olimpiade del 1908 a White City, per ospitare la principale sede della BBC nel BBC Television Centre, e per le squadre di calcio di Premier League quale il Chelsea nonch\u00e9 le squadre di Championship quali Queens Park Rangers FC e Fulham FC.\nAttraversato dalla A4 Great West Road e dalla A40 Westway, \u00e8 sede degli uffici di molte aziende e nella zona di White City nel 2008 \u00e8 stato completato il Westfield London, un grande centro commerciale con nuovi collegamenti.\nFulham \u00e8 gemellata con Montefiore Conca, in provincia di Rimini.\nDistretti.\nIl quartiere comprende le aree di:"}
{"id": "1298789", "revid": "767487", "url": "https://it.wikipedia.org/wiki?curid=1298789", "title": "Baia del Re", "text": "La baia del Re (in norvegese Kongsfjorden) \u00e8 un fiordo situato nell'isola di Spitsbergen occidentale, la pi\u00f9 estesa dell'arcipelago delle isole Svalbard, in Norvegia.\nIl fiordo \u00e8 lungo 26 chilometri. Due ghiacciai, Kronebreen e Kongsvegen, sono situati sulle sponde del fiordo. La citt\u00e0 di Ny-\u00c5lesund, una citt\u00e0 di scienziati provenienti da tutto il mondo, \u00e8 localizzata sulla sponda meridionale della baia del Re. La citt\u00e0 \u00e8 tappa di tutte le crociere delle Svalbard, molto care, ma che offrono la vista di splendidi paesaggi naturali.\nLa zona venne scelta come base di appoggio della regia nave \"Citt\u00e0 di Milano\" durante la spedizione artica italiana del 1928."}
{"id": "1298790", "revid": "1543377", "url": "https://it.wikipedia.org/wiki?curid=1298790", "title": "Ginnastica ai Giochi della VII Olimpiade", "text": "Le competizioni di ginnastica ai Giochi della VII Olimpiade si sono svolte allo Stadio Olimpico di Anversa tra il 23 e il 27 agosto 1920. Si sono disputati quattro eventi, tutti maschili."}
{"id": "1298791", "revid": "36426", "url": "https://it.wikipedia.org/wiki?curid=1298791", "title": "Santuario di Santa Maria al Romituzzo", "text": "Il santuario di Santa Maria al Romituzzo si trova nella periferia meridionale di Poggibonsi, in provincia di Siena, arcidiocesi di Siena-Colle di Val d'Elsa-Montalcino.\nStoria e descrizione.\nDeve il suo nome, Romituzzo, al fatto che in quel luogo, un tempo in aperta camapagna, si erano ritirate a vivere alcune donne devote, dette romite, fin dal XIV secolo.\nSempre nel corso del XIV secolo, un pittore di scuola senese aveva affrescato un tabernacolo viario con l'immagine della \"Madonna della neve\". La devozione per questa immagine crebbe a tal punto che attorno al 1460 venne costruito un oratorio, nella sua prima struttura, per volere di Antonio degli Adimari.\nL'oratorio visse il periodo di massimo splendore attorno alla met\u00e0 del Cinquecento.\nGli interni della chiesa e della sagrestia sono dominati dalla presenza di un elevatissimo numero di ex voto offerti alla Madonna da parte di fedeli miracolati."}
{"id": "1298799", "revid": "49022", "url": "https://it.wikipedia.org/wiki?curid=1298799", "title": "Racconto (genere letterario)", "text": ""}
{"id": "1298800", "revid": "115549", "url": "https://it.wikipedia.org/wiki?curid=1298800", "title": "Hammersmith and Fulham", "text": ""}
{"id": "1298801", "revid": "122775712", "url": "https://it.wikipedia.org/wiki?curid=1298801", "title": "Filosofia pratica", "text": "\u00c8 Aristotele a definire per primo la filosofia pratica:\nStoria della disciplina.\nPrima dello Stagirita i sofisti assimilavano la pratica alla \"techn\u00e9\": la retorica era un sapere tecnico indirizzato alla pratica. Socrate stesso non distingueva la teoria come conoscenza intellettuale distinta dalla pratica quando sosteneva che la stessa conoscenza del bene fosse sufficiente a praticarlo.\nCos\u00ec \u00abPlatone riconosce...alla politica una finalit\u00e0 pratica perch\u00e9 la considera una scienza non soltanto capace di pronunciare giudizi ma capace anche e soprattutto di comandare; ma questa \u00e8 una divisione interna alla scienza conoscitiva non \u00e8 un genere di scienza diverso. Ci\u00f2 conferma la sua idea di una scienza insieme teoretica e pratica, la dialettica, appunto, che \u00e8 anche politica.\u00bb\nAristotele preferisce parlare pi\u00f9 che di filosofia pratica di \"scienza politica\" (polithik\u00e9 epist\u00e9me): egli infatti ritiene che le scienze sia pratiche che poietiche (\u03c0\u03bf\u03b9\u03b7\u03c4\u03b9\u03ba\u03ae da \u03c0\u03bf\u03af\u03b7\u03c3\u03b9\u03c2, l'azione produttiva) hanno lo scopo di realizzare un fine, identificato dalla saggezza, che si vuole raggiungere per un suo intrinseco valore o per servirsi di questo per conseguire un fine pi\u00f9 alto: ad esempio il fine pu\u00f2 essere accumulare denaro ma questo poi costringer\u00e0 ad operare per conseguire altri fini. Il fine supremo, valido di per s\u00e9, sar\u00e0 invece la felicit\u00e0 che si raggiunger\u00e0 soddisfacendo la parte migliore ed essenziale dell'uomo: l'attivit\u00e0 razionale. Ma se ha valore la felicit\u00e0 individuale tanto pi\u00f9 varr\u00e0 la felicit\u00e0 di tutti e per questo occorrer\u00e0 esercitare la scienza politica, la suprema filosofia pratica\nNella filosofia romana Cicerone, influenzato dagli stoici assimila la filosofia pratica alla saggezza come dimostra la sua traduzione di \"phronesis\" con \"prudentia\", distinguendola dalla \"sapientia\" (\"sophia\"), la filosofia, \u00abscienza delle cose umane e divine\u00bb. La filosofia pratica dunque \u00e8 \u00abla scienza delle cose da perseguire e rifuggire sia nell'ambito domestico (\"scientia domestica\") che nell'ambito politico (\"scientia civilis\")\u00bb\nMentre il termine \"pratica\" era stato sostituito dai postaristotelici con quello di \"etica\", e la stessa filosofia pratica era stata confusa nel periodo ellenistico con la saggezza, la terminologia medievale della scolastica riprende l'espressione aristotelica di \"filosofia pratica\" : in particolare Domenico Gundisalvo (in latino Dominicus Gundissalinus), sulle orme di Avicenna, nella sua opera \"De divisione philosophiae\" divide la filosofia in \"philosophia theorica\" e \"philosophia practica\" e quest'ultima in \"scientia civilis\" (ossia la politica), la \"scientia familiaris\" (o \"oeconomica\"), la \"scientia moralis\" (o \"ethica\")\nNel Rinascimento si torna alla concezione aristotelica della filosofia pratica ma rispetto alla tradizione medioevale precedente la si intende come uno strumento di rinnovamento religioso e politico. L'etica aristotelica servir\u00e0 all'individuazione di quelle virt\u00f9 politiche miranti alla costituzione di uno stato repubblicano e cristiano assieme. La contemplazione religiosa infatti con la conseguente elevazione spirituale non \u00e8 pi\u00f9 riservata soltanto ai filosofi ma pu\u00f2 appartenere anche al popolo cristiano.\nNel '700 la filosofia pratica conosce le ulteriori definizioni di Giambattista Vico (1668\u20131744) e di Christian Wolff (1679\u20131754). Il filosofo napoletano nel \"De nostri temporis studiorum ratione\" mette a confronto il metodo cartesiano, che sostiene che si possa accettare come vero solo ci\u00f2 di cui si \u00e8 assolutamente certi, restringendo quindi al vero sapere solo quello fondato sulla certezza matematica, con quello della speculazione antica greco-romana fondato sulla constatazione che nella realt\u00e0 non si raggiunge la certezza dell'evidenza cartesiana e che quindi soccorre bene la filosofia pratica intesa nel senso della \"prudenza civile\", che non \u00e8 una scienza ma una forma di saggezza.\nCon l'avvento del pensiero kantiano, fondato sulla distinzione tra ragione teoretica e ragion pratica, si comincia a distinguere la pratica, riservata al mondo dell'azione, dall'etica o morale, che deve giudicare se quell'azione rientra in un agire moralmente valido.\nNell'Ottocento la nascita delle scienze dello spirito e la specializzazione del pensiero allontana le discipline pratiche dalla ricerca filosofica cos\u00ec che la distinzione kantiana si perde nell'idealismo attualistico di Giovanni Gentile, che identifica la teoria con la prassi e nega la stessa possibilit\u00e0 di una filosofia della pratica.\nDalla seconda met\u00e0 del XX secolo rinasce l'interesse per la filosofia pratica riabilitata e riproposta nell'ambito delle principali scuole filosofiche tedesche, su istanza di una rinnovata riflessione critica sui temi dell'agire e della razionalit\u00e0 politica\nNegli anni Sessanta in Germania un gruppo di filosofi ha riproposto infatti la \"riabilitazione\" della filosofia pratica (usc\u00ec una voluminosa antologia a cura di Manfred Riedel: \"Rehabilitierung der praktischen Philosophie\", Freiburg 1972-74).\nAl di l\u00e0 delle differenze interne, il movimento della riabilitazione della filosofia pratica si caratterizza nella critica alla concezione moderna del sapere, ovvero all'identificazione della \"ragione\" con la ragione scientifica, alla riduzione della filosofia a pura analisi del linguaggio, alla supposizione che l'agire etico sia totalmente irrazionale.\nDi contro i filosofi della riabilitazione sostengono che l'ambito della ragione sia molto pi\u00f9 ampio di quello prettamente scientifico, che la filosofia non ha solo funzione di analisi ma anche di valutazione e elaborazione di norme, che l'agire etico e politico sia razionalmente argomentato tramite un \"etica del discorso\".\nLa \"Philosophische Praxis\".\nNel senso comune parlare di \"filosofia pratica\" ha sempre implicato una contraddizione in termini essendo la filosofia intesa come pura astrazione che non ha niente a che fare con le cose reali ed anche \u00abper la mentalit\u00e0 odierna la filosofia non ha pi\u00f9 nulla da dire perch\u00e9 il campo \u00e8 ormai dominato dalla presenza sempre pi\u00f9 invadente dell'arte, della politica, della religione e soprattutto della scienza...Si tratta di mettere in luce la verit\u00e0 insita nell'azione, cio\u00e8 l'originariet\u00e0 della pratica. Per rapportarsi alla verit\u00e0 la pratica non ha pi\u00f9 alcun bisogno della mediazione della filosofia...\u00bb\nEppure la filosofia ai suoi inizi aveva assunto i caratteri della conduzione del \"modo di vita\", ad esempio nell'applicazione concreta dei principi desunti attraverso la riflessione.\nQuesta esigenza di concretezza si era poi persa nel prosieguo della dottrina sino a quando, con l'avvento dei sofisti, la filosofia pretese di divenire l'insegnamento di un sapere tecnico indirizzato alla pratica. L'atteggiamento critico dei sofisti si rivolgeva nei confronti della speculazione filosofica a loro precedente e in particolare della filosofia socratica accusata di essere astratta e lontana dalle necessit\u00e0 reali dell'individuo, persa nelle \"nuvole\" di aristofanesca memoria.\nAccusa ingiustificata questa nei confronti di Socrate che, invece, con il suo dialogare dimostrava come fosse impossibile per la filosofia arrivare a risposte definitive che servissero a risolvere questioni pratiche ma che essa si risolveva nel praticare quel confronto dialogico, quella \"scienza del bene e del male\", il \"dialeghestai\", definito come \"to meghiston agath\u00f2n\", il sommo bene.\nNell'et\u00e0 ellenistica poi l'epicureismo presentava il filosofo come \"medico dell'anima\" per curarla dalle paure degli dei, della morte, del dolore restituendo cos\u00ec all'uomo la pace interiore.\nSulla base di questi presupposti e in presenza della crisi della filosofia in genere e della filosofia pratica in particolare, Gerd B. Achenbach, riprendendo l'antica terminologia, fonda a Bergisch Gladbach nel maggio del 1981 la \"Philosophische Praxis\".\nAchenbach decide cio\u00e8 di intraprendere la strada della filosofia applicata spinto dall'insoddisfazione nei confronti della filosofia accademica, da lui accusata di essersi eccessivamente allontanata dal mondo reale, chiudendosi in percorsi di studio ad uso e consumo dei soli filosofi. La filosofia in crisi ha preteso di trasformarsi in una scienza che non serve altri che s\u00e9 stessa, una posizione assolutamente unica nel campo degli studi accademici.\nScrive in proposito Achenbach: \u00abla filosofia non pi\u00f9 o non ancora pratica sopravvive in un ghetto accademico, dove ha perduto il rapporto con qualsiasi problema che opprime realmente gli uomini. Questa alienazione, che produce sterilit\u00e0 nella filosofia e perdita di senso nella vita quotidiana, viene superata dalla \"Philosophische Praxis\".\u00bb \u00c8 presente anche una seconda ragione nella decisione di Achenbach di dar vita a questa nuova pratica professionale, l'insoddisfazione nei confronti delle professioni di aiuto, ancorate al paradigma strumentale o terapeutico.\nNasce cos\u00ec la cosiddetta consulenza filosofica un'attivit\u00e0 nata in Germania come \"Philosophische Praxis\" e poi diffusasi con diverse caratteristiche in altre parti del mondo, prima come \"Philosophy Practice\" e poi come \"Philosophical counseling\".\nNella sua forma originaria la nuova filosofia pratica non si configura come una professione di aiuto, ma come un dialogo filosofico che si avvia dalla narrazione delle difficolt\u00e0 del consultante ma non ha di mira risposte risolutive, bens\u00ec la ricerca di diverse modalit\u00e0 di pensare il mondo secondo una linea che ricorda la funzione dell'antico dialogo socratico.\nSi \u00e8 discusso se la consulenza filosofica possa considerarsi una forma di quella filosofia pratica che voleva soddisfare l'esigenza che il pensiero potesse razionalizzare l'agire umano nel campo della morale e della politica.\nSi \u00e8 gi\u00e0 detto come genericamente nella filosofia questo bisogno di applicare concretamente i principi elaborati dal pensiero fosse presente sin dall'inizio: questa esigenza si \u00e8 riaffermata oggi anche nel mondo accademico dove non si dubita pi\u00f9 che una nuova espressione della filosofia pratica, ormai in crisi, possa essere rappresentata dalla \u00abconsulenza pedagogica e filosofica come risposta alla richiesta di cura che nasce da un diffuso disagio esistenziale non contrassegnato da specifiche patologie, ma dalle difficolt\u00e0 ad affrontare situazioni per le quali si richiede un aiuto in termini di comprensione cognitiva e affettiva\u00bb\nAltri autori infine ritengono che la consulenza filosofica come pratica filosofica, in un'accezione dilatata rispetto alle sue origini, sia l'erede della filosofia pratica."}
{"id": "1298802", "revid": "729019", "url": "https://it.wikipedia.org/wiki?curid=1298802", "title": "Blomstrandhalv\u00f8ya", "text": "Blomstrandhalv\u00f8ya \u00e8 un'isola dell'arcipelago delle isole Svalbard, in Norvegia.\nEssa \u00e8 situata alla foce del Kongsfjorden, un fiordo dell'isola di Spitsbergen che \u00e8 la pi\u00f9 estesa dell'arcipelago.\nIl nome significa penisola dalla spiaggia fiorita, in passato si pensava che l'isola fosse parte dell'isola di Spitsbergen.\nNel 1911 vi fu attivata una cava di marmo da parte della \"Northern Exploration Company Ltd.\" di Londra, l'insediamento venne chiamato \"Ny-London\" e disponeva di magazzini e abitazioni per 70 persone. Nel 1920 l'attivit\u00e0, fin da subito poco redditizia a causa della scarsa qualit\u00e0 del marmo, venne cessata. Edifici e macchinari rimasti sono ora patrimonio protetto."}
{"id": "1298806", "revid": "773636", "url": "https://it.wikipedia.org/wiki?curid=1298806", "title": "Chiesa di Santa Maria Assunta (Staggia Senese)", "text": "La chiesa di Santa Maria Assunta, oggi insignita del titolo di Propositura, si trova a Staggia Senese, frazione del comune di Poggibonsi, in provincia di Siena, nell'arcidiocesi di Siena-Colle di Val d'Elsa-Montalcino.\nLa chiesa.\nL'edificio presenta attualmente una pianta a croce latina, una navata unica con abside dotata di volta a vela. Nota dal 994, la chiesa fu inizialmente una suffraganea della Pieve di Santa Maria a Castello (situata tra Strove e Scorgiano) appartenente alla Diocesi di Volterra, per poi essere elevata a pieve dal XIV secolo. Inglobata nella Diocesi di Colle di Val d'Elsa nel 1592, ne segu\u00ec le sorti fino al suo accorpamento nell'Arcidiocesi di Siena-Colle di Val d'Elsa-Montalcino.\nNel 1580 fu edificato un loggiato addossato alla facciata, demolito nel 1720, mentre nel 1690 tutto l'edificio e il campanile vennero sbassati. Nel 1904, periodo nel quale era parroco Don Attilio Sestini, il mons. Gaetano Profeti grazie alla sovvenzione di Elia Coli, proprietario della farmacia omonima situata alla Croce del Travaglio nel centro storico di Siena, provvide a far restaurare in stile neomedioevale l'edificio, costruendo una nuova facciata in regolari conci di filaretto di travertino (tuttora esistente). All'interno gli altari barocchi, che ospitavano le tele attualmente esposte al museo annesso (frutto delle pregevoli commissioni provenienti tra il XIV e il XVI secolo, dalle citt\u00e0 di Siena e Firenze, che si contendevano il castello di Staggia) furono eliminati, l'abside venne decorata con drappeggi dal gusto orientale e la navata con fasce bianche e nere. L'ambiente venne ad assumere un aspetto tipico delle coeve ristrutturazioni \"in stile\" delle quali un esemplare tutt'oggi visibile \u00e8 l'interno della basilica di San Francesco di Siena. \nNel 1952 il tetto ligneo a capriate fu giudicato pericolante e demolito, per essere ricostruito in latero-cemento sostenuto da capriate in cemento armato. Durante gli stessi lavori fu tamponata la finestra ad arco situata sul fianco sinistro (sostituita da una serie di finestroni rettangolari, chiusi da vetrate realizzate dalla vetreria La Diana di Siena) e asportate tutte le decorazioni eseguite nel 1904, lasciando indenni soltanto la facciata dal carattere neoromanico e le due piccole vetrate circolari situate alle testate del transetto. Del coro, del pulpito in noce massiccio, delle lapidi, del vecchio organo, della cancellata che chiudeva il fonte battesimale e dello stendardo in seta dei Franzesi, si perse traccia. Durante l'intervento del 1952 vennero alla luce anche due affreschi, forse di scuola senese: uno a destra dell'arcata centrale, l'altro nella parte alta sempre della parete destra, ma essendo poco leggibili, si decise di coprirli. I due attuali altari in travertino alle testate del transetto, come anche quello centrale risalgono anch'essi al 1952, tuttavia quest'ultimo ha subito nel 1976 delle modifiche per adeguarlo alle nuove norme liturgiche. Questi interventi realizzati negli anni Cinquanta del XX secolo hanno pregiudicato le caratteristiche dell'edificio medioevale, rendendo poco apprezzabile la sua profondit\u00e0 storica.\nLa chiesa della Compagnia.\nAlla chiesa della Compagnia si accede da un ingresso situato in via Borgo Vecchio oppure da una porta collocata nel transetto sinistro della chiesa di Santa Maria Assunta. Essa consta di un'unica navata. L'altare con colonne in travertino venne eseguito nel 1928 dagli scalpellini Cesare Fanti e Luigi Capezzuoli in occasione del restauro della chiesetta stessa, mentre gli affreschi dei quattro evangelisti e dell'Agnus Dei, furono realizzati personalmente dal sacerdote Don Luigi Profeti.\nLa raccolta di arte sacra.\nLa raccolta annessa alla parrocchiale, nota comunemente come Museo Pala del Pollaiolo ha nella \"Maddalena comunicata dagli Angeli\", di Antonio del Pollaiolo (sesto decennio del Quattrocento), il suo capolavoro. Da segnalare anche la quattrocentesca \"Adorazione dei Magi\" di Francesco Botticini, una \"Madonna col Bambino\" di area senese (met\u00e0 XIV secolo), un prezioso ostensorio architettonico gotico in rame dorato (seconda met\u00e0 XIV secolo), una \"Visitazione\" di Giovanni Maria Butteri (1574), un \"Cristo in Piet\u00e0\" di Arcangelo Salimbeni (1579)."}
{"id": "1298809", "revid": "83531", "url": "https://it.wikipedia.org/wiki?curid=1298809", "title": "Sch\u00f6nhausen", "text": "Sch\u00f6nhausen \u00e8 un comune del Meclemburgo-Pomerania Anteriore, in Germania.\nAppartiene al circondario della Seenplatte del Meclemburgo ed \u00e8 parte della comunit\u00e0 amministrativa (\"Amt\") di Woldegk."}
{"id": "1298810", "revid": "1543377", "url": "https://it.wikipedia.org/wiki?curid=1298810", "title": "Ginnastica ai Giochi della V Olimpiade", "text": "Le competizioni di ginnastica ai Giochi della V Olimpiade si sono svolte allo Stadio Olimpico di Stoccolma tra l'8 e il 12 luglio 1912. Si sono disputati quattro eventi, tutti maschili."}
{"id": "1298811", "revid": "1494169", "url": "https://it.wikipedia.org/wiki?curid=1298811", "title": "Hornsund", "text": ""}
{"id": "1298813", "revid": "466539", "url": "https://it.wikipedia.org/wiki?curid=1298813", "title": "C'era una volta... in America", "text": "C'era una volta... in America \u00e8 un insieme di 14 storie a fumetti Disney Italia pubblicate per la prima volta su \"Topolino\" dal 1994 al 1999. Tutte le sceneggiature sono di Giorgio Pezzin. I disegni del quinto episodio sono di Silvia Ziche, quelli del settimo episodio sono di Fabrizio Petrossi, quelli di tutti gli altri episodi di Massimo De Vita.\nNel settembre 2001 \u00e8 stata raccolta, nel volume brossurato \"Storie d'America\" (\"Super Disney\" n. 22) ma senza le storie 5, 7, 8; la Giunti Editore, proprietaria del ramo Disney dei libri, ha rilasciato l'opera, con le sole storie di De Vita, in un volume di oltre 400 pagine a settembre 2017; solo tra il 2017 e il 2019 Panini Comics rilascia la \"Definitive Collection\", suddivisa in 4 volumi con tutte le storie.\nLa serie ha come protagonisti gli immaginari antenati omonimi di Topolino e si intreccia con la storia degli Stati Uniti. In quasi tutti gli episodi sono presenti anche antenati di Pippo e di Pietro Gambadilegno, inoltre il Topolino di turno finisce quasi sempre per sposare una ragazza con le sembianze di Minni.\nIl titolo \u00e8 un chiaro omaggio a quello del film del 1984 \"C'era una volta in America\", di Sergio Leone.\nTrama.\n\"Il tesoro della Mayflower\" (1996).\nTopolino \u00e8 un giovane sarto nella Southampton del 1620. Distratta dal pensiero del fidanzato, Minni rovina la giacca di un cliente e, non sapendo come fare, si reca immediatamente da topolino che si offre di rimediare al danno.\nNel far questo scopre in una tasca nascosta un foglio con disegnata una mappa. Dalle indicazioni, capisce che \u00e8 il piano per una rapina: ricopiata la mappa, rimette a posto l'originale e riconsegna la giacca al cliente, un antenato di Pietro Gambadilegno.\nTopolino avverte le autorit\u00e0, inoltre indaga personalmente: ritiene probabile che l'obiettivo del furto siano tutti gli averi dei Padri Pellegrini. Il sarto si reca nel posto indicato nella mappa, e come previsto la rapina ha luogo, ma nessuna guardia interviene: infatti il funzionario che ha raccolto la denuncia \u00e8 un alleato del rapinatore, e incastra Topolino accusandolo di complicit\u00e0 nel misfatto. Il sarto finisce in prigione, dove un antenato di Pippo lo aiuta a fuggire. Topolino, avendo spiato i ladri, sa dov'\u00e8 nascosto il bottino, cos\u00ec lo recupera e lo consegna ai Padri Pellegrini. Il loro patriarca, John Robinson, offre a Topolino un posto sulla Mayflower per impedirgli di essere nuovamente incarcerato. Topolino accetta, e insieme a lui partono anche Minni e l'antenato di Pippo.\nIntanto le autorit\u00e0 scoprono i veri colpevoli e li arrestano: l'antenato di Gambadilegno viene deportato nelle colonie penali del Nuovo Mondo. In questo modo tutti i personaggi raggiungono l'America, dove si svolgeranno le avventure successive.\n\"I trafficanti di Boston\" (1999).\nTopolino (discendente del Topolino della storia precedente) \u00e8 un commerciante di stoffa nella Boston del 1716. Ha un figlio, \"Topolino Junior\" (che sar\u00e0 protagonista della storia successiva), che ha come compagno di scuola un giovanissimo Benjamin Franklin (che riapparir\u00e0 adulto in \"Intervista a George Washington\").\nLo storico negozio di famiglia (\"evoluzione\" dell'attivit\u00e0 di sarto dell'antenato) \u00e8 in crisi a causa della concorrenza di un nobile inglese, \"Lord Birban\", che vende stoffa a prezzi molto bassi: Topolino decide di fare fronte comune con gli altri commercianti della citt\u00e0, che hanno lo stesso problema, ma l'idea di chiedere aiuto al re non intacca gli affari di Birban, il quale ha molti alleati a corte. Topolino indaga e scopre che la nave di Birban, che dovrebbe dirigersi in Inghilterra per importare le stoffe, sta invece navigando lungo la costa.\nLord Birban teme che Topolino scopra il suo segreto, e ordina a \"Gamboski\", un suo sgherro, di eliminarlo. Il sicario - antenato di Gambadilegno - stordisce Topolino e lo getta in mare chiuso in un sacco. Topolino riesce a liberarsi e viene salvato da Pipson, antenato di Pippo e pescatore di alghe. Con il suo aiuto, raggiunge un'insenatura nascosta dove ha attraccato la nave di Birban, e qui scopre una grande fabbrica di stoffe clandestina (le leggi inglesi proibiscono ai coloni di produrre in proprio). Gli operai sono degli inglesi che, desiderosi di raggiungere il Nuovo Mondo, si sono indebitati con Birban e ora sono costretti a lavorare per lui come schiavi, sorvegliati da uomini armati.\nL'avo di Pietro scopre la presenza di Topolino e lo affronta: nella lotta lo stabilimento prende fuoco e tutti sono costretti a fuggire. Topolino sta per essere ucciso da uno degli uomini di Gamboski, ma Pipson lo salva. Grazie alla barca di Pipson, Topolino raggiunge Boston prima di Gamboski, avverte le autorit\u00e0 e organizza anche una sollevazione popolare contro Lord Birban. I soldati inglesi arrestano i criminali e distruggono quel che resta della fabbrica, che \u00e8 una minaccia per il monopolio della madrepatria. Tuttavia, i lavoratori coatti hanno approfittato della confusione per salvare alcuni telai e nasconderli in una grotta, e intendono usarli per produrre stoffa in proprio ed affrancarsi dalla dipendenza dall'Inghilterra. Di fronte al loro entusiasmo, Topolino prevede che quelle che ora sono semplici colonie diventeranno un giorno una grande nazione.\n\"Il grande cielo\" (2015).\nTopolino (figlio del Topolino della storia precedente) vive nella citt\u00e0 di Springfield ed \u00e8 appassionato di disegno. Si unisce ad una spedizione esplorativa lungo il fiume Connecticut, per trovare nuovi soggetti da ritrarre, ma cade dalla barca e precipita in una cascata. I compagni lo credono morto e se ne vanno. In realt\u00e0 si \u00e8 salvato: rimasto solo, decide di vivere nei boschi come un \"mountain man\". Ma, abituato alle comodit\u00e0 della vita cittadina, fatica ad adattarsi a questa nuova vita. Un giorno, mentre sta cercando di catturare un pesce in un torrente parzialmente ghiacciato, vede avvicinarsi un capo indiano: pensando che sia un nemico, corre alla ricerca di un'arma, ma scivola sul ghiaccio, batte la testa e perde i sensi. Il pellerossa per\u00f2 non ha cattive intenzioni e, rendendosi conto che quel giovane ha poche possibilit\u00e0 di sopravvivere nella foresta, lo affida alle cure del suo amico bianco \"Jean de Pippe\" (antenato di Pippo), un vero \"mountain man\" .\nCon l'aiuto del suo nuovo \"maestro\", Topolino impara a vivere nella natura selvaggia e a cavarsela nelle situazioni pi\u00f9 difficili (come ad esempio affrontare un orso senza armi). Un giorno i due vanno a trovare il capo indiano: al villaggio, Topolino si innamora di \"Occhi di Cielo\" (che ha anche un nome occidentale: \"Minou\"), figlia del capo. Tuttavia, il padre non ritiene che Topolino sia l'uomo giusto per lei, e lo ribattezza \"Danza su ghiaccio\" per via di quel comico scivolone (evidente riferimento al film \"Balla coi lupi\").\nIntanto, l'ambizioso guerriero indiano \"Faccia di Bronzo\" si allea con alcuni commercianti-truffatori bianchi (capeggiati da un antenato di Gambadilegno) per spodestare il capo e sposare Minou. Jean de Pippe scopre tutto, ma stavolta \u00e8 lui a battere la testa e a finire K.O.. Topolino affronta i banditi da solo e li sconfigge tutti, anche grazie all'aiuto di quello stesso orso con cui aveva avuto a che fare durante il suo \"addestramento\", e infine batte anche Faccia di Bronzo a mani nude. Per ringraziarlo di aver salvato la trib\u00f9, il capo gli concede la mano della figlia.\n\"Intervista a George Washington\" (2025).\nTopolino (figlio del Topolino della storia precedente) lascia il villaggio indiano e parte per Filadelfia. Qui apprende del Boston Tea Party e dello scoppio della Guerra d'indipendenza americana. Va in cerca di Benjamin Franklin (chiamato nella storia \"Beniamino\", all'italiana), e lo trova durante uno dei suoi esperimenti sull'elettricit\u00e0 (rappresentato secondo la leggenda: l'aquilone di Franklin nella storia viene infatti colpito dal fulmine, cosa che in realt\u00e0 non accadde, altrimenti Franklin sarebbe probabilmente morto). Franklin, ricordando l'amicizia con il padre di Topolino (vedi \"Topolino e i trafficanti di Boston\"), lo assume alla \"Pennsylvania Gazette\" (un giornale patriottico) e gli affianca come mentore un giornalista esperto, \"Oliver Pipp\" (antenato di Pippo). Inizialmente Pipp tratta Topolino come un servo, in seguito diventano amici e realizzano molti servizi insieme, da quelli sulle noiose sedute del Congresso ad altri pi\u00f9 emozionanti, direttamente al fronte, tra i \"minutemen\".\nOliver Pipp per\u00f2 \u00e8 a caccia di uno scoop ancora pi\u00f9 grande: riesce infatti ad ottenere l'autorizzazione ad intervistare George Washington. Ma mentre lui e Topolino si stanno dirigendo verso il quartier generale di Washington, vengono rapiti dagli inglesi (aiutati da un gruppo di indiani). Questi si impadroniscono del documento con l'autorizzazione all'intervista e mandano un sicario (antenato di Gambadilegno) a uccidere il generale dei ribelli. Rinchiusi in una cella, Topolino e Pipp riescono a fuggire (approfittando della stupidit\u00e0 di un soldato inglese) quindi raggiungono il quartier generale e bloccano il killer prima che possa avvicinarsi a Washington. L'antenato di Pietro fugge lanciando una bomba a Topolino, che viene gravemente ferito ma sopravvive. Topolino riceve le lodi e i ringraziamenti di George Washington in persona, inoltre aiuta lui e Franklin a scrivere la Dichiarazione di indipendenza degli Stati Uniti (nel finale, Topolino recita una parte dell'incipit).\n\"Il penultimo dei Mohicani\" (2055).\nTopolino (lo stesso della storia precedente) e Oliver Pipp sono alla ricerca di \"Arianna\", una bambina figlia di nobili misteriosamente scomparsa nei boschi molti anni prima. Incontrano un avventuriero che sostiene di aver visto, in un piccolo gruppo di Mohicani nomadi, una ragazza bionda che potrebbe essere proprio quella che i due giornalisti stanno cercando. Con l'aiuto di questo strano individuo, Topolino e Pipp riescono a raggiungere l'accampamento dei mohicani e qui trovano Arianna, ma la ragazza - che si considera ormai una mohicana e si fa chiamare \"Trecce di Sole\" - non ha nessuna intenzione di tornare a Filadelfia, e spiega loro il motivo.\nQuand'era bambina, la carrozza su cui viaggiava fu assalita da un orso. Il cocchiere fugg\u00ec lasciandola sola, ma all'improvviso apparve un capo indiano (il \"penultimo dei Mohicani\" del titolo, parodia del film \"L'ultimo dei Mohicani\") che mise in fuga l'orso e la salv\u00f2. In quell'occasione l'indiano batt\u00e9 la testa, perdendo la memoria e guadagnandosi il nuovo nome di \"Mente che Vaga\". Le conseguenze per la trib\u00f9 sono molto gravi: Mente che Vaga ha infatti smarrito anche la mappa che rivela l'ubicazione di una grotta sacra dove, tra gli altri cimeli, \u00e8 conservato un documento che renderebbe i Mohicani proprietari di un vasto territorio (concesso dagli inglesi come ricompensa per averli aiutati nella guerra contro i francesi).\nTopolino e Pipp, che nel loro girovagare per i boschi avevano scoperto il luogo dell'incidente, vi tornano nella speranza di ritrovare la mappa, e fortunatamente ci riescono, ma il loro informatore la ruba e corre alla ricerca della grotta. Ma in seguito alla comparsa improvvisa di quello stesso orso di tanti anni prima, Mente che Vaga prende un altro colpo in testa e recupera la memoria. Ribattezzatosi \"Ora Ricordo\", si reca alla grotta con Topolino e Pipp e ferma l'avventuriero che voleva impadronirsi del territorio che spetta invece ai Mohicani.\nOliver Pipp e Arianna si innamorano, e il giornalista decide di sposarla e restare con lei al villaggio.\n\"La bella del fiume\" (2059).\nTopolino (lo stesso della storia precedente) lascia Filadelfia e viaggia in cerca di avventure. In un paesino nei pressi di Chattanooga, incontra un certo \"Geremia Pepper\" (altro antenato di Pippo), inventore pazzo e coltivatore di cotone, che vive con la figlia (dalle fattezze di Minni): Pepper nella sua fattoria ospita un gruppo di giovani trovatelli e Minni si occupa della loro istruzione. Topolino si innamora della ragazza e la difende dalle \"attenzioni\" non richieste di un antenato di Gambadilegno. Costui tenta in tutti i modi di sabotare le attivit\u00e0 di Pepper (il quale ha un grosso debito con lui) per impadronirsi di tutte le sue propriet\u00e0, ma Topolino lo contrasta.\nInfine, come ultima risorsa, l'avo di Pietro fa brillare una grande quantit\u00e0 di esplosivo lungo l'unica strada che dalla fattoria di Pepper porta a Chattanooga, bloccando il passaggio. Topolino e Minni sono disperati perch\u00e9 non sanno pi\u00f9 come trasportare il raccolto di cotone al mercato, ma fortunatamente Pepper, dopo una lunga serie di infruttuosi tentativi, riesce a costruire una macchina a vapore funzionante. Topolino ha subito l'idea di applicarla ad una barca, che battezza \"La bella del fiume\" in onore di Minni. Insieme a Pepper risale il fiume a bordo del nuovo mezzo di trasporto, che grazie al motore riesce a navigare controcorrente nonostante la grande quantit\u00e0 di cotone trasportato: cotone che frutta un buon guadagno a Pepper, salvandolo dall'usuraio Pietro. Ovviamente Topolino decider\u00e0 di restare alla fattoria e sposer\u00e0 la ragazza.\n\"La battaglia di Alamo\" (2156).\nTopolino (figlio del Topolino della storia precedente) \u00e8 molto giovane e ha voglia di avventure. Un giorno incontra un certo \"Pecos Pipp\" (antenato di Pippo, il nome si rif\u00e0 ad un altro personaggio dei fumetti, Pecos Bill), che sta andando a combattere nella guerra messicano-statunitense, e che lo infiamma con i suoi discorsi a proposito del Texas. Contro il parere dei genitori, Topolino decide di seguire Pipp in Texas. Dopo varie vicissitudini, i due raggiungono il forte di Alamo, dove incontrano personaggi storici quali il Colonnello Travis, Davy Crockett e Jim Bowie.\nIl forte viene assediato dall'esercito messicano, guidato dal generale Santana (che ha le fattezze di Gambadilegno), il quale minaccia gli americani suonando il \"Deguello\", che significa \"senza piet\u00e0\": quando i messicani attaccheranno, lotteranno fino alla fine, senza prigionieri. Santana chiede la resa di Alamo: Travis riesce a far uscire le donne e i bambini, quindi comunica a Santana che non si arrender\u00e0. Nell'imminenza della battaglia, Travis convoca Topolino e Pecos Pipp e ordina loro di consegnare un messaggio urgente al generale Houston. Topolino preferirebbe combattere, ma alla fine accetta. Durante il viaggio, i due incrociano le donne e i bambini in fuga da Alamo. Alcuni soldati messicani stanno per attaccare la carovana indifesa, ma grazie all'intervento di Topolino e Pipp il loro piano va in fumo.\nGiunti a San Antonio, portano il messaggio a Houston e scoprono che era tutta una finta: Travis voleva soltanto salvare il giovanissimo Topolino da morte certa, in modo che Houston potesse impiegare meglio il suo entusiasmo. Il resto \u00e8 storia: i messicani espugnano Alamo uccidendo tutti i difensori; in seguito l'esercito radunato da Houston sconfigger\u00e0 quello di Santana, e il Texas diventer\u00e0 uno degli Stati Uniti d'America.\n\"La via dell'Oregon\" (2162).\n\u00c8 passato qualche anno dalla battaglia di Alamo. Topolino (lo stesso della storia precedente), che ha girovagato molto per il far west torna a dare un'ultima malinconica occhiata alle rovine prima di lasciare quella zona. Giunto a Fort Laramie dove fa la conoscenza di Clementina e Clarette, che fanno parte della carovana del colonnello Pipson in viaggio verso l'Oregon. Il colonnello non si fida di Gambwood, la guida che ha assunto, e chiede a Topolino di unirsi alla carovana, anche per proteggere le due ragazze.\nDurante il viaggio Topolino e Clementina fanno conoscenza ma lei \u00e8 molto orgogliosa e il corteggiamento \u00e8 piuttosto difficoltoso. Dopo qualche giorno cominciano i primi inconvenienti e Topolino comincia a credere che i sospetti di Pipson siano fondati. Dopo che la carovana ha subito un furto di cavalli Topolino si mette sulle tracce degli indiani e scopre che in realt\u00e0 sono banditi al soldo di Gambwood travestiti da indiani. Grazie all'aiuto della cavalleria riescono a respingere l'attacco. Dovendo testimoniare al processo contro Gambwood, Topolino \u00e8 costretto a lasciare la carovana e la bella e testarda Clementina, che in realt\u00e0 \u00e8 innamorata di lui.\nDa questa storia comincia una sotto-serie, dove il giovane Topolino partir\u00e0 alla ricerca dell'amata Clementina e che si concluder\u00e0 in \"Topolino e il grande sentiero\".\nLa legge del Far West (2210).\nTopolino (lo stesso delle tre storie precedenti) dopo aver scortato la carovana, vaga per il west. Arriva in una piccola citt\u00e0 di minatori, Gold City. Qui incontra una vecchia amica che aveva conosciuto nella carovana, Clarette (che assomiglia a Clarabella), che lo ospita nella locanda gestita da lei e dal marito Horace Mc Horse (che assomiglia ad Orazio Cavezza). Nel locale, il \"Blue Belle Saloon\", si esibisce Clarette stessa, che \u00e8 ormai diventata una star di tutta la regione. La locanda ha molto successo, ma su di essa Jeff Gamber (che assomiglia a Pietro Gambadilegno) ha messo gli occhi, e cerca di impadronirsene a pochi dollari grazie al terrore seminato dai suoi sgherri.\nDurante l'ultima incursione degli uomini di Gamber Topolino cerca di rispondere alle loro prepotenze ma viene invitato alla calma dallo stesso Horace. Proprio in quel momento entra in scena lo sceriffo (che assomiglia a Pippo), che per\u00f2 non ci vede bene e urta contro un pilastro del locale. Gli sgherri ne approfittano per attaccarlo ma interviene Topolino con il suo fucile e lo salva. Topolino accompagna a casa lo sceriffo, il quale gli confida di essere Wild Bill Pippock (parodia di Wild Bill Hickok), il miglior pistolero del west. Ormai anziano, alcuni giorni riesce a vedere come un'aquila, altri invece \u00e8 una talpa. Gamber viene a conoscenza della vera identit\u00e0 dello sceriffo e decide di eliminarlo e sostituirlo con uno dei suoi uomini. Organizza quindi un duello con Gillet Mc Zip, il secondo miglior pistolero del west.\nIl giorno del duello Pippock non \u00e8 proprio in forma e Topolino cerca aiuto per tutta la citt\u00e0, ma solo Clarette e Horace si offrono di aiutarlo. Topolino vuole convincere Pippock a mettersi in salvo, ma il vecchio sceriffo \u00e8 pronto ad affrontare la sfida. Uscendo urta contro una colonna della veranda e cadendo perde gli occhiali. Topolino porgendogli gli occhiali si accorge che sono lenti astigmatiche e capisce la causa della variazione della vista di Pippock. Infatti alcuni giorni Pippock metteva le lenti nel verso giusto e vedeva bene, mentre gli altri le metteva al contrario.\nOra Pippock \u00e8 pronto e affronta Gillet Mc Zip e i suoi \"assistenti\".\nSono le 12 in punto. Davanti al \"Blue Belle Saloon\" Pippock estrae con incredibile velocit\u00e0 le pistole e Mc Zip e i suoi sgherri vengono colpiti almeno 8 volte, prima di capire che \u00e8 meglio scappare. Dopo la sfida Gamber scappa dal villaggio e Pippock appende le pistole al chiodo.\nTopolino \u00e8 pronto alla partenza, quando riceve da parte di Clarette una lettera di Clementina (che assomiglia a Minni). Topolino parte alla sua ricerca, sotto le note di \"Oh my darling, Clementine\"\nAltre edizioni.\n\"C'era una volta in America\" Definitive Collection.\nDall'agosto 2017 Panini Comics aveva cominciato a riproporre la serie di \"C'era una volta in America\" nella collana \"Disney Definitive Collection\", in volumi monografici, ma questo tentativo di raccolta completa si \u00e8 completato solo dopo il 15 marzo 2019."}
{"id": "1298815", "revid": "291370", "url": "https://it.wikipedia.org/wiki?curid=1298815", "title": "Grippaggio", "text": "Il termine grippaggio, normalmente, si riferisce all'occorso blocco di due o pi\u00f9 organi meccanici complementari in movimento, per eccesso di attrito radente, che determina la conseguente interruzione, temporanea o permanente, del loro regolare funzionamento.\n\u00c8 un problema che pu\u00f2 sopravvenire in vari tipi di macchine ma \u00e8 usuale soprattutto ai motori a combustione a 2T e ai 4T e indica l'incollamento delle fasce elastiche del pistone e del pistone stesso contro la canna del cilindro.\nCause.\nTale grippaggio pu\u00f2 essere causato da vari motivi, che portano ad un'unica conseguenza, l'eccessivo surriscaldamento del propulsore, in particolar modo del pistone:\nSintomi.\nI sintomi del problema in un motociclo possono essere molto evidenti, come:\noppure possono essere quasi impercettibili, come:\nConseguenze/Danni.\nI sintomi citati sono diversi, perch\u00e9 a seconda del motore o del caso, si hanno comportamenti diversi, per esempio in un motore nuovo, il grippaggio porta al bloccaggio in modo pi\u00f9 evidente che in un motore vecchio (finito). Il bloccaggio pu\u00f2 avere come conseguenza uno squilibrio dell'albero motore, danneggiamento dei supporti di banco o cuscinetti della biella, sbiellamento o spistonamento, ma generalmente si ha solo la rovina del mantello del pistone, mentre nei casi pi\u00f9 gravi la formazione di graffi sul cilindro.\nI graffi/solchi sulla parete interna del cilindro si possono verificare in modo uguale sia su motori nuovi che vecchi e la loro dimensione/profondit\u00e0 dipende dal regime del motore, dal bloccaggio o meno del motore e dal periodo di lavoro in condizioni di grippaggio; nel caso di bloccaggio il graffio solco sar\u00e0 pi\u00f9 corto e concentrato, nel caso il motore non si blocchi il solco sar\u00e0 tendenzialmente pi\u00f9 lungo, ma meno profondo. Ovviamente pi\u00f9 si circola in queste condizioni e pi\u00f9 queste si aggravano.\nIl motore tender\u00e0 a bloccarsi soprattutto in quei casi dove si ha una marcia corta, quando si diminuisce bruscamente il gas e si ha un motore da rodare o da poco rodato."}
{"id": "1298820", "revid": "1543377", "url": "https://it.wikipedia.org/wiki?curid=1298820", "title": "Chassidismo", "text": "Il chassidismo, \u1e25asidismo o hassidismo (, \"\u1e24\u0103s\u012bd\u016bt\") \u00e8 un movimento di massa ebraico basato sul rinnovamento spirituale dell'ebraismo ortodosso, sorto nella Polonia del XVIII secolo per opera del taumaturgo e kabbalista Yisr\u0101\u0113l ben \u0114l\u012bezer, meglio conosciuto come il Ba'al Sh\u0113m \u1e6c\u014dv.\nSviluppatosi tra gli ebrei ashkenaziti dei Paesi slavi, il chassidismo ha promosso la popolarizzazione della Kabbalah come un aspetto fondamentale della fede nelle comunit\u00e0 ebraiche povere e illetterate, quindi la gente comune, stanziate in quelle regioni. Il fulcro dell'insegnamento propugnato dal Besh\u1e6d prima e dagli \"chassidim\" poi era la trasformazione della mistica nella vita quotidiana in un sentimento interiore, una piet\u00e0 che santifica qualunque cosa, finalizzata al raggiungimento di uno stato di eterna gioia e unione con Dio.\nNonostante la forte critica e opposizione da parte dell'\u00e9lite formata da rabbini e halakhisti della Lituania - i \"mitnageddim\", di cui il maggior esponente fu il Gaon di Vilna - il movimento chassidico \u00e8 riuscito ad avere successo e a diffondersi con dinamismo tra gli ebrei di mezza Europa, trovando, a partire dal XX secolo, proseliti anche in Israele, Canada, Stati Uniti e Australia.\nOrigini.\nLa prima met\u00e0 del XVIII secolo fu per gli ebrei, in particolare nelle terre dell'Europa centro-orientale, un periodo particolarmente difficile. La Controriforma, altrove trionfalmente vincitrice, non era ancora stata metabolizzata dalle popolazioni polacche e russe. Inoltre la tragica conclusione della vicenda che vide protagonista lo pseudo-messia Sabbatai Zevi aveva gettato nello sconforto pi\u00f9 profondo un po' tutto il popolo d'Israele, ma in particolare quelle regioni periferiche ad alta concentrazione ebraica.\nLa reazione a questi fatti fu dapprima un aumento di rigore dottrinario, che divenne particolarmente pesante.\nD'altra parte la popolazione ebraica era una frazione consistente della popolazione generale e l'ebraismo, seppure lontanissimo dall'essere maggioritario o anche solo riconosciuto, era una realt\u00e0 importante che si auto-sosteneva, sia a livello religioso, sia a livello economico. La presenza di piccoli e piccolissimi centri, a volte esclusivamente ebraici, faceva s\u00ec che vi fossero delle figure, che oggi chiameremmo \"predicatori\", che svolgevano le funzioni di ministri di culto e docenti itineranti. Queste figure avevano importanti funzioni non solo religiose e svolgevano anche funzioni diverse, quali il medico, il macellaio rituale, il circoncisore e altro.\nNell'opprimente clima di quei tempi questi \"ministri\" itineranti dovevano essere consapevoli del malessere che serpeggiava nelle comunit\u00e0 ebraiche. Il Baal Shem Tov era uno di questi e diede una risposta originale al malessere dei tempi.\nTra quelli Lituani e quelli conosciuti come Mitnagdim, i rabbini che contestarono i primi rabbini chassidim vennero accusati di eseguire la legge della Torah in parte troppo meccanicamente. In opposizione essi contrastarono la facilit\u00e0 nel diffondere quei segreti della Torah che secondo loro avrebbero dovuto essere retaggio di pochi: essi si appoggiavano sul principio della rivelazione dei misteri unicamente all'approssimarsi dell'era messianica e completamente solo quando questa si fosse manifestata pienamente. In seguito alla fondazione del Movimento Lubavitch da parte dei diretti successori primi del Besht figura l'Alter Rebbe Shneur Zalman di Liadi che riusc\u00ec a ricreare armonia tra le parti fondando ci\u00f2 sull'amore e la piet\u00e0 fraterna che permise il confronto e l'instaurazione di una vera e propria unione religiosa tra gli ebrei che vollero dialogare o aderire al nuovo movimento Lubavitch che venne anche definito Chabad. Questo nome deriva dalle tre parole ebraiche Chokhmah, Binah e Daat, distintamente tradotte con i significati di sapienza, intelligenza e conoscenza; queste, anche note come le tre Sefirot superiori immediatamente successive a Keter, furono l'espressione della nuova ma originaria forma religiosa fondante e di dialogo che caratterizz\u00f2 parte della natura spirituale e mistica del Maestro citato nonch\u00e9 di mediazione con la cultura intellettuale e religiosa prevalente soprattutto nei Maestri Lituani dell'epoca.\nIl Chassidismo \u00e8 anche l'incontro di vivacit\u00e0 e fervore spirituali religiosi, caratterizzati anche dalla Kavvan\u00e0 espressa nella gioia e nella santit\u00e0 delle danze e dei canti, con lo studio metodico e rigoroso. Questi aspetti, l'immediato della gioia, quello dello studio profondo e quello del rigore, vengono vissuti in modo completo e unitariamente secondo quella semplicit\u00e0 che aveva caratterizzato il Besht, e ci\u00f2 avveniva sia nella vita quotidiana fatta di lunghi pellegrinaggi con lo scopo di raggruppare o sostenere il maggior numero di ebrei, sia nello studio e nell'insegnamento, casi in cui le cose apparentemente insormontabili risultavano sempre sfociare in una buona occasione per fare di quell'esperienza una tradizione orale il cui insegnamento sprigionava la fede e l'unione con Dio nella consapevolezza del continuo sostegno provvidenziale e messianico vissuto nel cuore di ogni ebreo del tempo e di sempre.\nFilosofia.\nIl tema fondamentale alla base di tutta la teoria chassidica \u00e8 l'immanenza di Dio nell'universo, spesso espressa in una frase dal Tikunei haZohar, \"Leit Atar panuy mi-n\u00e9ya\" (aramaico: \"nessun sito ne \u00e8 privo\"). Derivato dal discorso lurianico ma notevolmente esteso in quello chassidico, tale concetto panenteistico implica che letteralmente tutta la creazione sia suffusa di divinit\u00e0. In principio Dio dovette contrarre (\"Tzimtzum\"), la sua onnipresenza o infinit\u00e0, l\"Ein Sof\". Pertanto un Vuoto Vacante (\"Khalal panui\") fu creato, privo della presenza divina e quindi in grado di possedere il libero arbitrio, le contraddizioni e altri fenomeni apparentemente separati da Dio stesso, il che sarebbe stato impossibile nell'ambito della sua esistenza originale perfetta. Tuttavia proprio la realt\u00e0 del mondo che vi fu creato \u00e8 interamente dipendente dalla sua origine divina. La materia sarebbe stata nulla e vuota senza la vera essenza spirituale che possiede. L\"Ein Sof\" infinito per\u00f2 non pu\u00f2 manifestarsi nel Vuoto vacante e deve limitarsi a spoglie di corporeit\u00e0 misurabile che possano essere percepite.\nEsiste pertanto un dualismo tra il vero aspetto del tutto e la parte fisica, falsa ma ineluttabile, con l'uno che si evolve nell'altro: come Dio deve comprimersi e dissimularsi, cos\u00ec gli esseri umani e la materia in generale devono ascendere e riunirsi con l'onnipresenza. La Cabala ebraica evidenziava l'importanza di tale dialettica, ma soprattutto (sebbene non esclusivamente) la evocava in termini cosmici, per esempio facendo riferimento alla maniera in cui Dio progressivamente si diminuiva nel mondo attraverso le varie dimensioni, o \"Sephirot\". Il Chassidismo lo applicava anche ai particolari pi\u00f9 mondani dell'esistenza, ma specialmente al campo religioso. Tutte la scuole chassidiche dedicarono un posto prominente del loro insegnamento, con accenti differenti, alla natura intercambiabile dell\"Ein\", infinita e impercettibile, che diventava \"Yesh\", \"Esistente\" \u2013 e viceversa. Usarono questo concetto come un prisma per valutare il mondo e le esigenze dello spirito in particolare. Rachel Elior commenta: \"La realt\u00e0 perse la sua natura statica e il suo valore permanente, ora misurati con un nuovo standard, cercando di esporre l'essenza divina infinita, manifesta nel suo opposto circoscritto e tangibile\".\nIl Giusto.\nSebbene gli insegnamenti mistici ed etici non siano facilmente distinguibili da quelli di altre correnti ebraiche, la dottrina che definisce il chassidismo \u00e8 quella del leader santo, che serve sia come concetto ideale sia come figura istituzionale intorno al quale si organizzano i seguaci. Nella letteratura sacrale del movimento, questa persona viene indicata come lo \"Zaddiq\", il Giusto \u2013 spesso conosciuto anche con il titolo onorifico generico \"Admor\" (acronimo di \"il nostro maestro, insegnante e rabbino\" in ebraico), concesso ai rabbini in generale \u2013 o colloquialmente come il \"Rebbe\". L'idea che, in ogni generazione, ci siano persone giuste (rette) attraverso le quali l'emanazione divina viene attratta dal mondo materiale ha le sue radici nel pensiero cabalistico, che sostiene inoltre che una di queste persone sia suprema, la reincarnazione di Mos\u00e8. Il Chassidismo ha posto il concetto di \"Zaddiq\" alla base di tutto il suo sistema - elaborandolo al punto che il termine stesso ha acquisito un significato autonomo al suo interno, separatamente dall'originale che denotava persone timorose di Dio ed estremamente osservanti. Tale transizione accadeva in parallelo con il termine \"\u1e24asid\", tradizionalmente \"pio\", che divenne sinonimo di \"aderente\" (di un particolare \"Zaddiq\") e venne usato cos\u00ec in ebraico moderno.\nQuando la setta cominci\u00f2 ad attrarre un seguito e si estese da una ristretta cerchia di eruditi discepoli a un movimento di massa divenne chiaro che la sua complessa filosofia poteva essere impartita solo in parte alla nuova e numerosa cerchia di fedeli. Gli intellettuali stessi del gruppo lottavano con l'astrusa dialettica di infinito e corporeit\u00e0: c'era poca speranza, perci\u00f2, che la gente comune potesse realmente interiorizzare tale dialettica senza considerarla soltanto una mera astrazione da osservare pedissequamente. Gli ideologi del movimento esortarono i seguaci ad avere fede, ma la vera risposta, che segn\u00f2 la loro nascita come importante setta distinta, fu il concetto di \"Zaddiq\": il \"maestro\" chassidico doveva servire come forma vivente degli insegnamenti reconditi, essendo egli stesso in grado di trascendere la materia e ottenere una comunione spirituale. Coloro che non vi riuscivano (la stragrande maggioranza) dovevano invece \"aderire\" a lui, acquisendo una parvenza di illuminazione \"per interposta persona\". La sua presenza imponente e spesso carismatica \u2013 soprattutto nelle prime generazioni \u2013 doveva rassicurare i fedeli e dimostrare la verit\u00e0 della filosofia chassidica, contrastandone dubbi e sconforto. Tuttavia nello zaddiq si incanalava ben pi\u00f9 del semplice benessere spirituale: dal momento che poteva ascendere a \"regni superiori\" il leader era in grado di raccogliere effluvi celesti, portandoli in basso ai suoi \"aderenti\" e fornendo loro ci\u00f2 che essi credevano essere benefici anche materiali.\nNel discorso chassidico la volont\u00e0 del capo di sacrificare l'estasi e il raggiungimento di unit\u00e0 con Dio veniva considerato un grande sacrificio a beneficio della congregazione. I suoi seguaci dovevano quindi sostenerlo e specialmente obbedirlo, poich\u00e9 possedeva una conoscenza superiore e una visione ottenuta attraverso la comunione. La \"discesa dello Zaddiq\" in materie mondane si definiva con la necessit\u00e0 di salvare i peccatori e redimere le \"scintille\" nascoste nei luoghi infimi. Tale collegamento tra le funzioni del Giusto come capo comunitario e come guida spirituale legittimava il potere politico da questi esercitato. Una simile presenza presso la comunit\u00e0 preveniva, inoltre, il ritiro dei maestri chassidici in seclusione e passivit\u00e0, come molti mistici avevano fatto in precedenza. La sua autorit\u00e0 terrena era percepita come parte di una missione religiosa a lungo termine, ossia elevare il mondo corporeo verso l'infinito divino. In una certa misura il Giusto soddisfaceva, per la propria congregazione, e solo per essa, una limitata capacit\u00e0 messianica nel corso della sua vita. Dopo la delusione sabbatiana questo approccio moderato forniva uno sbocco sicuro alle speranze messianiche. Almeno due leader radicalizzati in questo campo innescarono gravi polemiche: Nachman di Breslov, che si dichiar\u00f2 l'unico vero \"Zaddiq\", e Menachem Mendel Schneerson, che molti dei suoi seguaci ritennero essere il Messia. I Rebbe furono, e sono, oggetto di un'agiografia intensa, a volte persino paragonati a personaggi biblici attraverso l'impiego di sottili prefigurazioni.\nI \"Rebbe\" forgiarono un rapporto ben definito con le masse che guidavano: fornirono loro ispirazione, vennero da loro consultati in tutte le questioni, e dovevano intercedere con Dio a nome dei loro aderenti assicurandosi che tutti i seguaci fossero benestanti finanziariamente, in buona salute e prolifici. Il modello \u00e8 tuttora valido per le sette chassidiche, sebbene una routinizzazione prolungata in molti casi abbia di fatto trasformato i \"Rebbe\" in leader politici di comunit\u00e0 forti e istituzionalizzate. Nei primi tempi del Chassidismo il ruolo di \"Zaddiq\" fu ottenuto grazie a carisma e fascino, ma gi\u00e0 agli inizi del XIX secolo era diventato una carica ereditaria \u2013 il Giusto rivendicava la legittimit\u00e0 per diritto di discendenza dai maestri del passato. Quasi tutte le sette moderne mantengono questo principio.\nScuole di pensiero.\nAlcune \"corti\" chassidiche, come anche diversi \"maestri\" prominenti, svilupparono filosofie distinte con particolare enfasi sui vari temi degli insegnamenti generali del movimento. Numerose scuole chassidiche ebbero una duratura influenza su molte dinastie, mentre altre morirono con i loro proponenti.\nUno dei primi esempi di questo fenomeno \u00e8 lo scisma del 1812 tra Yaakov Yitzchak Horowitz (detto il Veggente di Lublino) e il suo discepolo pi\u00f9 importante, Yaakov Yitzchak Rabinowicz (detto l'Ebreo Santo di Przysucha). Horowitz adott\u00f2 un approccio populista, basato sulle funzioni teurgiche dello \"zaddiq\" per attirare le masse. Divenne famoso per la sua condotta prodiga ed effervescente durante le preghiere e la liturgia, esternando un comportamento carismatico. Rabinowicz persegu\u00ec un percorso pi\u00f9 introspettivo, affermando che il dovere del \"Rebbe\" \u00e8 di servire da mentore spirituale a un gruppo pi\u00f9 elitario, aiutando tale gruppo a ottenere uno stato extrasensoriale di contemplazione e ripristinare l'uomo all'unione con Dio che Adamo apparentemente aveva perso mangiando il frutto del \"Lignum Scientiae\". L'Ebreo Santo e i suoi successori non ripudiarono l'esecuzione di miracoli, n\u00e9 evitarono una condotta drammatica in pubblico; tuttavia furono molto pi\u00f9 riservati dell'altra setta. La Scuola di Przysucha divenne predominante nella Polonia centrale, mentre i chassidim populisti che si avvicinavano all'ethos di Lublino prevalsero nella Galizia. Tzvi Hirsh Eichenstein di Zidichov (ora nell'Oblast' di Leopoli), fu un importante \"Zaddiq\" della Galizia e discepolo del Veggente di Lublino, creandone una propaggine, ma combin\u00f2 le sue inclinazioni populiste con una rigorosa osservanza e un grande pluralismo in materia di misticismo.\nLa Scuola Chabad, limitata alla sola dinastia omonima ma prominente, fu fondata da Shneur Zalman di Liadi ed elaborata dai suoi successori fino al tardo XX secolo. Il movimento mantenne molti degli attributi del primo chassidismo, prima che avvenisse una chiara separazione tra Giusti e seguaci. I \"Rebbe\" di Chabad insistevano che i propri aderenti acquisissero competenza nella tradizione della setta e non relegassero la maggior parte delle responsabilit\u00e0 ai leader. La setta sottolinea l'importanza di comprendere intellettualmente la dinamica dell'aspetto divino nascosto e come essa influenzi la psiche umana; l'acronimo di \"Chabad\" \u00e8 formato dalle tre penultime \"Sephirot\", associate alla parte centrale della coscienza.\nAltra rinomata filosofia \u00e8 quella formulata da Nachman di Breslov e professata dai chassidim bresloviani. A differenza della maggioranza dei suoi pari che credevano Dio dovesse essere adorato con gioia, Nachman ritrasse il mondo corporeo in colori cupi, come luogo privo dell'immediata presenza divina da cui l'anima anela a liberarsi. Ridicolizz\u00f2 i tentativi di percepire la natura della dialettica infinito/finito e il modo in cui Dio occupa ancora il Vuoto Vacante, sebbene asserisse che le questioni non siano al di l\u00e0 della comprensione umana. I mortali sono in costante lotta per superare i loro istinti profani, affermava Nachman, e devono liberarsi dei loro intelletti limitati per vedere il mondo come \u00e8 veramente."}
{"id": "1298821", "revid": "716642", "url": "https://it.wikipedia.org/wiki?curid=1298821", "title": "Sportliche Vereinigung Blau-Wei\u00df 1890", "text": "L'SV Blau-Wei\u00df Berlin \u00e8 una societ\u00e0 calcistica tedesca del distretto di Mariendorf, Berlino. Milita in Bezirksliga Berlin, Staffel 2, la settima divisione del calcio tedesco.\nLa squadra riprende la storia del \"SpVgg Blau-Weiss 90 Berlin\" (fallito nel 1992) nato il 27 luglio 1927 dalla fusione tra \"Berliner FC Vorw\u00e4rts 1890\" (costituitosi nel novembre 1890) e \"Berliner Thor- und Fussball Club Union 1892\" (BTuFC Union, nato il giugno 1892).\nStoria.\nPrimi anni.\nI due club predecessori (insieme alle altre 85 societ\u00e0) sono stati i membri fondatori della DFB a Lipsia nel 1900. Il \"Vorw\u00e4rts\" vinse il campionato regionale nel 1902, 1903, 1921. In quell'ultimo anno di campionato la squadra mand\u00f2 quattro giocatori in nazionale e perse la finale di campionato contro il (0-5). L'\"Union\" vinse il titolo nazionale nel 1905 battendo in finale (2-0) il Karlsruher FV.\nSubito dopo l'unione delle due squadre avvenuta nel 1927, la nuova squadra fu relegata dalla massima divisione cittadina. La stagione seguente una terza squadra, l'\"Arminia 1906 Berlin\" si un\u00ec al \"Blau-Weiss\" che cominci\u00f2 lentamente il cammino per la promozione in Oberliga Berlin-Brandenburg (I). Nel 1933 dopo la riorganizzazione del calcio tedesco da parte del Terzo Reich il \"Blau-Weiss\" fu relegato a giocare in Gauliga Berlin-Brandenburg (I).\nLa Seconda guerra mondiale e Dopoguerra.\nIl club nel 1937 si classific\u00f2 all'ultimo posto e pertanto retrocesse, ma nella stagione 1938-39 ritorn\u00f2 prontamente nella massima divisione regionale vincendola. Il \"Blau-Weiss\" vinse un altro titolo regionale nel 1942 e termin\u00f2 al terzo posto i play-off nazionali.\nAlla fine della Seconda Guerra Mondiale le autorit\u00e0 alleate ordinarono lo scioglimento di tutte le associazioni, sportive comprese. La societ\u00e0 fu successivamente ricreata con il nome di \"SG Mariendorf\" e qualche anno dopo divisa in tre parti: \"SpVgg Blau-Weiss 90 Berlin\" (ricostituito nel 1949), \"SC Krampe Berlin\" e SC Mariendorf. Il \"Mariendorf\" milit\u00f2 in prima divisione dal 1946 al 1948. Il \"Blau-Weiss\" riconquist\u00f2 la prima serie (l'\"Oberliga Berlin\") nel 1950 dove conquist\u00f2 risultati da squadra di media classifica fino a quando non retrocesse nel 1960. Dopo tre stagioni in Amateurliga Berlin (II), culminati con la vittoria della divisione nel 1963 la compagine si assicur\u00f2 un posto in Regionalliga Berlin (II), una nuova serie formatasi dopo la riforma del calcio tedesco avvenuta proprio nel 1963.\nLe prestazioni della squadra migliorarono nei primi anni settanta quando vinse il suo girone di Regionalliga nel 1973 ma fall\u00ec i play-off promozione. Nella stagione 1973-74 con la creazione della Zweite Bundesliga la Regionalliga fu sciolta: il Tennis Borussia Berlino, primo classificato, fu promosso in Bundesliga, il Wacker 04 Berlino, secondo classificato, fu promosso in Zweite Bundesliga, mentre il Blau-Weiss fu relegato a giocare in Amateurliga Berlin (III).\nDalla Bundesliga alla bancarotta.\nNel 1978 il club retrocesse in quarta divisione e per le seguenti cinque stagioni milit\u00f2 tra la terza e la quarta divisione. Nel 1984 la squadra ritorn\u00f2 in \"Oberliga Berlin\" (III), vinse la divisione ma questa volta conquist\u00f2 il posto per militare in Zweite Bundesliga. E nel 1986 sorprese tutti arrivando al secondo posto in seconda divisione conquistando di fatto un posto in Bundesliga. Ma la differenza tra le altre squadre era insormontabile, pertanto il club termin\u00f2 la stagione 1987 all'ultimo posto con 18 punti. Il \"Blau-Weiss\" gioc\u00f2 per cinque stagioni consecutive in 2.Bundesliga prima di dichiarare bancarotta nel 1992. Il club fu rapidamente ricostituito con il nome di \"SV Blau-Weiss Berlin\" e fu relegato a giocare nella pi\u00f9 bassa divisione della citt\u00e0 berlinese. Dal 1996 ad oggi la squadra \u00e8 riuscita a conquistare un posto anche in sesta divisione, ma attualmente milita in settima divisione.\nPalmar\u00e8s.\nBTuFC Union\nSpVgg Blau-Weiss Berlin"}
{"id": "1298824", "revid": "110157", "url": "https://it.wikipedia.org/wiki?curid=1298824", "title": "SpywareBlaster", "text": "SpywareBlaster \u00e8 un programma anti spyware e anti adware per Microsoft Windows.\nSpywareBlaster blocca l'installazione di molti spyware, adware, browser hijackers, dialers ed altri programmi indesiderati basati su ActiveX. SpywareBlaster funziona con una blacklist in cui vi sono tutti i CLSID di programmi malware conosciuti, prevenendo davvero le infezioni del computer. Questo approccio differisce da altri programmi anti-spyware, che offrono all'utente la possibilit\u00e0 di \"scannerizzare\" la memoria del computer e di rimuovere il software indesiderato, dopo che esso \u00e8 gi\u00e0 stato installato.\nSpywareBlaster permette anche all'utente di prevenire i pericoli di privacy come le tracce dei cookies. Un'altra caratteristica \u00e8 l'abilit\u00e0 di bloccare l'accesso ai siti conosciuti per diffondere spyware.\nSpywareBlaster supporta diversi web browser, inclusi Internet Explorer, Netscape, Mozilla e Mozilla Firefox.\nSpywareBlaster attualmente \u00e8 sotto licenza freeware, per usi non-commerciali. Comunque, \u00e8 presente anche una caratteristica in pi\u00f9 a pagamento chiamata AutoUpdate. La AutoUpdate semplicemente cerca e installa ogni aggiornamento di SpywareBlaster. Questa funzione non \u00e8 inclusa nella versione freeware a causa dell'alto costo dell'uso della banda che causa."}
{"id": "1298825", "revid": "729019", "url": "https://it.wikipedia.org/wiki?curid=1298825", "title": "Edge\u00f8ya", "text": "Edge\u00f8ya \u00e8 un'isola disabitata facente parte dell'arcipelago delle isole Svalbard, in Norvegia.\nL'isola ha una superficie di 5.073 km\u00b2 ed \u00e8 la terza per grandezza dell'arcipelago, il suo territorio \u00e8 compreso nella Riserva naturale di S\u00f8raust-Svalbard.\nL'isola, grazie allo sviluppo del turismo nelle Svalbard, \u00e8 visitabile grazie alla crociera della circumnavigazione di Spitsbergen. Il nome deriva da quello di Thomas Edge, mercante e cacciatore di balene britannico del XVII secolo."}
{"id": "1298826", "revid": "1711941", "url": "https://it.wikipedia.org/wiki?curid=1298826", "title": "Ness (mitologia irlandese)", "text": "Ness, o Nessa, \u00e8 una principessa dell'Ulster e madre di Conchobar mac Nessa nel \"Ciclo dell'Ulster\" della mitologia irlandese.\nEra figlia di Eochaid S\u00e1lbuide, re dell'Ulster. Secondo una versione della leggenda, Ness concep\u00ec Conchobar col druido Cathbad. In un'altra versione, Ness fu allevata da dodici padri adottivi. Cathbad, che era un guerriero, guid\u00f2 una banda di 27 uomini prima di diventare un druido, guidando un raid contro la casa dei padri adottivi di Ness, uccidendoli tutti. Ness giur\u00f2 vendetta e divenne lei stessa una guerriera, guidando cos\u00ec la sua propria banda di 27 uomini per cercare il colpevole. Tuttavia, un giorno, Cathbad la sorprese mentre si faceva un bagno e la chiese in moglie. Senza le sue armi, lei fu costretta ad accettare. I due si sposarono e lei diede alla luce Conchobar, che Cathbad allev\u00f2 come suo figlio, sebbene fosse in realt\u00e0 figlio dell'amante di Ness, Fachtna F\u00e1thach, il re supremo d'Irlanda. \nQuando Conchobar aveva sette anni, Fergus mac R\u00f3ich, re dell'Ulster, si innamor\u00f2 di Ness. Lei accett\u00f2 di sposarlo, a patto che lui rinunciasse al potere per un anno a favore di Conchobar, cos\u00ec che costui potesse definirsi figlio di un re. Fergus, consultati i suoi nobili, accett\u00f2. Ma al termine dell'anno pattuito gli uomini dell'Ulster non vollero pi\u00f9 Fergus perch\u00e9 Conchobar, era stato cos\u00ec munifico da accattivarseli. E cos\u00ec egli tenne il potere. \nNess, dall'incesto con Conchobar, diede alla luce Cormac Cond Longas."}
{"id": "1298827", "revid": "1782831", "url": "https://it.wikipedia.org/wiki?curid=1298827", "title": "Leopoldo di Lorena", "text": "Biografia.\nInfanzia.\nLeopoldo Giuseppe Carlo Domenico Agapito Giacinto era figlio di Carlo V di Lorena, in esilio alla corte austriaca, e di Eleonora Maria Giuseppina d'Austria (1653-1697), figlia di Ferdinando III d'Asburgo.\nQuando Leopoldo nacque i Ducati di Lorena e Bar erano stati occupati da Luigi XIV di Francia obbligando i suoi genitori ad andare in esilio in Austria, dove vissero sotto la protezione dell'Imperatore. Pertanto, Leopoldo nacque nella Hofburg di Innsbruck e il suo primo nome gli fu dato in onore dell'imperatore. Leopoldo crebbe ad Innsbruck, mentre il padre sarebbe stato impegnato nella difesa di Vienna contro i Turchi.\nSuccessione.\nNel 1690, suo padre mor\u00ec e l'undicenne Leopoldo eredit\u00f2 il Ducato ancora occupato. Sua madre, cercando di soddisfare le ultime volont\u00e0 del marito di restaurare i suoi figli nel loro patrimonio, si appell\u00f2 al Reichstag di Ratisbona per ripristinare il figlio in Lorena. Leopoldo venne inviato a Vienna per ricevere un'accurata educazione militare sotto la supervisione dell'Imperatore. A Vienna crebbe con i suoi cugini, gli Arciduchi, Giuseppe e Carlo entrambi futuri Imperatori. In quello stesso anno Leopoldo fu creato Cavaliere dell'Ordine del Toson d'oro.\nCome suo padre prima di lui entr\u00f2 nell'esercito imperiale e all'et\u00e0 di diciotto anni prese parte all'assedio di Timi\u0219oara del 1694. Tre anni dopo ricevette il comando delle operazioni militari sul Reno.\nMatrimonio.\nIl 13 ottobre 1698, al Castello di Fontainebleau, Leopoldo spos\u00f2 Elisabetta Carlotta d'Orl\u00e9ans, nipote di Luigi XIV di Francia, che aveva offerto una dote di 900.000 lire allo squattrinato duca. Elisabetta Carlotta si rivel\u00f2 essere una madre premurosa e diede alla luce tredici figli, di cui cinque sopravvissero fino all'et\u00e0 adulta. Tre di loro morirono nel giro di una settimana nel maggio del 1711 a causa di una epidemia di vaiolo scoppiata al castello di Lun\u00e9ville, la residenza di campagna dei duchi di Lorena.\nLa vita coniugale di Leopoldo fu turbata nel 1706, quando prese Anne-Marguerite de Lign\u00e9ville, principessa di Beauvau-Craon come sua amante. Elisabetta Carlotta per\u00f2, seguendo il consiglio della madre, rimase in silenzio.\nDuca di Lorena e Bar.\nNel 1697, la Guerra della Grande Alleanza termin\u00f2 con la firma in quello stesso anno del Trattato di Ryswick il 30 ottobre 1697.\nIl trattato restitu\u00ec i Ducati di Lorena e Bar al Casato di Lorena, per la gioia della madre di Leopoldo, che comunque mor\u00ec quattro giorni dopo a Vienna. Il 17 agosto 1698, il Duca Leopoldo fece una entrata trionfale nella sua capitale Nancy. Ricostru\u00ec e ripopol\u00f2 il suo ducato colpito dalla guerra favorendo l'immigrazione. Alla fine del suo regno il ducato era sicuro e prospero.\nIn politica estera, Leopoldo tent\u00f2 di migliorare ulteriormente le relazioni con la Francia e placare il suo potente vicino. \nNonostante i tentativi diplomatici di Leopoldo, la sua capitale, Nancy, fu occupato da truppe straniere durante la Guerra di successione spagnola (1700-1713).\nTemendo per la sua famiglia, Leopoldo trasfer\u00ec la corte al Castello di Lun\u00e9ville, nota come \"le Versailles lorrain\" (la Versailles lorenese).\nNel 1703, introdusse il \"Code L\u00e9opold\" regolando il governo del ducato. Prov\u00f2 ad insediare la sua figlia maggiore, Elisabetta Carlotta, come badessa di Remiremont, ma fall\u00ec a causa dell'opposizione di Papa Clemente XI.\nNel 1718, Leopoldo e la moglie visitarono Parigi per partecipare al matrimonio della nipote di Elisabetta Carlotta, Maria Luisa Elisabetta, con il futuro duca di Berry, e furono tra gli ospiti del sontuoso banchetto al Palazzo del Lussemburgo. Nel corso della visita, Leopoldo, come un principe straniero, ricevette lo stile di Altezza Reale.\nNel 1719, Leopoldo acquist\u00f2 la contea di Ligny-en-Barrois dal cugino, Carlo Enrico di Vaudemont. Durante il suo regno un nuovo sistema di sicurezza fu messo in atto in tutta la Lorena.\nNel 1721, Leopoldo provvide per il figlio ed erede, Leopoldo Clemente di Lorena, di ricevere una educazione a Vienna. Intendeva anche stringere rapporti con l'Arciduchessa Maria Teresa, l'erede dell'imperatore Carlo VI d'Asburgo. Tuttavia, Leopoldo Clemente mor\u00ec poco dopo a Lun\u00e9ville e in sua vece, il figlio pi\u00f9 giovane Francesco Stefano and\u00f2 a Vienna, dove spos\u00f2 Maria Teresa. Francesco sarebbe diventato imperatore e la sua discendenza, il Casato degli Asburgo-Lorena, avrebbe regnato sull'Austria fino al 1918.\nNel 1708, Leopoldo rivendic\u00f2 il Ducato di Monferrato, in quanto parente pi\u00f9 prossimo del cugino, Carlo III Gonzaga, ex duca di Mantova, che era stato deposto e poi mor\u00ec senza eredi maschi. Tuttavia, l'imperatore aveva gi\u00e0 promesso il Monferrato ai duchi di Savoia e per compensare la Casato di Lorena, diede a Leopoldo il Ducato di Teschen in Slesia.\nNel 1725, Leopoldo tent\u00f2 di far sposare la figlia Anna Carlotta al giovane re Luigi XV di Francia, ma Luigi Enrico, duca di Borbone, allora primo ministro, imped\u00ec l'unione con la discendente della rivale Casa d'Orl\u00e9ans. In seguito, Elisabetta Carlotta cerc\u00f2 di organizzare il matrimonio della figlia con suo cugino, Luigi, duca di Orl\u00e9ans, da poco tempo rimasto vedovo, ma Luigi rifiut\u00f2. Tutte le proposte di matrimonio furono ignorate o rifiutate, Anna Carlotta in seguito divenne badessa dei monasteri di Remiremont ed Essen.\nMorte.\nNel marzo del 1729, Leopoldo si ammal\u00f2 di febbre mentre era diretto a Ch\u00e2teau at M\u00e9nil vicino Lun\u00e9ville. Torn\u00f2 a Lun\u00e9ville, dove mor\u00ec il 27 marzo, all'et\u00e0 di 49 anni.\nDiscendenza.\nDal matrimonio tra Leopoldo ed Elisabetta Carlotta di Borbone-Orl\u00e9ans nacquero:"}
{"id": "1298828", "revid": "110157", "url": "https://it.wikipedia.org/wiki?curid=1298828", "title": "Bromelina del frutto", "text": "La bromelina del succo \u00e8 un enzima proteolitico (una idrolasi) che presenta un'ampia specificit\u00e0 per i legami peptidici. Essa \u00e8 in grado di idrolizzare peptidi come Bz-Phe-Val-Arg\u253cNHMec, mentre non \u00e8 in grado di catalizzare l'idrolisi di peptidi come Z-Arg-Arg-NHMec, idrolizzati dalla bromelina del gambo. Questo enzima \u00e8 presente nel frutto di \"Ananas comosus\".\nL'enzima non \u00e8 inibibile attraverso la cistatina di pollo, che \u00e8 invece un potente inibitore dell'ananaina, altro enzima proteolitico estratto da Ananas comosus."}
{"id": "1298832", "revid": "57342", "url": "https://it.wikipedia.org/wiki?curid=1298832", "title": "Loredana Di Cicco", "text": "Biografia.\nHa iniziato a lavorare come attrice e in seguito come conduttrice televisiva, sul finire degli anni novanta, interpretando anche numerosi spot pubblicitari. A partire dal 2000 ha cominciato la sua attivit\u00e0 di conduttrice di programmi di televendite su \"Hot\", emittente sorta sulle ceneri di Rete Mia. Nei primi anni 2000 compare inoltre in televisione in qualit\u00e0 di attrice, nella fiction \"Sei forte maestro\" e come conduttrice di uno dei programmi di punta della neonata LA7, \"Call Game\".\nSegu\u00ec il percorso dell'emittente \"Hot\", che cambi\u00f2 nome in Home Shopping Europe e dall'estate del 2003 conduce le televendite anche sulle tre reti Mediaset nazionali, grazie a una Joint venture, lavoro che continua tuttora a esercitare comparendo sugli schermi televisivi delle tre reti nazionali in svariate fasce orarie giornaliere.\nIn seguito, dopo la nascita del canale Mediashopping nel 2005, la Di Cicco ne \u00e8 diventata uno dei volti di punta. Nello stesso anno ha inoltre partecipato con un ruolo minore alla fiction \"Incantesimo 8\". Nel 2013 torn\u00f2 nella sede della sua partenza, ora HSE24 come presentatrice. Ha partecipato nel 2007 a \"Sabato italiano\" su Rai International e ha ricevuto un premio nel programma \"La grande notte\" per via delle sue doti di conduttrice, oltre ad aver recitato nella sitcom \"Casa Mediashopping\", andata in onda, oltre che sul canale delle televendite, anche su Retequattro.\nHa condotto anche alcuni programmi per emittenti come Rai Sat, Canale lavoro e Rai International e ha partecipato al programma di Italia 1 \"Giallo 1\".\nHa inoltre recitato in diversi spettacoli teatrali come \"Macbeth\", \"Nati da una strega\", \"Padri?!\".\nLaureata in Psicologia con indirizzo clinico a pieni voti, continua il suo percorso di studio, formazione e specializzazione rimanendo uno dei volti noti di GM24, canale 37 del digitale terrestre."}
{"id": "1298833", "revid": "729019", "url": "https://it.wikipedia.org/wiki?curid=1298833", "title": "Kongs\u00f8ya", "text": "Kongs\u00f8ya \u00e8 un'isola facente parte dell'arcipelago delle isole Svalbard, in Norvegia. L'isola \u00e8 la pi\u00f9 estesa tra quelle dell'arcipelago Kong Karls Land, e misura 191 km\u00b2. L'altra isola grande dell'arcipelago \u00e8 Svensk\u00f8ya.\nCome le altre isole dell'arcipelago di Kong Karsl Land del 1973 fa parte della Riserva naturale delle Svalbard nord-orientali."}
{"id": "1298839", "revid": "84184", "url": "https://it.wikipedia.org/wiki?curid=1298839", "title": "Stanko Suboti\u0107", "text": "Al pubblico \u00e8 diventato noto come un amico intimo dell\u2019assassinato primo ministro serbo Zoran \u0110in\u0111ic e la persona che ha aiutato attivamente l'opposizione democratica in Serbia durante il governo del regime di Slobodan Milo\u0161evi\u0107 e le riforme pro-europeee svolte dal governo di \u0110in\u0111ic. Perch\u00e9 aiutava all'opposizione democratica serba, si trov\u00f2 al bersaglio della persecuzione del regime di Milosevic, che \u00e8 il motivo per cui nel 1997 ha dovuto lasciare la Serbia.\nDopo i cambiamenti di ottobre e l'assassinio del primo ministro democratico serbo, Zoran \u0110in\u0111i\u0107, durante il regno dei suoi avversari politici Vojislav Ko\u0161tunica e Boris Tadi\u0107, le autorit\u00e0 serbe hanno lanciato contro Suboti\u0107 il processo politicamente motivato per il presunto abuso della sua posizione 'ufficiale in una societ\u00e0 privata. Nonostante il linciaggio dei media e la grande pressione politica sul sistema giudiziario, il processo \u00e8 completato alla fine del 2015 con l'assoluzione finale davanti alla Corte d'appello di Belgrado.\nPrimi anni di vita ed educazione.\nSuboti\u0107 proviene da una famiglia modesta della classe operaia, nella quale \u00e8 nato come il pi\u00f9 giovane, il sesto figlio. Fin dalla prima infanzia ha iniziato a lavorare nell\u2019officiana di falegnameria di suo padre. Per nazionalit\u00e0 \u00e8 un serbo, e nella sua nativa Ub ha finito la scuola di economia secondaria, dove ha incontrato la sua moglie futura, Jagoda.\nSviluppo di una carriera aziendale.\nLa strada del successo aziendale di Stanko Subotic inizia nella vera del 1981, quando \u00e8 andato in Francia come ospite del suo amico di scuolaal quale i genitori in Parigi hanno lasciato un\u2019officina piccola per la produzione di abbigliamento di classe superiore. Suboti\u0107 ha iniziato a lavorare nella societ\u00e0 del suo amico, e grazie al suo dono imprenditoriale due anni pi\u00f9 tardi ha iniziato la propria attivit\u00e0 imprenditoriale, aprendo la sua catena di boutique e il proprio commercio all'ingrosso.\nNella met\u00e0 degli anni ottanta e ha iniziato di investire nell'economia serba, e ritorna alla Jugoslavia nel 1989,nel periodo delle riforme di Ante Markovi\u0107. A Belgrado ha aperto la societ\u00e0 \"MIA\", apre la catena delle boutique e due unit\u00e0 per la produzione di abbigliamento.\nA causa delle condizioni di lavoro difficili, nel 1992, la societ\u00e0 \"Ohis\" a Skopje in nome di debito a Subotic invece di denaro da un contigento delle sigarette dal assortimento della societ\u00e0 \"Makedonija Tabak\" dopo di che entra nel business di commercio dei prodotti del tabacco. A quel tempo Suboti\u0107 \u00e8 diventato il proprietario di due free shop, uno al valico di frontiera \"General Jankovic\" con la Macedonia, e il secondo nel porto montenegrino di Bar. Nel corso del 1996, Subotic \u00e8 diventato il distributore generale per l\u2019Europa Sud Est del produttore \u201cBritish American Tobacco\u201d e del \u201c Japan\nTobacco\", e poi nel 1997 ha firmato gli accordi per la rappresentanza generale per la stessa area e con le fattorie francese \u201cSEITA\u201d e \u201cReynolds\u201d produttore delle sigarette di marchio \"Monte Carlo\".\nDal 1995, Suboti\u0107 entra nel commercio di lavoro con le sigarette nella Repubblica Federale di Jugoslavia, un paese che a quel tempo era sotto le sanzioni commerciali delle Nazioni Unite. Sebbene il suo business di sigarette abbia avuto luogo principalmente nella Serbia, dal 1997, dopo l'assassinio di Vlada Kova\u010devi\u0107 Tref e Radovan Stoji\u010di\u0107 Bad\u017ea, Subotic trasferisce la sua attivit\u00e0 Stojicic Bad\u017ea, Suboti\u0107 ha trasferito le sue operazioni nel Montenegro, dove ha stabilito le forti legami politici e commerciali con il primo ministro locale Milo \u0110ukanovic e il Vice presidente del Partito socialista democratico Svetozar Marovi\u0107.\nDopo aver rifiutato di pagare il ricatto richiesto, Suboti\u0107 \u00e8 caduto in disgrazia del regime di Slobodan Milosevic. Ecco perch\u00e9 nel luglio 1997, nel free-shop di Subotic nel varco di \u0110eneral Jankovi\u0107 \u00e8 intrusa la polizia, e la societ\u00e0 \"Mia\", dopo le torture della polizia e il sequestro di tutto il documenti aziendali smette di funzionare. A causa dei frequenti attacchi della struttura politica e tentato rapimento illegale della sua propriet\u00e0, Suboti\u0107 nel 1997 con la sua famiglia ha lasciato la Serbia ed \u00e8 andato a Ginevra, dove nel 1999 ha ricevuto una residenza permanente.\nCambiato il clima degli affari in Serbia, Subotic continua a sviluppare la sua attivit\u00e0. Nel 2002 ha fondato anche l\u2019EMI Group (Emerging Marketing Investimenti APS), una holding con la sede in Danimarca (Copenaghen), e con quella mossa collega l\u2019operazione delle diverse aziende di successo in Europa, che coprono la distribuzione, il commercio e gli immobili. Nello stesso anno, l\u2019EMI ha investito nell'impianto di lavorazione della carne e divenne il comproprietario della fattoria Famis d.o.o. in Serbia. L\u2019anno seguente, la holding acquista il \"Duvan promet\" di Kragujevac, che era il proprietario di una grande rete di distribuzione, che comprendeva bancarelle e chioschi per la vendita di carta stampata e di altri beni di consumo. Con l'investimento di diverse decine di milioni di euro nel rovinato \"Duvan promet\", Subotic ha costituito la societ\u00e0 \"Futura plus\".\nDopo l'acquisto del \"Duvan\" di Subotica, l\u2019\"EMI Group\", nel 2004 ha iniziato una cooperazione con il grande media holding tedesco Westdeutsche Allgemeine Zeitung (WAZ), che comprando la maggioranza delle azioni di \"Politika\", ha ottenuto una propria rete di distribuzione, che ha permesso l'espansione significativa del numero dei punti vendita della \"Futura plus\". Uniendo le catene di chioschi del Duvan, Politika prodaja, Borba e Duvan promet, propriet\u00e0 dell'azienda di Suboti\u0107 l\u2019\"EMI Group\" da una parte e la WAZ tedesco d'altra parte, la Futura plus diventa la pi\u00f9 grande rete di vendita nella Serbia. Con la stessa ricetta commerciale di successo, Suboti\u0107 nel Montenegro ha fondato l'azienda con lo schema di distribuzione identico chiamato Montenegro Futura.\nOltre agli investimenti in Serbia, Suboti\u0107 nel 2007 \u00e8 diventato il proprietario di maggioranza della societ\u00e0 francese holding e della cantina \"Louis Max\", in cui ha iniziato ad investire gi\u00e0 nel 1989, e dal 2003 in suo possesso sono centinaia di ettari di vigneti in Borgogna (Francia). Come in ogni altra cosa che ha intrapreso, Suboti\u0107 era brillante anche nella produzione del vino. Le bottiglie di Louis Max adornano anche il tavolo del presidente americano.\nNel possesso della societ\u00e0, l\u2019\"EMI Group\" \u00e8 anche il terreno vicino all'aeroporto belgradese \"Nikola Tesla\", che \u00e8 considerato di aver l'importanza strategica, come il terreno nei pressi della penisola di Sveti Stefan, in cui Suboti\u0107 ha la villa \"Montenegro\", la quale nel marzo 2007. ha ricevuto il premio prestigioso \u201cFive Stars Diamond\u201d presentato dall'Academia delle scienze di ospitalit\u00e0 per il servizio di alta qualit\u00e0.\nDurante la primavera del 2007, Subotic ha ulteriormente ampliato le proprie attivit\u00e0 con due grandi investimenti nel Montenegro: l'acquisto di una parte dell'isola di Sveti Nikola vicino a Budva e annunciando piani per costruire un hotel di lusso del valore di 20 milioni di euro sul Sveti Stefan. Nel maggio di 2007, Suboti\u0107 e il famoso architetto francese Jean-Michel Wilmotte, che ha progettato i porti turistici di Cannes, Nizza e Shanghai, hanno presentato i piani per costruire un resort super sull'isola di Sveti Nikola con alberghi, casin\u00f2 e appartamenti, due porti per le barche e una strada pedonale che collegherebbe l'isola con la citt\u00e0 vecchia di Budva. Mentre tutti i presupposti per la realizzazione di questo grande progetto sono stati forniti, incluse le linee di credito adeguate, dal valore di diverse centinaia di milioni di euro, la sua attuazione era fermata dall'emissione della lista di ricercati politicamente motivata dalla Serbia, che ha seguito in conseguenza dell'atto d'accusa, che nell'estate del 2014 sar\u00e0 pienamente respinto con la decisione del Tribunale speciale di Belgrado.\nSubotic possiede l\u2019hotel di lusso Vila Montenegro nel Sveti Stefan. Nel marzo del 2007, questo hotel ha ricevuto il premio prestigioso \u201cFive Stars Diamond\u201d presentato dall'Academia delle scienze di ospitalit\u00e0 per il servizio di alta qualit\u00e0.\nL\u2019aiuto al cambiamento democratico nella Serbia.\nDalla met\u00e0 degli anni novanta, Suboti\u0107 ha stabilito i rapporti stretti con l'opposizione serba dell\u2019era e il capo del Partito democratico Zoran \u0110in\u0111i\u0107 ed ha aiutato attivamente i cambiamenti democratici nel paese. Dopo la caduta del regime di Slobodan Milo\u0161evi\u0107, Subotic con i suoi numerosi contatti aiuta a promuovere la politica pro-europea e di una nuova immagine della Serbia, e rendendo possibile ai membri del gabinetto di \u0110in\u0111i\u0107 di incontrare con alti funzionari internazionali, tra cui presidente francese dell\u2019era Jacques Chirac.\nPersecuzione mediatica \u2013 dall\u2019\"Affare tabacco\" all'accusa montata.\nNonostante il suo grande successo nel mondo degli affari dalla fine degli anni ottanta, Subotic \u00e8 diventato noto al pubblico nella Serbia solo nel 2001 quando, in una serie dei testi politicamente commissionati, il settimanale zagabrese \"Nacional\" lo ha accusato che, insieme al presidente del Montenegro, Milo \u0110ukanovi\u0107 e e il principale leader di opposizione nella Serbia, Zoran \u0110in\u0111i\u0107, ha presumibilmente contrabbandato le sigarette nella seconda met\u00e0 degli anni Novanta.\nLui ha risposto che quele informazioni erano finzione che ha pagato e presentato il produttore di sigarette croato competitivo \" Tvornica duhana Rovinj\", i cui interessi sono stati minacciati dai piani di Subotic per la costruzione congiunta di una fabbrica nella Serbia con il \"British American Tobacco\" nel 2001. Il fatto che l'affare \u00e8 stato ordinato e orchestrato da Belgrado hanno confermato anche i giornalisti stessi del \"Nacional\", cos\u00ec come un grande numero di sentenze contro il giornale a causa delle bugie scritte su Subotic.\nDopo i cambiamenti dell'ottobre 2000 nella Serbia, e la formazione del primo governo democratico in Belgrado, il primo ministro Zoran \u0110in\u0111ic ha trovato il bilancio vuoto, e il pi\u00f9 grande colpo per il bilancio dello Stato \u00e8 stato il diffuso contrabbando del tabacco. Alla ricerca di possibili soluzioni a questo problema, Subotic ha presentato l'esempio della Romania al primo ministro serbo di allora, che, grazie alla cooperazione con BAT, \u00e8 riuscito a frenare il mercato grigio delle sigarette.\nCome si \u00e8 visto come il principale protagonisti della costruzione della fattoria BAT di tabacco a Kragujevac e della lotta contro il mercato grigio dei prodotti del tabacco, Suboti\u0107 \u00e8 diventato il bersaglio degli attacchi della fattoria competitiva \"Rovinj\" da Pola, che aveva a quel tempo, non solo controllato la maggior parte del mercato nero del tabacco nella regione. Gli interessi contrari entro la industria del tabacco e i conflitti politici, che in quel momento scottavano la Serbia, hanno creato un tale insieme di circostanze nelle quale Subotic \u00e8 stato selezionato come l'obiettivo principale dell'attacco a \u0110in\u0111ic, cos\u00ec come un adeguato oggetto di ricatto ed estorsioni da parte delle strutture statali alienati e centri di potere non istituzionali. Subotic \u00e8 stato anche preso di mira per la grande propriet\u00e0 che possiede nella Serbia, che i protagonisti di false accuse volevano togliere.\nIn numerosi processi che hanno seguito la scrittura del \"Nacional\u201d zagabrese, \u00e8 constatato che la creazione di \"Affare Tabacco\" \u00e8 stata ordinato da Belgrado, che era consegnata al giornale zagabrese da Ratko Kne\u017eevi\u0107, respinto ex socio di Milo Djukanovic, e la stessa autrice dei testi Jasna Babi\u0107 poi ha ammessa che a Belgrado ha avuto un incontro il Presidente della Repubblica Federale di Jugoslavia d\u2019allora, Vojislav Ko\u0161tunica, che ha promesso alla giornalista zagabrese le prove dell\u2019 \"Affare tabacco\", ma non li aveva mai consegnato. Dopo un gran numero di cause perse, il settimanale \"Nacional\" nel 2013 si \u00e8 scusato a Subotic per aver presentato le bugie su lui, attribuendole all\u2019ex proprietario ed editore del quotidiano, il giornalista controverso Ivo Pukanic.\nDopo il lancio del cosiddetto \"Affare tabacco\", nel periodo di dieci anni, in vari media sono stati scritti pi\u00f9 di 4000 articoli negativi su Subotic per i quali, in base ai risultati delle indagini ufficiali in sei paesi europei e negli Stati Uniti, cos\u00ec come durante il processo nella Serbia stessa, \u00e8 rilevato che tutti, senza eccezioni, non erano corretti.\nNelle accuse penali presentate dalla squadra di avvocati di Subotic nel 2010 a Ginevra e nel 2012 a Belgrado, sono con precisione descritti i meccanismi di immissione degli articoli inesatti su di lui. Le campagne mediatiche sono state avviate da persone di alto rango provenienti dal gabinetto dell'ex presidente della RFJ Vojislav Ko\u0161tunica e poi dal presidente serbo Boris Tadic. Nascondendosi dietro gli organi ufficiali statali, hanno presentato le applicazioni falsi con le quali sono avviate le indagini ufficiali in sei paesi europei (Liechtenstein, Francia, Svizzera, Cipro, Italia e Grecia) e negli Stati Uniti, che tutte, senza eccezione, hanno risultato con il rifiuto dei dubbi presentati. Il colmo della caccia rappresentava l'atto d'accusa davanti al Tribunale speciale di Belgrado con la quale Subotic \u00e8 stato accusato per l\u2019atto inesistente dell\u2019\"abuso della posizione ufficiale nella societ\u00e0 privata.\" Nonostante una caccia mediatica senza precedenti, provati numerosi abusi da parte della procura e grandi pressioni sulla magistratura, l'accusa \u00e8 con la decisione della Corte d'appello di Belgrado respinta finale nel dicembre del 2015.\nPersecuzione politica nella Serbia e le assoluzioni all'estero.\nIn parallelo con il processo nella Serbia dal 2008 e l'arrivo al potere del Partito Democratico del presidente della Serbia d\u2019allora, Boris Tadi\u0107, Suboti\u0107 \u00e8 stato esposto a nuova ondata della campagna mediatica, accompagnata dalle dichiarazioni dei funzionari del governo nelle quali \u00e8 stato condannato in anticipo come il colpevole. Durante questo periodo, le autorit\u00e0 della Serbia hanno intensificato la pressione sulle operazioni di Subotic nel paese, e nel 2009 la sua azienda \"Futura Plus\", uno dei pi\u00f9 grandi distributori serbi, \u00e8 fallita. Accanto a questo fallimento, \u00e8 seguito un tentativo di togliere a Subotic il terreno vicino all'aeroporto di Belgrado, il quale sotto la forma del mutuo \u00e8 stato impegnato per i crediti presi dalla \"Futura\". Subotic ha scoperto che dietro gli attacchi su di lui sonoi magnati locali Miroslav Mi\u0161kovi\u0107 e Milan Beko, con i quale ha avuto in precedenza dei rapporti commerciali e che gli sono restati in debito pi\u00f9 di 30 milioni. Tale debito \u00e8 provenuto dall\u2019affre di privatizzazione del \"Ve\u010dernje Novosti\", durante il quale Beko ha rifiutato di adempiere ad un obbligo contrattuale e trasferire alla WAZ tedesca le azioni della Novosti, perci\u00f2 la WAZ ha attivato la garanzia bancaria, la quale, Suboti\u0107 ha posato in qualit\u00e0 del garante dell\u2019affare. I sospetti di Subotic sono stati confermati dal Consiglio del governo per combattere la corruzione, che \u00e8 nel Rapporto sulla privatizzazione della \"Vecernje Novosti\" ha esposto gli affari dietro le quinte di Milan Beko. A causa della pressione delle autorit\u00e0 d\u2019allora e l\u2019inabiliazione delle operazioni normali, la societ\u00e0 tedesca WAZ ha deciso di ritirare dalla Serbia e della vendita di azioni della \"Politika\" e del \"Dnevnik\".\nNella campagna mediatica avviata dal gabinetto del Presidente della Serbia d\u2019allora, Boris Tadic, precedevano i quotidiani \"Blic\" e \"Ve\u010dernje Novosti\" e dei media dell'opposizione montenegrina che attaccavano Subotic a causa della sua amicizia con il leader del DPS governante Milo \u0110ukanovi\u0107. Nel tentativo di condannare Subotic a tutti i costi, l'Ufficio del procuratore speciale per la criminalit\u00e0 organizzata ha iniziato le indagini contro di lui in sei paesi europei e negli Stati Uniti. Tutte le indagini avviate in seguito alle applicazioni da Belgrado sono finite con la conclusione che si trattava delle denunce false degli atti che non sono accaduti.\nLe pi\u00f9 importanti di queste indagini sono state quelle condotte nella Svizzera e in Italia. Nel dicembre del 2011, la Procedura penale della Confederazione Svizzera ha emesso la conferma ufficiale a Subotic affermando che l'indagine, che basata sulle false affermazioni da Belgrado, la polizia giudiziaria svizzere ha condotto per un anno e mezzo, ha mostrato che nell'attivit\u00e0 di Subotic non c\u2019erano le infranzioni della legge. Il caso \u00e8 chiamato l\u2019\"AffareTicino\" secondo il lugo della riunione durante la quale il procuratore speciale Miljko Radisavljevi\u0107 e il suo assistente Sa\u0161a Ivani\u0107 hanno falsamente riferito Subotic alle autorit\u00e0 svizzere.\nDopo l\u2019annuncia dalla Serbia in Italia \u00e8 stato anche avviato un procedimento giudiziario che \u00e8 stato finito in modo che il procuratore stesso, dopo aver scoperto che le affermazioni del governo serbo sono incorrette, ha richiesto alla Corte di dichiarare inesistenti gli atti per i quali Subotic era giudiziato, dal momento che le prove raccolte hanno mostrato chiaramente che non sono neanche accaduti. Questa sentenza costituisce un precedente unico nella pratica della magistratura italiana ed \u00e8 considerata il pi\u00f9 alto grado possibile di esenzione dai dubbi presunti.\nLa prima vittima delle notizie false e manipolazioni mediatiche.\nDurante una campagna mediatica e giudiziaria contro di lui nellaSerbia, Stanko Subotic \u00e8 diventato la prima vittima delle notizie false e manipolazioni mediatiche. Mentre fino alla met\u00e0 del 2012, la campagna contro di lui, condotta sotto il controllo delle autorit\u00e0 politiche nella Serbia, alcuni media sotto il controllo di alcune strutture di sicurezza rinnegate, magnati e centri di potere grigi, la campagna contro Suboti\u0107 \u00e8 continuata anche dopo la sua assoluzione davanti alla Corte d'Appello a Belgrado. Nella campagna, che mira a prevenire le attivit\u00e0 di Subotic nella Serbia e di evitare di pagare il risarcimento del danno causato gli prima, oggi precedono il quotidiano \"Blic\" e il sito controverso \"KRIK\" i cui giornalisti precedentemente nel periodo prima del 2014, erano anche i leader della campagna contro Subotic.\nA partire dal primo falso scandalo lanciato dal settimanale zagabrese \"Nacional\", solo fino al 2012 Subotic sono pubblicati pi\u00f9 di 4.000 articoli negativi nei quali sono presentate varie accuse contro di lui, che sono fino all\u2019ultima rifiutate quanto nel processo giudiziario formale condotto contro di lui a Belgrado, tanto nelle indagini ufficiali, che, sulla richiesta delle autorit\u00e0 di Belgrado, contro Subotic \u00e8 stato condotto negli Stati Uniti e in sei paesi europei. Per la campagna di informazioni false e accuse infondate contro di lui, Subotic nella Svizzera ha avviato il procedimento giudiziario contra la societ\u00e0 \"Ringier Axel Springer\", il proprietario del tabloid serbo \"Blic\". il procedimento alla richiesta di Suboti\u0107 \u00e8 ancora in corso.\nVita privata.\nPer nazionalit\u00e0 \u00e8 serbo e ha la residenza permanente nella Svizzera dal 1997. In un ricevimento specialmente organizzato nella Cassa municipale di Ginevra alla fine del 2014 gli \u00e8 stato ufficialmente consegnato un passaporto svizzero, come la conferma ufficiale della cittadinanza di quel paese. \u00c8 sposato con sua moglie Jagodina, con cui ha la figlia Mia. Parla serbo e francese"}
{"id": "1298841", "revid": "1711941", "url": "https://it.wikipedia.org/wiki?curid=1298841", "title": "Cormac Cond Longas", "text": "Cormac Cond Longas (Connlongas, Connloinges = \"Principe esiliato\") era, nel \"Ciclo dell'Ulster\" della mitologia irlandese, il figlio concepito da Ness col suo proprio figlio, Conchobar mac Nessa. Il suo padre adottivo era Fergus mac R\u00f3ich.\nCormac segu\u00ec Fergus in esilio nel Connacht dopo la tresca amorosa con Deirdre, e combatt\u00e9 per Ailill e Medb contro il padre nel \"T\u00e1in B\u00f3 Cuailnge\".\nQuando Conchobar mor\u00ec gli uomini dell'Ulster chiesero a Cormac di tornare e di prendere il trono. Tuttavia, durante il viaggio verso casa ruppe i suoi tab\u00f9 o voti e fu ucciso durante un raid. "}
{"id": "1298843", "revid": "729019", "url": "https://it.wikipedia.org/wiki?curid=1298843", "title": "Svensk\u00f8ya", "text": "Svensk\u00f8ya \u00e8 un'isola situata nell'arcipelago delle isole Svalbard, in Norvegia.\nL'isola di Svensk\u00f8ya \u00e8 la pi\u00f9 occidentale e la seconda isola per estensione dell'arcipelago delle isole Kong Karls Land dopo Kongs\u00f8ya. Svensk\u00f8ya copre un'area di 137 km\u00b2."}
{"id": "1298847", "revid": "115168956", "url": "https://it.wikipedia.org/wiki?curid=1298847", "title": "Convenzione di Filadelfia", "text": " \nLa convenzione di Filadelfia (anche detta convenzione federale) fu una convenzione interstatale degli USA che si riun\u00ec tra il 25 maggio ed il 17 settembre 1787 nell'Independence Hall di Filadelfia, allo scopo di riformare gli Articoli della Confederazione. I delegati erano in totale 55 e provenivano da tutti i 13 Stati tranne il Rhode Island, che si era rifiutato di inviarne. Tra di essi c'erano Benjamin Franklin, George Washington, James Madison e Alexander Hamilton (spicca l'assenza di Thomas Jefferson, che in quel periodo si trovava in Francia e di John Adams in missione in Gran Bretagna).\nContesto storico.\nGli articoli della Confederazione erano sempre pi\u00f9 criticati perch\u00e9 prevedevano un legislativo federale eccessivamente debole. Il Congresso, infatti, non poteva controllare i commerci tra gli Stati (per cui si venne a creare una serie di leggi tributarie e di tariffe in conflitto tra i vari stati), i quali prendevano il governo centrale con tale leggerezza che i loro rappresentanti erano spesso assenti e la legislatura nazionale veniva di frequente bloccata, anche su questioni marginali, a causa della mancanza di un quorum. Il Congresso, inoltre, dipendeva totalmente dai loro finanziamenti (in quanto non poteva riscuotere autonomamente le tasse) e non fu in grado di pagare il debito estero ed i soldati impegnati a combattere contro gli indiani.\nLa necessit\u00e0 di riformare le istituzioni federali spinse quindi ad organizzare una convenzione interstatale ad Annapolis, nel settembre 1786, ma ad essa parteciparono solo cinque Stati; si decise, quindi, di istituirne un'altra per la primavera successiva, da tenersi a Filadelfia, in Pennsylvania. Il successo di quest'ultima dipese in buona parte dalla \"ribellione di Shays\" nel Massachusetts, cio\u00e8 nell'attacco di un arsenale da parte di un gruppo di contadini schiacciati dai debiti e dalle tasse; dopo qualche mese la rivolta fu faticosamente sedata, ma ci\u00f2 che fece scalpore era che, nonostante la sicurezza del Massachusetts fosse in grave pericolo, il Congresso non poteva intervenire in quanto la cosa non era di sua competenza. Quest'evento cre\u00f2 pi\u00f9 di tutti la consapevolezza della necessit\u00e0 di una riforma.\nDeliberazioni.\nLa Convenzione prese subito due importanti decisioni:\nIn seguito si apr\u00ec il dibattito.\nIl piano della Virginia.\nIl piano della Virginia fu elaborato da James Madison, e tendeva a favorire gli Stati pi\u00f9 ampi.\nEsso prevedeva un Parlamento bicamerale, i cui membri erano suddivisi proporzionalmente alla popolazione di ogni Stato, i cui poteri erano molto forti, compreso il potere di veto rispetto alla legislazione dei singoli Stati; un esecutivo nominato dal legislativo; una corte federale composta di giudici inamovibili.\nIl piano del New Jersey.\nIl piano del New Jersey fu elaborato da William Paterson, che si opponeva al troppo potere dato al governo ed agli Stati pi\u00f9 grandi; infatti, tendeva a favorire i piccoli.\nEsso prevedeva un Parlamento monocamerale, i cui membri erano suddivisi secondo un criterio paritario tra gli Stati (cio\u00e8 ogni singolo Stato aveva un voto, esattamente come per il Congresso della Confederazione), che avesse maggiori poteri; un esecutivo nominato dal legislativo, ma senza possibilit\u00e0 di rielezione e soggetto al potere di revoca dei governatori degli Stati; una corte federale composta di giudici nominati dall'esecutivo ed inamovibili.\nIl Compromesso del Connecticut.\nRoger Sherman riusc\u00ec a trovare un compromesso tra i due piani: si sarebbe formato un Parlamento bicamerale in cui la Camera bassa era proporzionale rispetto alla popolazione, e la Camera alta paritaria fra gli Stati con un voto ciascuno. Questo compromesso fu ritenuto soddisfacente.\nLa clausola dei 3/5.\nUn altro punto caldo riguardava la schiavit\u00f9. I contrasti non riguardavano la sua abolizione, ma come conteggiare gli schiavi, che rappresentavano il 40% della popolazione negli Stati del Sud. Questi ultimi chiedevano che fossero conteggiati come popolazione per stabilire il numero di rappresentanti da mandare alla Camera bassa del Congresso e come propriet\u00e0 nel caso in cui il governo avesse approvato delle tasse sulla base della popolazione di ciascuno Stato; gli Stati del Nord volevano invece l'esatto contrario. La questione fu risolta (in modo poco convincente) con la clausola dei 3/5: uno schiavo nero valeva nel conteggio i 3/5 di un uomo bianco.\nStesura e firma.\nIl testo, cos\u00ec come fu steso, era molto simile al piano della Virginia: il legislativo era organizzato secondo il Compromesso del Connecticut e l'esecutivo era eletto indirettamente dal popolo (tramite il sistema dei grandi elettori, per paura di possibili degenerazioni demagogiche). Non fu possibile trovare un accordo sul sistema giudiziario federale; il testo della nuova Costituzione era vago in proposito: spetter\u00e0 a John Marshall con la sentenza \"Marbury contro Madison\" chiarire il ruolo della Corte suprema.\nSu 55 delegati presenti, solo 16 si rifiutarono di firmare il testo."}
{"id": "1298848", "revid": "671029", "url": "https://it.wikipedia.org/wiki?curid=1298848", "title": "Sollicciano", "text": "Sollicciano \u00e8 un quartiere della periferia ovest di Firenze, noto soprattutto per la presenza del carcere giudiziario omonimo, che ha sostituito il vecchio carcere delle Murate in via Ghibellina, nel centro storico della citt\u00e0.\nIl territorio confina a sud con la frazione di Casellina nel Comune di Scandicci, ad est il fiume Greve ne segna il limite con San Lorenzo a Greve e la Casella, a nord \u00e8 adiacente ad Ugnano e Mantignano mentre ad ovest si trovano le zone di \"Borgo ai Fossi\", la Pieve e Badia a Settimo appartenenti al Comune di Scandicci.\nA giudicare dalle preesistenze, \u00e8 storicamente una regione dedita all'agricoltura da tempi immemorabili. Infatti tutt'oggi \u00e8 ancora leggibile, seguendo il corso delle strade e dei fossi, la suddivisione dei territori secondo la centuriazione romana.\nL'edilizia storica \u00e8 quindi tipica delle zone rurali, perci\u00f2 si tratta di casolari sparsi o piccoli borghi agricoli (per esempio \"via di Pontignale\") che in epoca medievale avevano come punto di riferimento una pieve che in questo caso \u00e8 la Chiesa di San Pietro.\nOltre al carcere questa zona \u00e8 segnata anche da grandi infrastrutture viarie; infatti, il passaggio dell'autostrada del sole e della Strada di grande comunicazione Firenze-Pisa-Livorno con i relativi svincoli e caselli, occupano grandi aree e tagliano il territorio.\nIl risultato \u00e8 che ci troviamo di fronte ad una zona priva di unit\u00e0 in quanto queste strade formano vere e proprie barriere e per questo motivo ha uno scarso fascino dal punto di vista dello sviluppo urbanistico.\nPertanto, se da un lato le incombenti presenze infrastrutturali mettono in crisi e cancellano parte dell'identit\u00e0 storica del luogo, da un altro lato riescono a preservarla perch\u00e9 evitano che lo sviluppo edilizio saturi il territorio e di conseguenza non si vengono a creare le situazioni tipiche dell'indiscriminata espansione urbana, in cui palazzi di nuova generazione attorniano le case coloniche decontestualizzandole privandole dei loro agri (a Firenze il quartiere di Novoli ne \u00e8 l'esempio pi\u00f9 eclatante)."}
{"id": "1298852", "revid": "1904479", "url": "https://it.wikipedia.org/wiki?curid=1298852", "title": "Passio Artemii", "text": "Passio Artemii \u00e8 un'opera di Giovanni il monaco che descrive in maniera romanzata la vita e il martirio di sant'Artemio, un cristiano che sarebbe stato perseguitato dall'imperatore pagano Giuliano nel 361-363. L'autore \u00e8 stato identificato Giovanni di Rodi o con Giovanni Damasceno. L'opera fu composta prima del X secolo.\nLa \"Passio\", invece, descrive in maniera romanzata la vita di sant'Antemio, che sarebbe stato messo a morte perch\u00e9 cristiano. Il vero Artemio \u00e8 una figura storica, un funzionario imperiale romano, processato e messo a morte sotto Giuliano; ricopriva l'incarico di \"Dux Aegypti\", e fu accusato di aver fatto uso della forza contro la popolazione di Alessandria d'Egitto che protestava per la chiusura del tempio pagano del Serapeo. Nella \"Passio\" non si fa cenno all'episodio: Artemio sarebbe stato martirizzato perch\u00e9 aveva parlato in difesa di due cristiani. L'autore ignora anche il sostegno dato dall'Artemio storico all'Arianesimo.\nL'importanza dell'opera risiede nel fatto che si tratta di una testimonianza rilevante della vita politica e religiosa del IV secolo. L'autore della \"Passio\" utilizz\u00f2 infatti per la sua compilazione la \"Storia ecclesiastica\" di Filostorgio, da cui prese in prestito interi brani, e che si \u00e8 conservata solo attraverso alcuni frammenti."}
{"id": "1298853", "revid": "767487", "url": "https://it.wikipedia.org/wiki?curid=1298853", "title": "Vacanze per un massacro - Madness", "text": "Vacanze per un massacro (titolo in lingua inglese Madness) \u00e8 un film del 1980 diretto da Fernando Di Leo.\nLa data di distribuzione \u00e8 spesso erroneamente indicata nel 1971.\nTrama.\nIl rapinatore Gio Brezzi evade per andare a recuperare la refurtiva nascosta prima dell'arresto; durante la fuga uccide anche due contadini e ruba la loro automobile. Giunto quindi al casolare in collina dove aveva nascosto il bottino, trova che ora \u00e8 occupato da nuovi residenti.\nProduzione.\nSecondo il Giusti, la pellicola \u00e8 stata girata in 12 giorni. Il film \u00e8 stato girato sul Monte Guadagnolo a Capranica Prenestina, in provincia di Roma.\nColonna sonora.\nLa colonna sonora di Luis Bacalov \u00e8 parzialmente recuperata da quella di \"Milano calibro 9\", scritta dallo stesso Bacalov. Tra i brani di supporto al film troviamo invece \"Dimenticare\" di Roberto Soffici e \"A parte il fatto\" di Cristiano Malgioglio, eseguita da Iva Zanicchi.\nDistribuzione.\nDistribuito nei cinema italiani il 7 marzo 1980, il film ha incassato la deludente cifra di 25.300.000 di lire dell'epoca."}
{"id": "1298854", "revid": "716642", "url": "https://it.wikipedia.org/wiki?curid=1298854", "title": "Asociaci\u00f3n Deportivo Cali", "text": "La Asociaci\u00f3n Deportivo Cali, pi\u00f9 semplicemente Deportivo Cali, \u00e8 una societ\u00e0 di calcio colombiana della citt\u00e0 di Cali.\nMilita nel F\u00fatbol Profesional Colombiano.\nFino al 2007 ha giocato le partite casalinghe nello Stadio Ol\u00edmpico Pascual Guerrero. \u00c8 la prima squadra colombiana a possedere un proprio stadio, lo Stadio Deportivo Cali, che \u00e8 stato ultimato nell'autunno del 2007. I colori del Deportivo Cali sono il bianco e il verde e a questo si deve il soprannome \"Los Verdiblancos\".\nDisputa il derby cittadino con l'Am\u00e9rica de Cali.\nStoria.\nFondato nel 1912 con il nome di \"The Cali Football Club\" da un gruppo di studenti al rientro dall'Europa, cambi\u00f2 nome in \"Deportivo Cali A\" nel 1927, quando rappresent\u00f2 il dipartimento della Valle del Cauca ai giochi nazionali divenendone campione nel 1928 e nel 1930. Fu uno dei club fondatori della lega professionistica colombiana nel 1948, ed esord\u00ec in campionato quello stesso anno arrivando ottavo. Per vincere il primo titolo dovr\u00e0 attendere il Campeonato Profesional 1965, che termin\u00f2 con la vittoria del club di Cali."}
{"id": "1298861", "revid": "793215", "url": "https://it.wikipedia.org/wiki?curid=1298861", "title": "Active Worlds", "text": "Active Worlds (AW) \u00e8 una piattaforma di realt\u00e0 virtuale 3D. Il browser di Active Worlds funziona su Windows ed anche su OSX. Active Worlds pu\u00f2 anche funzionare su Linux, anche se i passi per farlo funzionare sono piuttosto complicati. Gli utenti scelgono un proprio nome per entrare nell'universo di Active Worlds, ed esplorare i mondi e gli ambienti virtuali che gli altri utenti hanno costruito. Gli utenti possono chattare fra loro o costruire edifici o aree grazie a una lista di oggetti disponibili. Aw permette agli utenti di avere propri mondi, mettendo a disposizione gli strumenti di grafica 3D. Una volta connessi si ha la possibilit\u00e0 inoltre di utilizzare un browser, una chat vocale e un servizio di messaggistica istantanea. Questo software integrato permette che gli utenti, collegandosi ed esplorando, ottengano una comprensione maggiore del 3D. I clienti di Active Worlds possono usare la comunicazione, l'interazione con il 3D e tutti i mezzi messi a loro disposizione per ottenere ambienti adatti ai loro obiettivi.\nL'obiettivo originale del programma era di essere l'equivalente tridimensionale dei browser web 2D (come Internet Explorer o Mozilla). Anzich\u00e9 creare un sito web, l'utente pu\u00f2 costruire un ufficio, una costruzione o un luogo in cui mostrare prodotti o informazioni. Attualmente nella versione 4.1 (pubblicata il 30 maggio 2006), ci sono molte nuove caratteristiche che consentono agli utenti di interagire con l'ambiente molto pi\u00f9 delle versioni precedenti.\nLa necessit\u00e0 di arricchire il realismo all'interno di Active Worlds ha portato allo sviluppo di un mercato per i modelli 3D, texture, avatar, e altro ancora. \u00c8 comunque abbondante lo scambio libero di materiale 3D. Sono inoltre disponibili servizi di creazione di oggetti 3D su richiesta, soprattutto avatar.\nCaratteristiche principali.\nCostruire.\nLa possibilit\u00e0 di costruire permette agli utenti di creare un proprio ambiente. Per esempio, un utente pu\u00f2 richiedere un lotto di terreno libero e costruirci una casa usando pareti di varie dimensioni. L'utente pu\u00f2 decidere di aggiungere finestre, porte, mobili, abbellimenti, ecc. Active Worlds supporta gli oggetti salvati come Renderware (.RWX) e gli oggetti creati con Truespace (.COB). Gli oggetti disponibili sono definiti dal proprietario del mondo; non \u00e8 possibile caricare oggetti dei clienti in un mondo pubblico. I costruttori devono utilizzare gli oggetti disponibili, oppure comprare un mondo privato.\nI turisti possono costruire, ma i loro edifici possono essere cancellati da chiunque. A nessuno \u00e8 permesso invadere il territorio di un altro utente con propri oggetti. I cittadini che vogliono costruire insieme sullo stesso terreno, possono scambiarsi le proprie \"password dei privilegi\", solitamente scelte diverse dalle password dell'utente. Ogni modifica fatta a una costruzione viene salvata a nome del cittadino di cui si stanno usando i privilegi in quel momento.\nTutte le costruzioni vengono realizzate utilizzando particolari oggetti, organizzati appropriatamente alla situazione. Per alcuni aspetti, \u00e8 come costruire con dei \"mattoncini lego virtuali\". Cliccando con il tasto destro del mouse su un oggetto, l'oggetto viene selezionato e ne viene aperta la finestra delle propriet\u00e0. Una volta che l'oggetto \u00e8 stato selezionato, pu\u00f2 essere mosso su e gi\u00f9, verso destra o verso sinistra, avanti o indietro. Pu\u00f2 essere allo stesso modo ruotato sui tre assi, beccheggio (Y), imbardata (Z) e rollio (X). L'oggetto pu\u00f2 essere duplicato, per poterne portare la copia in un'altra posizione. L'oggetto pu\u00f2 anche essere trasformato in un altro oggetto, semplicemente cambiandone il nome. Per esempio, si pu\u00f2 trasformare l'oggetto tree03.rwx nell'oggetto rock10.rwx selezionandolo e scrivendo \"rock10.rwx\" come nuovo nome dell'oggetto. la nuova roccia pu\u00f2 essere ruotata di 90 gradi intorno all'asse X, spostata di 3.5 metri a sinistra, and affondata di 1 metro nel terreno. \u00c8 grazie a questo efficace sistema di copie che un terreno vuoto pu\u00f2 diventare un maestoso palazzo o un bellissimo giardino.\nGli effetti pi\u00f9 avanzati possono essere realizzati con l'uso delle \"azioni\". Ci sono alcune dozzine di ordini applicabili a un oggetto per ottenere gli effetti pi\u00f9 diversi. Una delle azioni pi\u00f9 comuni \u00e8 \"texture\" che permette di cambiare la texture automatica dell'oggetto e pu\u00f2 essere applicata a specifiche parti dell'area. Possono essere creati cartelli con scritte modificabili grazie al comando \"sign\" e creati quadri o immagini presi da qualunque punto del web con il comando \"picture\". Vengono usati degli eventi per indicare il momento in cui l'azione avr\u00e0 effetto: l'azione pu\u00f2 essere subito eseguita (\"create\"), quando qualcuno tocca l'oggetto (\"bump\"), quando l'utente clicca sull'oggetto con il mouse (\"activate\"), o quando un'animazione \u00e8 stata completata (\"adone\"). In pratica, eventi ed azioni funzionano come un primitivo linguaggio di programmazione modificando gli oggetti, facendoli muovere (\"move\"), facendogli emettere luce(\"light\", \"corona\"), o portandoli l'utente in un altro punto dell'universo virtuale(\"warp\", \"teleport\").\n\u00c8 anche possibile creare piccoli giochi con questo linguaggio. Tuttavia, esso non permette l'uso di costanti o variabili. \u00c8 possibile simularle con un uso avanzato del comando \"animate\", ma fare questo non \u00e8 semplice e richiede buone conoscenze del linguaggio.\nI costruttori appassionati hanno creato ambienti complicati e coinvolgenti. Alcuni di questi, come in SW City, hanno creato luoghi enormi. SW City, un progetto di costruzione collaborativo a cui hanno partecipato centinaia di costruttori, misura circa 150 chilometri quadrati di territorio virtuale. Comprende alcune delle costruzioni pi\u00f9 sofisticate di Alpha Worlds, alcune di queste possono essere viste nei loro screenshots.\nNell'universo di AW sono presenti alcuni mondi che permettono a cittadini e turisti di costruire sul loro territorio, i cosiddetti \"Public Building Worlds\". Spesso questi sono tra i mondi pi\u00f9 popolati, in quanto l'idea di poter costruire su un mondo rappresenta una grande attrattiva.\nCostruire in questi mondi \u00e8 molto diverso che costruire in un mondo privato. C'\u00e8 un luogo o una lista dove sono presenti tutti gli oggetti disponibili, cos\u00ec come i mondi possiedono proprie texture e risorse.\nMolti di questi sono mondi \"a tema\", con specifici oggetti e ambienti, ma sono spesso poco popolati. Alcuni di questi sono:\nChat.\nPer poter comunicare cu un mondo di Aw con la chat, gli avatar di due persone devono essere a meno di 200 metri di distanza. Esistono specifici luoghi dove di solito avviene la conversazione, ad esempio il punto di accesso al mondo, il ground zero. I cittadini possono anche comunicare attraverso telegrammi, che arrivano agli utenti in qualunque punto si trovino. I telegrammi sono privati (tranne che per l'amministratore), e si possono \"sussurrare\" messaggi privati agli utenti vicini. Tutti gli altri messaggi sono pubblici. Il raggio d'azione di 200 metri della chat pu\u00f2 diventare un problema quando si ha a che fare con mondi piuttosto larghi. Per risolvere questa situazione, i bot (vedi sotto) possono essere programmati ad allargare il raggio d'azione della chat a tutto il mondo.\nBots / Active Worlds SDK.\nI Bot sono applicazioni sviluppate usando Active Worlds SDK. Alcune di queste applicazioni sono state create per automatizzare alcune mansioni, come il tempo atmosferico, la impostazioni della chat, dare informazioni d'aiuto, gestione delle propriet\u00e0 del mondo, e molto altro. I giochi possono essere sviluppati interagendo con database e altre tecnologie per fornire una semplice ma estendibile piattaforma di gioco. Ci sono molte altre applicazioni sviluppabili con l'SDK, ad esempio, un programma che esplora automaticamente il mondo e ne crea una mappa, oppure una chat con un'intelligenza artificiale, e altro ancora. Alcuni esempi sono Preston e Eclipse Evolution.\nTuristi, cittadini, e proprietari dei mondi.\nCi sono due modi per entrare in Active Worlds: come turista o come un cittadino pagante. Entrando come turista viene attivato un account temporaneo con molte limitazioni. Per diventare cittadini si paga un prezzo di $6.95 al mese o $69.95 all'anno. Un cittadino ha svariati vantaggi nell'uso del software. In pi\u00f9, Aw permette ai cittadini di acquistare propri mondi.\nTuristi.\nI turisti hanno parecchie limitazioni:\nMa ci sono anche alcuni vantaggi a essere turisti:\nCommunity.\nRiunioni di AW.\nDal 1998, gli utenti di Active Worlds organizzano incontri nel mondo reale. Questi sono organizzati nei mesi prima nei forum. Durante il loro tempo insieme, i membri della riunione si incontreranno, visitando la citt\u00e0 in cui sono per quell'anno, e chattando con gli utenti di AW dall'hotel. Negli anni passati sono state tenute pi\u00f9 di una riunione.\nOgni anno, un mondo chiamato Reunion viene modificato per farlo sembrare la citt\u00e0 in cui i membri dell'incontro si trovano. In questo mondo, gli utenti dell'universo possono interagire con i membri della riunione mentre loro sono on-line nell'hotel, nell'hotel viene anche installata una webcam.\nEcco una lista delle riunioni di Aw organizzate dal 1998:\nCitt\u00e0.\nNei mondi pubblici (Public Building Worlds), le citt\u00e0 sono comuni in tutto il mondo. Queste citt\u00e0 sono insiemi di costruzioni e costruttori, sono essenzialmente piccole comunit\u00e0 virtuali. La maggior parte delle citt\u00e0 di Active Worlds sono abbandonate, e la maggior parte delle citt\u00e0 sono attive per parecchie settimane con una piccola quantit\u00e0 di costruttori.\nAlcune citt\u00e0 comunque, di cui Moonlight Heights e SW City sono sopravvissute per anni avendo molti partecipanti e hanno incominciato a comprendere altri progetti.\nStoria.\nNell'estate del 1994, Ron Britvich cre\u00f2 \"WebWorld\" che fu il primo mondo 2.5D dove decine di migliaia di utenti potevano chattare, costruire e viaggiare. WebWorld operava sui server della Peregrine Systems Inc. come un progetto 'after hours' finch\u00e9 Britvich non lasci\u00f2 la compagnia per unirsi alla Knowledge Adventure Worlds (KAW) nell'autunno di quello stesso anno. Nel febbraio 1995, la KAW ha rovesciato la sua divisione web 3D per formare la compagnia Worlds Inc..\nA Britvich si unirono infine moltissimi altri sviluppatori, e la rinominata \"AlphaWorld\" ha continuato a svilupparsi molto velocemente alla Worlds Inc., competendo internamente con un progetto simile conosciuto come \"Gamma\". Mentre AlphaWorld stava mandando avanti un forte culto che seguiva molto ampiamente la filosofia aperta di Britvich, che era quella di dare ampio spazio alla creativit\u00e0 degli utenti, la Worlds Inc. favoriva Gamma per contratti di progetti prodotti per la Disney e altre societ\u00e0.\nIl 28 giugno 1995 AlphaWorld fu rinominato \"Active Worlds\" (da Active Worlds Explorer) e lanciato ufficialmente come la versione 1.0. Intorno a questa data, fu creata la Circle of Fire (CoF) per dar forma al contenuto destinato ad occupare l'universo di Active Worlds. Questa compagnia poi avrebbe giocato un ruolo prestigioso nel futuro del prodotto.\nNel gennaio 1997 la Worlds Inc., dopo aver fallito di assicurare i contratti necessari e aver speso il suo investimento commerciale di oltre 15 milioni di dollari, licenzi\u00f2 quasi tutti i dipendenti della compagnia, mantenendo solo molti impiegati tra cui anche l'autore di Gamma, adesso conosciuto come WorldsPlayer. Active Worlds, mai considerato un punto di forza dalla compagnia stessa, divenne oggetto di fatica per coloro che lavoravano su di esso. Infine, esso fin\u00ec nelle mani della CoF, alla quale si un\u00ec la maggior parte del team di sviluppo finch\u00e9 (nel luglio 1997) disaccordi interni non fecero s\u00ec che molti impiegati e buona parte dello staff, incluso Britvich, lasciassero la compagnia.\nIl 21 gennaio 1999 la CoF si fuse con la Vanguard Enterprises Inc., e il nome della compagnia cambi\u00f2 prima in Activeworlds.com, Inc. e successivamente in Active Worlds, Inc. Alcuni degli sviluppatori originari come Roland Vilett e Shamus Young (sebbene Shamus Young fosse stato coinvolto dapprima come artista, poi come webmaster, e ora sviluppatore da quando la COF prese il controllo) restarono coinvolti con Active Worlds e lo sviluppo sul prodotto continu\u00f2 per anni, dato che continua ad avere un seguito.\nNel 2001, la compagnia lanci\u00f2 un nuovo prodotto chiamato \"3D homepages\" . Ogni account \u201ccittadino\u201d ha diritto a un periodo di prova gratis di 30 giorni che comprende una homepage virtuale 3D di 10000 metri quadrati, potendo piazzare dei modelli selezionabili da una variet\u00e0 di stili predisegnati. Dopo il periodo di prova, l'utente ha l'opzione di ingrandire la propria zona. Queste homepage 3D sono gi\u00e0 visualizzate e definite per l'utente, a differenza dei mondi tradizionali dove l'utente dovrebbe farsi definire il mondo da un altro utente o una compagnia, o comunque crearlo da s\u00e9. Successivamente, la cittadinanza assunta nel periodo di prova dei 30 giorni che venne inclusa alla homepage 3D sarebbe stata scartata. Dalla versione 4.1, le homepage 3D non sono pi\u00f9 disponibili.\nNel 2002, la compagnia, per tentare di sopravvivere finanziariamente e di ricavare un profitto, aument\u00f2 il prezzo delle sue cittadinanze annuali da 19.95 a 69.95 dollari statunitensi. Questo evento caus\u00f2 un malcontento tra gli utenti che gi\u00e0 usavano il programma e di conseguenza nei mesi successivi, l'attivit\u00e0 interna al programma cal\u00f2 a picco in modo evidente.\nNel settembre 2002, la compagnia fu rivenduta ai suoi fondatori Richard Noll e JP McCormick ritornando a essere una compagnia privata. La compagnia fu cos\u00ec rinominata \"Activeworlds, Inc.\"\nNel gennaio 2006, usc\u00ec il programma Wells Fargo's Stagecoach Island, che usava un . Durante quel periodo, erano disponibili versioni Beta di Activeworlds 4.1 solo per i cittadini registrati. Active Worlds 4.1 version\nIl 30 maggio 2006, Active Worlds inizi\u00f2 la diffusione della versione 4.1. I router di Active Worlds non durarono a lungo a causa dell'immensa quantit\u00e0 di utenti che scaricavano il nuovo browser 4.1 e un gran numero di utenti nel nuovo universo 4.1. La versione 4.1 fu chiusa per poco tempo, mentre la Active Worlds migliorava i propri router e la propria attrezzatura. Il 31, la versione 4.1 fu riaperta e la diffusione di quella versione pot\u00e9 continuare.\nIl primo giugno 2006, la Active Worlds fece uscire un server pubblico della versione 4.1. Mentre veniva riportata una normale quantit\u00e0 di questioni per un aggiornamento di massa del software, ci sono adesso oltre 600 mondi convertiti alla 4.1, con pochi altri mondi rimanenti non elencati su discrezione dei possessori.\nNel tardo agosto 2006, fu lanciato un nuovo prodotto chiamato Miuchiz usando la tecnologia ActiveWorlds. Questo \u00e8 un mondo virtuale dove gli utenti possono accedere come una Bratz o un altro personaggio e interagire con il mondo.\nIl 16 giugno 2008, Active Worlds ha distribuito il primo aggiornamento importante per il browser in due anni, la versione 4.2. L'aggiornamento \u00e8 stato ritenuto regolare e veloce, la fase di aggiornamento dur\u00f2 un quarto d'ora, rispetto ai diversi giorni di aggiornamento della versione 4.1 iniziale del 2006.\nLa versione 4.2 include un motore di grafica avanzata, pagine Web catturate su oggetti, e, soprattutto, avatar personalizzabili.\nIl 5 dicembre 2008, Active Worlds rinnov\u00f2 oltre 65.000 cittadinanze per un periodo di 30 giorni. In questo modo, la societ\u00e0 sper\u00f2 di far tornare indietro alcune delle comunit\u00e0 che si perse nel corso degli anni.\nIl 24 giugno 2009, Active Worlds ha pubblicato una versione beta della prossima versione, la 5.0 scaricabile e utilizzabile da chiunque.\nLa versione attuale di Active World \u00e8 la 6.0.\nAll'interno della traccia dati dell'album \"Grazie mille\" degli 883 era disponibile un mondo virtuale creato con la piattaforma Active Worlds, intitolato \"883d chat\", che per\u00f2 qualche mese dopo ha cambiato nome in \"Tribumatta\"."}
{"id": "1298863", "revid": "729019", "url": "https://it.wikipedia.org/wiki?curid=1298863", "title": "Kong Karls Land", "text": "Kong Karls Land \u00e8 un gruppo di isole facenti parte dell'arcipelago delle isole Svalbard, in Norvegia. In tutto il gruppo di isole copre un'area di 332 km\u00b2.\nIl nome deriva da quello di Carlo I di W\u00fcrttemberg.\nGeografia.\nL'arcipelago \u00e8 composto dalle isole di Kongs\u00f8ya, Svensk\u00f8ya, Abel\u00f8ya e le pi\u00f9 piccole Helgoland\u00f8ya e Tirpitz\u00f8ya.\nLe isole, con la maggior concentrazione di orsi polari dell'arcipelago delle isole Svalbard, fanno parte della Riserva naturale delle Svalbard nord-orientali, che comprende anche le isole di Nordaustlandet e di Kvit\u00f8ya.\nStoria.\nIl primo avvistamento risale probabilmente al 1617 ad opera di alcuni balenieri britannici che diedero alle isole il nome di \"Wiches Land\" (da Richard Wiche, armatore e membro del comitato di direzione della Compagnia britannica delle Indie orientali), la loro scoperta per\u00f2 venne dimenticata.\nL'arcipelago di Kong Karls Land fu ri-scoperto da Erik Eriksen nel 1853, che le avvist\u00f2 dalla cima di un rilievo sull'isola di Edge\u00f8ya. Il 27 luglio 1859 avvist\u00f2 le isole di Kongs\u00f8ya e Svensk\u00f8ya dove sbarc\u00f2."}
{"id": "1298864", "revid": "115672336", "url": "https://it.wikipedia.org/wiki?curid=1298864", "title": "Lul\u00f9 (Wedekind)", "text": "Lul\u00f9 \u00e8 una figura dell'immaginario.\nStoria.\nNel 1904 nasce dalla penna di Frank Wedekind una tragedia, composta da \"Erdgeist\" (\"Lo spirito della terra\") e \"Die B\u00fcchse der Pandora\" (\"Il vaso di Pandora\"), in cui emerge il personaggio di Lulu, in italiano generalmente accentata in Lul\u00f9, resa come l'incarnazione tragica e moderna del mito della femme fatale.\nL'opera \"Lulu\" di Alban Berg e soprattutto un film muto del 1929 di Georg Wilhelm Pabst, \"Die B\u00fcchse der Pandora\", consacreranno per almeno il secolo a seguire il personaggio come mito nell'immaginario collettivo. La vera trasformazione del personaggio in mito collettivo sar\u00e0 opera dell'attrice statunitense Louise Brooks che negli anni venti conquister\u00e0 il mondo cinematografico, appunto con il primo film di Pabst. Ripresa in innumerevoli opere artistiche, la figura femminile dai capelli a caschetto neri, il trucco essenziale ma intenso, e gli occhi espressivi, sar\u00e0 elemento di riferimento per intere generazioni.\nInfluenze.\nUn fumetto che deve molto a Lul\u00f9 \u00e8 \"Valentina\", personaggio dei fumetti creato da Guido Crepax, che debutta nel maggio 1965 sulle pagine della rivista \"Linus\". Valentina assumer\u00e0 il \"look\" di Lul\u00f9, alla fine della sua adolescenza, proprio ispirandosi al film \"Il vaso di Pandora\". Sempre nel campo dell'illustrazione va ricordato il tributo all'attrice di Leone Frollo con \"Immaginando Lul\u00f9\" del 1985.\nMolti film si ispireranno alla figura di Lul\u00f9, come \"Lulu on the Bridge\" (1998), \"Something Wild\" (\"Qualcosa di travolgente\", 1986), \"Las Edades de Lul\u00fa\" (\"Le et\u00e0 di Lul\u00f9\", 1990), fino al musical di Broadway \"Spring Awakening\" (2006, basato su \"Risveglio di primavera\"), su musiche di Duncan Sheik e libretto di Steven Sater.\nLul\u00f9 \u00e8 dunque un archetipo, una delle tante incarnazioni della femme fatale, un personaggio materializzato di volta in volta dal volto di attrici reali o personaggi immaginari del mondo dell'illustrazione, dove gli elementi conflittuali, a volte autodistruttivi, si sposano con una fortissima pulsione alla seduzione. Nel 2011 uno dei nomi pi\u00f9 celebri del rock sperimentale, Lou Reed, insieme all'importante band thrash metal dei Metallica, pubblica un cd, intitolato appunto \"Lulu\", dedicato al personaggio."}
{"id": "1298865", "revid": "1714743", "url": "https://it.wikipedia.org/wiki?curid=1298865", "title": "Carlo V di Lorena", "text": "Biografia.\nSecondogenito di Francesco Nicola di Lorena, fu duca di Lorena dal 1675 solo nominalmente, poich\u00e9 il ducato era occupato da Luigi XIV. L'alleanza con gli Asburgo venne cementata dal suo matrimonio nel 1678 con Eleonora Maria Giuseppina d'Austria (1653-1697), figlia di Ferdinando III d'Asburgo e di Eleonora Gonzaga-Nevers. Ella era gi\u00e0 vedova di Micha\u0142 Korybut Wi\u015bniowiecki, Re di Polonia e pass\u00f2 ai propri eredi i diritti alla successione della famiglia Gonzaga che le pervenivano dalla madre.\nCarlo era il fratello minore di Ferdinando Filippo di Lorena, morto appena ventenne nel 1659, al quale successe nel diritto ereditario sul Ducato di Lorena; alla morte della propria zia eredit\u00f2 anche il Ducato di Bar.\nEgli si distinse in modo particolare nella battaglia di San Gottardo - detta anche battaglia di Mogersdorf o anche del fiume Raab - del 1\u00ba agosto 1664 e accompagnando il generale Johann von Sporck in Ungheria nel 1671. Ottenne quindi il comando dell'assedio di Murau nella marca di Stiria. Negli anni successivi fu comandante di cavalleria al comando di Raimondo Montecuccoli. Alla Battaglia di Seneffe, nel 1674, ricevette una pericolosa ferita alla testa; da comandante fu con le truppe imperiali alla conquista di Philippsburg nel 1676.\nNominato feldmaresciallo nel 1683, fu al fianco del Re di Polonia Jan Sobieski nella liberazione di Vienna, condusse vittoriosamente le armate imperiali nella riconquista di Buda e Visegr\u00e1d nel 1684, nuovamente di Buda nel 1686, che costitu\u00ec la conquista definitiva della capitale ungherese ai danni dell'Impero ottomano, e infine di Moh\u00e1cs nel 1687.\nLe ultime battaglie furono sul Reno, contro la Francia, impadronendosi di Magonza e di Bonn nel 1689."}
{"id": "1298866", "revid": "729019", "url": "https://it.wikipedia.org/wiki?curid=1298866", "title": "Abel\u00f8ya", "text": "Abel\u00f8ya (in italiano: \"isola di Abel\") \u00e8 un'isola facente parte dell'arcipelago delle Kong Karls Land, che a loro volta fanno parte delle isole Svalbard, in Norvegia.\nGeografia.\nAbel\u00f8ya si trova circa 275 km a nordest di Longyearbyen e a circa 80 km a sudest di Nordaustlandet.\nL'isola, disabitata, \u00e8 la terza dell'arcipelago per dimensioni con un'area di 13,2 km\u00b2 (dietro Kongs\u00f8ya e Svensk\u00f8ya) nonch\u00e9 quella pi\u00f9 nordorientale ed \u00e8 separata dalla stessa Kongs\u00f8ya dallo stretto di Lydiannasundet.\nL'isola si compone di rocce sedimentarie del Mesozoico e basalto ed ha una vegetazione molto scarsa.\nStoria.\nL'intero arcipelago forse fu scoperto gi\u00e0 nel 1617 da un cacciatore di balene inglese di nome Thomas Edge, che avrebbe chiamato la zona \"Wiches Land\". La notizia \u00e8 incerta, ma ad ogni modo la scoperta cadde poi nel dimenticatoio.\nNel 1853 l'arcipelago fu riscoperto di nuovo dal cacciatore di foche norvegese Erik Eriksen, che per\u00f2 lo avvist\u00f2 solo da lontano senza avvicinarsi ad esso.\nAbel\u00f8ya fu poi visitata dai partecipanti di diverse spedizioni, tra cui quelli della spedizione naturalista \"Helgoland\" guidata dagli zoologi e biologi tedeschi Fritz Schaudinn e Fritz R\u00f6mer nel 1898.\nIl suo nome deriva dal matematico norvegese Niels Henrik Abel.\nDal 1973 \u00e8 una riserva naturale delle Svalbard nord-orientali, mentre dal luglio 1985 l'accesso e la navigazione intorno all'isola sono stati fortemente limitati per proteggere la popolazione locale non solo di orsi polari, ma anche di gabbiani d'avorio che qui fanno il nido."}
{"id": "1298867", "revid": "438678", "url": "https://it.wikipedia.org/wiki?curid=1298867", "title": "Angelo della Pace", "text": "Il Friedensengel o Angelo della Pace \u00e8 un monumento di Monaco di Baviera, che sorge sulla riva destra dell'Isar al termine del Ponte Principe Reggente.\nStoria e descrizione.\nIl monumento venne eretto per festeggiare i 25 anni di pace che seguirono la guerra Franco-Prussiana del 1870-71. Venne progettato dall'architetto Jacob M\u00f6hl nel 1891, su commissione del consiglio comunale e venne costruito nel 1896-99 da Heinrich D\u00fcll, Max Heilmeier e Georg Pezold. Il monumento sorge sulle \"Terrazze Massimiliane\", poste lungo la riva dell'Isar; queste ultime sono sorrette da un muro in cui si trovano tre nicchie. La centrale, che ricorda una caverna, fa da sfondo alla fontana che vi si trova di fronte. Una scalinata con balaustra decorativa porta al monumento vero e proprio.\nIl basamento su cui poggia il monumento ha la forma di una sala aperta, con cariatidi e colonne. In questa sala si trovano i ritratti dei generali e dei sovrani impegnati nella guerra: gli imperatori Guglielmo I, Federico III e Guglielmo II, i sovrani di Baviera Ludovico II, Ottone e Luitpold, Otto von Bismarck, i generali Helmuth Karl Bernhard von Moltke, Albrecht von Roon, Ludwig von der Tann, Jakob von Hartmann e Siegmund von Pranckh. Tale sala fu realizzata tenendo presente il modello dell'Eretteo dell'acropoli di Atene. All'interno della sala si trovano anche dei mosaici rappresentanti le allegorie di pace, guerra, vittoria e cultura. Al di sopra della sala si diparte una colonna in stile corinzio, alta 25 metri, sulla cui cima \u00e8 posta la statua dell'Angelo della Pace, alta 6 metri, che imita la statua della Nike di \"Paionio\" sul monte Olimpo."}
{"id": "1298869", "revid": "767487", "url": "https://it.wikipedia.org/wiki?curid=1298869", "title": "Miami Blues", "text": "Miami Blues \u00e8 un film poliziesco del 1990 diretto da George Armitage e tratto dal romanzo omonimo di Charles Willeford.\nTrama.\nFrederick J. Frenger, uno psicopatico californiano appena uscito di prigione, decide di cambiare aria e prende un aereo per Miami. All'aeroporto inizia subito a combinare guai, rompendo un dito a un mite Hare Krishna, il quale muore per un colpo apoplettico. Sulle sue tracce si mette il sergente Hoke Moseley, della polizia di Miami. Nel frattempo Frenger si finge un uomo d'affari californiano e incontra un'ingenua prostituta, Susie Waggoner, con la quale allaccia una strana relazione. Messo alle strette dall'agente, lo psicopatico arriver\u00e0 a picchiare Moseley, rubandogli pistola, distintivo e dentiera. Moseley cercher\u00e0 poi la sua vendetta."}
{"id": "1298871", "revid": "729019", "url": "https://it.wikipedia.org/wiki?curid=1298871", "title": "Helgoland\u00f8ya", "text": "Helgoland\u00f8ya \u00e8 un'isola facente parte dell'arcipelago delle isole Kong Karls Land, che a sua volta fanno parte dell'arcipelago delle isole Svalbard, in Norvegia.\nIl nome deriva da quello della nave tedesca \"Helgoland\" utilizzata durante la Spedizione tedesca nel mare Artico del 1898.\nL'isola di Tirpitz\u00f8ya si trova due km pi\u00f9 a sud."}
{"id": "1298872", "revid": "729019", "url": "https://it.wikipedia.org/wiki?curid=1298872", "title": "Tirpitz\u00f8ya", "text": "Tirpitz\u00f8ya \u00e8 un'isola facente parte dell'arcipelago delle isole Kong Karls Land, che a sua volta fanno parte dell'arcipelago delle isole Svalbard, in Norvegia.\nTirpitz\u00f8ya \u00e8 di forma allungata, lunga 3 km e larga dai 200 ai 500 metri si trova a circa 295 km a nord est dell'isola di Longyearbyen, e circa 80 km a sud est dell'isola di Nordaustlandet nel Mare di Barents, nel nord dell'Oceano Artico.\nIl nome deriva da quello di Alfred von Tirpitz (1849-1930) ammiraglio tedesco."}
{"id": "1298876", "revid": "125859844", "url": "https://it.wikipedia.org/wiki?curid=1298876", "title": "Caserma Ederle", "text": "La caserma Carlo Ederle, in inglese Camp Ederle, \u00e8 una base militare dell'Esercito degli Stati Uniti situata a Vicenza, dove svolge i suoi compiti l'United States Army Africa (USARAF). \nUna seconda installazione militare, il Camp \"Del Din\" \u00e8 stata inaugurata nel 2013.\n\u00c8 anche guarnigione di diverse unit\u00e0 USA operanti in Europa.\nStoria.\nIl Camp Ederle.\nGi\u00e0 sede di casermaggio dell'Esercito Italiano, nel 1955 ospit\u00f2 le prime truppe americane, ivi ridislocate dall'Austria al termine dell'occupazione quadripartita di quel paese da parte delle nazioni vincitrici della seconda guerra mondiale.\nLa caserma prende il nome di Carlo Ederle, eroe della prima guerra mondiale.\nNel 1965 vi fu spostato il quartier generale della Southern European Task Force USA.\nNel suo campo sportivo si giocarono diverse finali del campionato di football americano delle Basi NATO allocate nella penisola italiana, detto Northern Italian Football League (NIFL).\nIl personale militare americano a Vicenza nel 2008 contava circa 2.800 persone, la maggior parte dei quali effettua operazioni in Afghanistan e in Iraq.\nLa seconda base Del Din.\nNel 2004 l'esercito americano ha annunciato l'intenzione di estendere la presenza militare a Vicenza per includere tutti gli elementi del 173rd Airborne Brigade Combat Team (4 battaglioni su 6 erano di stanza in Germania). Per il progetto della nuova base fu suggerito l'aeroporto Dal Molin, in disuso, a circa due miglia dalla caserma Ederle.\nIl piano \u00e8 stato concordato con l'amministrazione del presidente del Consiglio italiano Silvio Berlusconi. Il governo successivo, guidato da Romano Prodi, era inizialmente contrario l'espansione, ma alla fine ha accettato il piano di allargamento. \nInoltre a fine 2008 il Ministro degli Esteri Frattini ha annunciato che l'Africom (Africa Command), il supremo comando Americano per le truppe di terra e di mare per l'Africa con quartier generale nella citt\u00e0 tedesca di Stoccarda, vedr\u00e0 la sua componente navale dislocata a Napoli e quella terrestre a Vicenza.\nPer Africom, creato nel 2007 dal presidente Bush e inaugurato il 1\u00ba ottobre 2008 a Stoccarda (Germania), gli americani avevano cercato una base prima in Africa e poi in Spagna (il paese pi\u00f9 vicino), ma di fronte all'opposizione rispettivamente del Sudafrica e di Zapatero, hanno ripiegato sull'Italia e il governo Berlusconi ha accettato l'insediamento di Africom a Vicenza e a Napoli.\nNel 2012, al momento del trasferimento all'Esercito americano, \u00e8 stato reso noto (anche se la decisione del Ministero della Difesa presieduto da Ignazio La Russa risaliva al 10 novembre 2011) che la base Usa in costruzione nell'area dell'ex aeroporto non si sarebbe chiamata pi\u00f9 Dal Molin ma sarebbe stata intitolata al sottotenente degli alpini e partigiano Renato Del Din, Medaglia d'oro al valor militare. Il 30 ottobre 2012 nel corso di una speciale cerimonia a Roma in onore del commissario straordinario Paolo Costa, l'ambasciatore americano David Thorne ha accreditato il successo di Del Din al forte sostegno che gli Stati Uniti hanno ricevuto dai pi\u00f9 alti livelli del governo italiano, tra cui il rami esecutivo, legislativo e giudiziario per diversi anni e da differenti governi di diverso orientamento politico.\nMentre la costruzione della Del Din si avvicinava alla fine, pi\u00f9 di 50 imprese edili locali hanno visitato il sito il 16 novembre per scoprire di pi\u00f9 sul cantiere dell'esercito USA pi\u00f9 recente e pi\u00f9 verde d'Europa. Questo impianto il primo impianto ad ottenere la Leadership in Energy and Environmental Design (LEED), la certificazione d'argento con il potenziale per raggiungere la certificazione oro.\nDal 2000 Vicenza \u00e8 la sede del 173rd Airborne Brigade Combat Team e dello United States Army Africa, prima al camp Ederle, poi al Del Din.\nAttualmente, solo il comando brigata, due battaglioni di fanteria e porzioni di due battaglioni di sostegno della brigata sono di stanza nel camp, ma essendo l'allargamento in fase di completamento a oltre 5.000.\nLa nuova base \"Del Din\" \u00e8 stata inaugurata nel luglio 2013.\nFootball americano.\nNel campo sportivo di Camp Ederle si giocarono diverse finali del campionato di football americano delle Basi NATO allocate nella penisola italiana, detto Northern Italian Football League (NIFL):"}
{"id": "1298878", "revid": "287204", "url": "https://it.wikipedia.org/wiki?curid=1298878", "title": "AMGE-Regione dell'Emisfero Occidentale", "text": "LAMGE-Regione dell'Emisfero Occidentale \u00e8 l'ufficio divisionale dell'Associazione Mondiale Guide ed Esploratrici (AMGE/AMGS/WAGGGS), che si occupa del Guidismo nel Nord e nel Sud America.\nQuesta regione \u00e8 la corrispondente della Regione Interamericana dell'Organizzazione Mondiale del Movimento Scout."}
{"id": "1298884", "revid": "97701", "url": "https://it.wikipedia.org/wiki?curid=1298884", "title": "Federaci\u00f3n Colombiana de F\u00fatbol", "text": ""}
{"id": "1298886", "revid": "287204", "url": "https://it.wikipedia.org/wiki?curid=1298886", "title": "STET", "text": "STET - Societ\u00e0 Finanziaria Telefonica S.p.A. era una azienda italiana che operava nel settore delle telecomunicazioni. Era la societ\u00e0 finanziaria appartenente al gruppo IRI per questo settore. Era un'impresa a integrazione verticale, cio\u00e8 ricopriva al suo interno tutte le attivit\u00e0, dalla produzione dell'apparato, alla comunicazione, alla ricerca scientifica applicata.\n\u00c8 stato il sesto operatore mondiale di telecomunicazioni, con un fatturato stimato tra i 25 ed i 34.000 miliardi di lire ed un numero di dipendenti tra 101.000 e 144.000 dipendenti ed una lunga serie di bilanci in utile.\nStoria.\nSTET \u00e8 stata fondata il 21 ottobre 1933 dall'IRI con il nome di \"STET - Societ\u00e0 Torinese per l'Esercizio Telefonico\", sede a Torino e Direzione Generale a Roma, con lo scopo di provvedere all'indirizzamento sia dal punto di vista tecnico, sia da quello amministrativo-contabile, di tutte le concessionarie di Stato per il servizio telefonico in Italia e per servizi pubblici di telecomunicazioni. Inoltre aveva facolt\u00e0 di assumere interessenze in altre aziende che erano attive nel settore della produzione di apparecchiature telefoniche e in quello dell'impiantistica per la telecomunicazione. Infatti nel 1933 SIP - Societ\u00e0 idroelettrica piemontese, che controllava STIPEL, TELVE e TIMO, fu coinvolta nel crollo di Italgas e di Banca Commerciale Italiana e quindi dovette essere salvata da IRI, tramite STET.\nNel 1964 tutte le societ\u00e0 furono incorporate in SIP - Societ\u00e0 Italiana per l'Esercizio Telefonico e fu creato il laboratorio di ricerca applicata del gruppo, CSELT, con l'obiettivo iniziale di unificare le reti telefoniche dal punto di vista tecnico. Nel 1976 venne realizzato anche il campus della Scuola Superiore Guglielmo Reiss Romoli a L'Aquila per le attivit\u00e0 di formazione del gruppo nell'ambito delle tecnologie dell'informazione e della comunicazione.\nLa STET raggiunse il suo apice negli anni ottanta, durante i quali arriva a impiegare 136.000 dipendenti e a fatturare 14.400 miliardi di lire, di cui 11.000 dalle concessionarie, 3.500 da impiantistica e attivit\u00e0 manifatturiere e il restante da editoria e telematica. Inoltre \u00e8 un gigante che controlla azienda come Selenia, Sistel, Italtel e STET International, tramite cui \u00e8 attiva in Grecia (STET Hellas), Brasile (Brasil Telecom), Spagna (Retevision), contribuendo alla proiezione tecnologica del sistema-Paese e e allo sviluppo delle attivit\u00e0 del gruppo Iri.\nNel 1992, durante la politica delle privatizzazioni portata avanti dal primo governo Amato (in particolare, in base all'accordo Andreatta-Van Miert), viene trasformata in \"STET - Societ\u00e0 finanziaria telefonica S.p.A.\" e vede ampliare il suo business all'editoria, alla pubblicit\u00e0 e all'informatica. Nel 1993 il direttore generale STET Miro Allione lascia la societ\u00e0 per fondare la controllata Stream e diventarne presidente. La nuova societ\u00e0 diventer\u00e0 in breve tempo una delle pi\u00f9 importanti pay TV digitali e satellitari italiane, promuovendo anche idee all'avanguardia sui tempi. Nel 1997 STET e Telecom Italia vengono fuse, insieme a Telespazio e Italcable: la nuova societ\u00e0 prender\u00e0 il nome di Telecom Italia S.p.A. in concomitanza dell'uscita dell'amministratore delegato Ernesto Pascale.\nStet International.\nStet International era stata fondata il 14 aprile 1992 per gestire le partecipazioni estere del gruppo. Gli azionisti erano Stet con il 51%, 25% Sip, 15% Italcable, 9% Telespazio. Inizia quindi un'espansione internazionale soprattutto nei mercati dell'America Latina. Nello stesso anno fonda Stet Hellas ed entra nel mercato greco con Telestet.\nGi\u00e0 due anni prima, tuttavia, Stet aveva debuttato in Argentina, partecipando alla gara per la privatizzazione di Entel, aggiudicandosi per 100 milioni di dollari il 60% di Sociedad Licenciataria Norte S.A. (societ\u00e0 in cui \u00e8 stato riunito tutto il distretto telefonico nord argentino), in cordata con France Telecom, JP Morgan e Perez Companc, associate nella societ\u00e0 Nortel. Successivamente, in Nortel Inversora, rimarranno Telecom Italia (con il 32.5%), STET International Netherlands N.V. (con il 17.5%) e France Telecom (con il 50%). Sociedad Licenciataria Norte fu poi ribattezzata Telecom Argentina STET-France Telecom S.A..\nNel 1995, tramite la controllata olandese STET International Netherlands N.V., acquisisce:\nNel 1995 Stet International vede il suo 51% essere detenuto da Stet ed il 49% da Telecom Italia.\nNel 1996 Stet International Netherlands NV compra;\nNel 1997 Stet International Netherlands rileva:\nSecondo quanto riportato nel 1997 da ADN Kronos le partecipazioni detenute da Stet International Holding ammontavano ad oltre 4.500 miliardi di lire. Nel 2003, durante una audizione parlamentare, si arriva a parlare di un valore delle partecipazioni attorno ai 6.000 miliardi di lire.\nNel 1998 Stet International Netherlands, in cordata con altre imprese, vince il bando di gara da 2.200 miliardi di lire per la privatizzazione di Telebras (si aggiudica il 19% delle azioni ordinarie ed il 38% delle privilegiate), in Brasile: entra nel gruppo Stet, Solpart, holding di controllo di Tele Centro Sul (rete fissa e mobile). Dopo diversi step, la societ\u00e0 verr\u00e0 ribattezzata TIM Participa\u00e7\u00f5es e ha continuato la sua crescita nel mercato brasiliano.\nNel 2000, tramite la holding capofila per i servizi di telefonia mobile, Stet Mobile Holding N.V. ha acquisito per 180 milioni di dollari le licenze per le frequenze 2G e ha costituito TIM Per\u00f9 per lo svolgimento delle attivit\u00e0.\nNel giugno dello stesso anno, Stet International S.p.A. razionalizza le partecipazioni della holding Stet International Netherlands NV: tutte le societ\u00e0 che operano nel settore della telefonia mobile verranno conferite nella subholding Stet Mobile Holding NV che verr\u00e0 controllata da Telecom Italia Mobile S.p.A. mentre a Stet International Holding faranno capo tutti gli operatori integrati di telefonia fissa e mobile e sar\u00e0 detenuta da Telecom Italia S.p.A..\nA fine 2000, Stet International S.p.A. conferisce le sue partecipazioni nelle due holding olandesi a favore di Tim e Telecom Italia. Stet Mobile Holding NV viene fusa con TIM International BV ed assume la denominazione di TIM International NV al 100% di Telecom Italia Mobile S.p.A.. La partecipazione in Stet International S.p.A. \u00e8 stata annullata.\nGli asset di Stet International Netherlands sono stati valutati 10.67 miliardi di euro e quelli di Stet Mobile Holding 9.2 miliardi.\n\u00c8 stata il quarto operatore telefonico in Europa ed il sesto nel mondo.\nAttivit\u00e0.\nCome detto, STET era una societ\u00e0 finanziaria dell'IRI per il settore delle telecomunicazioni che come caposettore, controllava parecchie societ\u00e0 impegnate in vari campi:\nDati economici e finanziari.\nNel 1994, la STET aveva fatturato oltre 33.000 miliardi di lire.\nIl capitale sociale della STET era detenuto per il 64% dall'IRI.\nIl gruppo STET impiegava 133\u00a0000 persone."}
{"id": "1298887", "revid": "599013", "url": "https://it.wikipedia.org/wiki?curid=1298887", "title": "Fcf", "text": ""}
{"id": "1298888", "revid": "38120", "url": "https://it.wikipedia.org/wiki?curid=1298888", "title": "Be Bop a Lula (disambigua)", "text": ""}
{"id": "1298889", "revid": "267975", "url": "https://it.wikipedia.org/wiki?curid=1298889", "title": "Arcivescovi nazareni in Barletta", "text": ""}
{"id": "1298890", "revid": "767487", "url": "https://it.wikipedia.org/wiki?curid=1298890", "title": "Matt Goss", "text": "L'apice del successo lo raggiunge tra il 1988 ed il 1991 con i Bros insieme al fratello gemello Luke Goss (batteria) e all'amico Craig Logan (basso), di un anno pi\u00f9 giovane.\nLe Origini.\nI gemelli Goss iniziano a suonare a 12 anni: prima di unirsi a Logan si cimentano per diverso tempo nei club londinesi cambiando spesso nome (Ice, Caviar, Summerhouse) e mostrando una certa dimestichezza con le performance \"live\". La formazione a tre inizia ad esercitarsi con costanza e a definire il proprio sound nel 1984. Nel 1987 (insieme a Logan) raggiungono un accordo con la CBS dopo essere stati notati dal produttore/tastierista Nicky Graham e scritturati da Tom Watkins, gi\u00e0 manager dei Pet Shop Boys.\n1987/88: Push.\nA fine anno viene pubblicato il loro primo singolo, \"I owe you nothing\", che raggiunge il numero 80 in classifica. Nei primi mesi del 1988 arriva il secondo singolo, \"When Will I Be Famous ?\" che come il predecessore parte a rilento ma dopo un po' di promozione (\"live show\", apparizioni televisive) inizia a vendere imperterrito e raggiunge il numero 2. Segue il terzo singolo, \"Drop the boy\", che raggiunge il numero 2. Un'ulteriore scossa arriva con la \"reissue\" del singolo di debutto \"I owe you nothing\" (supportato anche da un nuovo video clip) che va direttamente alla prima posizione seguito a ruota dall'album di debutto, il pluridorato \"Push\", che si piazza al numero 2. \"Push\" ad oggi ha venduto circa 6 milioni di copie in tutto il mondo. In occasione del tour di riferimento, il Big Push Tour (conosciuto anche come \"The Global Push\", \"ndr\"), i \"Bros\" suonano in piazze di tutto rispetto quali il Sydney Entertrainment Centre, il Budokan di Tokyo, la Royal Albert Hall oltre a 10 serate consecutive alla Wembley Arena. La VHS che documenta l'intero tour, denominata \"The big push tour\", risulta essere la pi\u00f9 venduta di ogni tempo spodestando addirittura \"Thriller\" di Michael Jackson. A Natale del 1988 viene pubblicato il quarto singolo come doppia A side, \"Cat among the pigeons / Silent Night\" che va al numero 2. Segue a inizio 1989 il quinto singolo tratto da \"Push\" : \"I quit\". In classifica si piazza al numero 4.\nDurante una data a Berlino per\u00f2 accade un imprevisto. Il bassista Craig Logan, allora diciannovenne, accusa un'improvvisa stanchezza psicofisica tanto da dichiararsi malato. Decide di suonare dietro le quinte seduto su una sedia e nel backstage gira con una sedia a rotelle. Ne nasce un'accesa lite con il fratello Luke: Goss ovviamente si schiera con il gemello. Terminato lo show rientra a Londra e, anche se l'annuncio ufficiale verr\u00e0 dato in seguito, lascia la band. Craig rivendicher\u00e0 per\u00f2 pieno diritto nello sfruttamento del marchio \"Bros\" e a seguito di una lunga disputa in tribunale ricever\u00e0 un grosso indennizzo. Rimarr\u00e0 nel campo discografico come manager di altri artisti.\n1989/90: The Time.\nAd agosto del 1989 i Bros tornano sulle scene ridotti a duo. Anche la celeberrima effigie (i tre omini che sostengono il nome del gruppo) viene cambiata. Arriva cos\u00ec il nuovo singolo \"Too Much\" che si piazza al numero 2. A distanza di pochissimo tempo segue \"Chocolate box\" che si ferma al numero 9 (meglio nelle dance classifiche grazie all'azzeccatissima versione \"swing mix\"). I Bros entrano nella storia come il gruppo pi\u00f9 giovane ad aver riempito lo Stadio Wembley in occasione dello show denominato Bro2 in 2 summer: un mastodontico concerto con Debbie Gibson ad aprire la serata dinnanzi a 80.000 fans in delirio. Seguono il secondo album (prodotto quasi interamente in Francia), \"The Time\" (numero 4), ed altri 2 singoli: \"Sister\" (dedicato alla sorella adottiva scomparsa in un incidente l'anno precedente) che non va oltre il numero 10 e \"Madly in love\" (che si piazza al numero 14). Il successo \u00e8 sempre elevatissimo anche se non eguaglia quello raggiunto con \"Push\". Questa volta i brani, che nel primo album erano prodotti interamente da Nicky Graham, sono co\u2013prodotti dallo stesso Graham e da \"Matt &amp; Luke Goss\".\nIn questo periodo inspiegabilmente comincia un accanimento mediatico senza precedenti nei confronti dei Bros. I fratelli Goss vengono accusati di essere arroganti, di sprecare i soldi in migliaia di spese inutili e addirittura di fare uso di sostanze stupefacenti, voce da loro sempre smentita energicamente.\nDi notevole spessore, invece, il problema legato al contratto firmato in origine dai Bros con i loro manager. La forma dello stesso prevedeva infatti una percentuale sui ricavi (non sui guadagni, come \u00e8 in uso fare) che in breve tempo vedr\u00e0 la band (costretta a pagare fior di commissioni al management) finire sul lastrico.\n1991: Changing Faces - La separazione.\nDopo una lunga pausa, i Bros tornano a fine 1991 con un nuovo album, \"Changing Faces\" (numero 18 nelle charts) preceduto dal singolo \"Are you mine\" (numero 12) e seguito da \"Try\" (numero 27). Il terzo album mostra un sound pi\u00f9 maturo, ricercato e a tratti rockeggiante. Viene inoltre prodotto quasi interamente da Matt e Luke. Pur avendo sempre un largo seguito di fans i Bros decidono di separarsi a inizio 1992. O meglio la decisione viene presa da Luke che appare distrutto dalla speculazione mediatica nei loro confronti.\nCos\u00ec i Bros si separano per intraprendere carriere soliste. Il brano \"A little damage done\" realizzato per la colonna sonora del musical \"Tycoon\", verr\u00e0 attribuito a \"Matt &amp; Luke Goss\".\n1992/95: Il trasferimento a Los Angeles - The Key.\nDopo la separazione Goss si trasferisce negli USA (a Los Angeles) e dopo aver superato un'infinit\u00e0 di ostacoli legati all'ambientamento ed all'arroganza di alcuni discografici realizza l'album di debutto \"The Key\" preceduto dal singolo omonimo. L'album viene per\u00f2 pubblicato solo negli USA mentre il singolo raggiunge un modesto numero 38 in Gran Bretagna. Meglio fa il successivo \"If you where here tonight\" (non incluso nella prima versione di \"The Key\") una reinterpretazione di Alexander O'Neal, che si piazza al numero 19. Cos\u00ec nel 1996 l'album viene ristampato con l'aggiunta di questo nuovo brano. Un terzo singolo (un'altra cover, questa volta di Stevie Wonder), \"Heaven is 10 Zillion light years away\", viene pubblicato ottenendo un discreto successo.\n1996/97: Gli anni in Italia - One.\nA seguito del brillante successo del remix dance di \"The Key\" nel 1997 Matt si trasferisce in Italia, a Milano, per realizzare con il produttore / dj italiano Joe T Vannelli (autore del remix di cui sopra) l'album pop / dance \"One\" sotto il nome di Co*bra, che viene per\u00f2 solo pubblicato in Italia. (Su massiccia richiesta dei fans residenti all'estero il cd verr\u00e0 ristampato pi\u00f9 volte e messo a disposizione on line). Vengono sfornati alcuni singoli che ottengono un moderato consenso: \"Love sweet love\", \"Living for the city\" (altra cover di \"Wonder\") e \"Vision\". Vista la notevole produzione di mix e remix il progetto Co*bra va forte soprattutto nei club e nelle discoteche.\nTrova spazio nell'album anche il brano \"This Pain\" cantato in duetto con Denise Parison dei Five Stars.\n1998/2003: Gli album persi.\nSegue un periodo scuro ricco di delusioni per Goss. Il problema insormontabile \u00e8 trovare un contratto attendibile con le case discografiche. Nel 1999 il brano \"Lucky day\" trova spazio nella colonna sonora del film Stuart Little; nel 2000 il lento \"Open my heart\" viene inserito nel progetto benefico Sounds for a better world. In questi anni Goss ha la possibilit\u00e0 di cimentarsi come autore per altri artisti: scrive \"Secret garden\" per Martine McCutcheon e \"Never knew\" per Alison Limerick.\nSempre nel 2000 Goss firma un contratto con la Universal per un nuovo album; poco prima dell'uscita per\u00f2 alcune incomprensioni diventano insormontabili ed il progetto viene bloccato interamente: l'album non esce.\nUn fatto analogo accade nel 2003: Goss realizza alcuni nuovi brani che vengono messi a disposizione sul suo nuovo sito (tra i quali spicca \"Carolyn\", dedicata alla sorella adottiva - a cui Matt ha dedicato anche \"Sister\" - e morta a soli 18 anni travolta da un automobilista ubriaco). L'album, che avrebbe dovuto vedere la luce con il titolo \"Face the wind\", viene soppresso poco prima della data di uscita.\n2003/2004: Early side of later.\nAd agosto per\u00f2 dopo aver trovato un accordo con l'etichetta Concept Goss torna con un nuovo singolo, \"I'm coming with ya\", che ottiene un buon numero 22 nella classifica dei singoli con conseguente presenza a \"Top of the Pops\". Questo fatto segna il ritorno di Matt Goss in Inghilterra dopo anni di assenza. Parte un tour che lo rilancia a tutti gli effetti, considerando il calore del pubblico ed il forte consenso della critica.\nA inizio 2004 vede la luce anche il nuovo album intitolato \"Early side of later\" a cui fa seguito il singolo \"Fly\" (numero 27). Il successo aumenta con la presenza al reality show \"Hell's Kitchen\".\nA fine 2004 Goss inizia una collaborazione con il duo dance italiano Minimal chic: viene cos\u00ec pubblicato il singolo \"I need the key\" (versione interamente reinterpretata di The key) che ottiene un buon successo nei club.\nNello stesso periodo esce l'autobiografia autorizzata di Goss, \"More than you know\".\nPoco dopo un altro brano, il remix di \"With or without you\" degli U2, viene pubblicato dai \"Minimal Chic\" (solo su vinile) sempre con la voce di Goss.\n2005/2009: Il presente.\nNel frattempo Goss torna a vivere a Los Angeles con la modella / presentatrice di MTV America Daisy Fuentes.\nAl momento il cantante sta registrando con la supervisione di Babyface il suo nuovo album. Su Internet da un po' di mesi \u00e8 disponibile il primo singolo estratto, \"It's the end of the road\", brano che \u00e8 presente nel reality show americano \"So you think you can dance\".\nA fine 2007 Goss \u00e8 stato messo sotto contratto dalla Chrisalys come artista, autore e compositore.\nIl 4 agosto 2009, a 5 anni di distanza da Early Side of Later, esce su iTunes il nuovo singolo intitolato \"Evil\", accompagnato da un video. Per il 15 settembre 2009 \u00e8 invece prevista la pubblicazione del nuovo album, intitolato \"Gossy\".\nSempre nel mese di settembre, Matt d\u00e0 il via ad una serie di serate presso il casino di Las Vegas in cui si esibisce in una sala denominata \"The Gossy Room\" (gioco di parole con il suo cognome) riscontrando molto successo per le sue esibizioni \"live\" (tra cui un duetto con Nicole Scherzinger delle Pussycat Dolls ).\nImpegno benefico.\nMatt, insieme a Luke, \u00e8 stato coinvolto nel progetto Band Aid del 1989 ed ha interpretato \"Do they know it's Christmas\"."}
{"id": "1298891", "revid": "1714743", "url": "https://it.wikipedia.org/wiki?curid=1298891", "title": "Carlo IV di Lorena", "text": "Biografia.\nFiglio di Francesco II di Lorena (1572 \u2013 1632) e di Cristina di Salm (1547 \u2013 1575), quando suo fratello Nicola II abdic\u00f2 in suo favore, riprese su di s\u00e9 la responsabilit\u00e0 del governo.\nNel 1662, a corto di quattrini, accett\u00f2 di cedere alla Francia di Luigi XIV la sovranit\u00e0 della Lorena in cambio di una forte somma, della par\u00eca di Francia (e del diritto di successione al trono subito dopo i Cond\u00e9) per la sua famiglia ed il governatorato della stessa Lorena per conto del re di Francia (trattato di Montmartre del 6 febbraio 1662). Tuttavia, poich\u00e9 in seguito si comportava come se la Lorena fosse ancora un ducato indipendente, rifiutandosi di fatto di riconoscere la sovranit\u00e0 di Luigi XIV, quest'ultimo fece occupare la Lorena da un suo esercito nel 1670 e Carlo IV dovette andarsene in esilio a Vienna.\nNel 1675 sconfisse Fran\u00e7ois de Cr\u00e9quy nella Battaglia di Consarbr\u00fcck, ma mor\u00ec nello stesso anno al seguito delle truppe austriache. Il ducato venne restituito alla sua famiglia vent'anni dopo.\nAlla sua morte gli succedette il nipote Carlo. Dall'amante Beatrice di Cusance ebbe tre figli, uno dei quali sopravvisse all'infanzia, Carlo Enrico di Lorena. Questo secondo matrimonio venne annullato dalla chiesa a causa del fatto che la separazione del duca dalla sua prima moglie, Nicoletta di Lorena, non venne accettata dalla Santa Sede."}
{"id": "1298892", "revid": "287204", "url": "https://it.wikipedia.org/wiki?curid=1298892", "title": "Federazione calcistica della Colombia", "text": "La Federazione calcistica della Colombia (, acronimo FCF) \u00e8 l'organismo di governo del calcio in Colombia.\nLa manifestazione pi\u00f9 importante cui presiede \u00e8 il campionato nazionale.\nFondata nel 1924, \u00e8 affiliata alla FIFA dal 1936. Fa parte della CONMEBOL e gestisce la nazionale di calcio.\nStoria.\nLa federazione fu creata con il nome \"Liga de Foot-ball del Atl\u00e1ntico\" il 12 ottobre 1924; nel 1927 fu riconosciuta ufficialmente dal governo colombiano. Il presidente Emilio Royo contatt\u00f2, tramite diversi suoi delegati, le varie regioni colombiane affinch\u00e9 organizzassero delle sedi locali della Federazione, in modo da poter estendere la pratica organizzata del gioco del calcio in tutto il Paese; l'organizzazione dei Giochi Sportivi Nazionali colombiani nel 1928 e nel 1935 contribu\u00ec allo scopo della Liga de Foot-ball. Carlos Lafourie cambi\u00f2 poi il nome dell'ente in \"Asociaci\u00f3n Colombiana de F\u00fatbol\" (con sigla Adef\u00fatbol o ADEF\u00daTBOL); la Nazionale colombiana disput\u00f2 le sue prime competizioni: un torneo per il 400\u00ba anniversario della fondazione di Cali, tenutosi nel luglio 1937, e i Giochi Boliviariani del 1938. Nel 1948 venne organizzato il primo campionato professionistico colombiano, controllato dalla DIMAYOR. Dal 1949 al 1954 il calcio colombiano vive l\"El Dorado\": in quel periodo la Federazione colombiana \u00e8 esclusa dalla FIFA, venendo reintegrata in seguito, complice anche la firma del Patto di Lima. Nel 1964 alla Federazione si affianc\u00f2 un nuovo ente, la Federaci\u00f3n Colombiana de F\u00fatbol (Fedebol o FEDEBOL), che non ricevette per\u00f2 il riconoscimento della FIFA; le due associazioni coesistettero per un breve periodo (1964-1966), durante il quale la Colombia fu sospesa dalle competizioni internazionali. Nel 1966 la FIFA, durante il proprio congresso a Londra, nomin\u00f2 una commissione provvisoria che portasse alla riunificazione delle federazioni colombiane: il 15 giugno 1971 fu creata la Federaci\u00f3n Colombiana de F\u00fatbol (Colf\u00fatbol)."}
{"id": "1298894", "revid": "729019", "url": "https://it.wikipedia.org/wiki?curid=1298894", "title": "Kvit\u00f8ya", "text": "Kvit\u00f8ya (letteralmente \"l'isola bianca\") \u00e8 un'isola facente parte dell'arcipelago delle isole Svalbard, in Norvegia, situato nel Mar Glaciale Artico, con un'area di 682\u00a0km\u00b2. Costituisce la parte pi\u00f9 orientale di tutta la Norvegia (continentale e non). L'Isola Vittoria, il possedimento artico della Russia pi\u00f9 vicino all'isola, sta a 60\u00a0km ad est.\nL'isola \u00e8 quasi completamente coperta da una calotta di ghiaccio (Kvit\u00f8yj\u00f8kulen). I pochi spazi liberi dal ghiaccio sono molto aridi e rocciosi."}
{"id": "1298896", "revid": "1605525", "url": "https://it.wikipedia.org/wiki?curid=1298896", "title": "Atti di Marco", "text": "Gli Atti di Marco sono un apocrifo del Nuovo Testamento relativo all'evangelista Marco, scritto nel IV o V secolo. Le versioni pervenuteci in arabo, copto, greco ed etiopico si basano probabilmente su un prototesto copto ora perduto.\nDescrive predicazione e miracoli dell'apostolo in Cirenaica e ad Alessandria d'Egitto e il suo martirio, trascinato da un carro per le strade della citt\u00e0.\nDato l'avanzato periodo di composizione e lo stile eccessivamente favolistico l'apocrifo non pu\u00f2 essere considerato un fedele resoconto storico, sebbene non si possa escludere una ripresa di precedenti tradizioni orali."}
{"id": "1298902", "revid": "177966", "url": "https://it.wikipedia.org/wiki?curid=1298902", "title": "Palazzo Pompei", "text": "Palazzo Pompei \u00e8 un palazzo rinascimentale di Verona del XVI secolo opera del celebre architetto Michele Sanmicheli, che si trova tra la porta Vittoria e il ponte Navi, in lungadige Porta Vittoria n.9.\nStoria.\nQuesto celebre palazzo rinascimentale, fu costruito dal 1535 al 1540 dalla famiglia signorile Lavezzola, che aveva affidato il progetto al famoso architetto Michele Sanmicheli. Nel 1579 il palazzo venne poi comprato dalla famiglia Pompei e fu residenza signorile di questa famiglia per circa due secoli.\nNel 1833 l'edificio fu donato dai proprietari, con l'estinguersi della casata, al comune di Verona, che acquis\u00ec poi dal 1858 al 1874 gli edifici adiacenti fra cui l'adiacente palazzo Carlotti. \nDa fine '800 agli inizi del '900 si ebbe una radicale ristrutturazione nella quale gli spazi del Palazzo Rinascimentale furono accorpato con gli edifici adiacenti in modo da creare la sede del museo civico di storia naturale. Gi\u00e0 prima di diventare sede del museo, il palazzo ospitava una collezione privata dei proprietari, con una grande raccolta di stampe e dipinti, oggi esposti al museo di Castelvecchio.\nDescrizione.\nIl palazzo mostra una facciata semplice ma elegante, con due piani: il piano terra di \"ordine rustico\" con il bugnato in pietra, e quello superiore con gli elementi stilistici dell'ordine dorico. Agli angoli si trovano due pilastri, e tra di essi otto colonne scanalate, fra cui sono presenti delle finestre. Il materiale utilizzato per la costruzione \u00e8 tutto proveniente dal veronese. La porta d'ingresso, costruita ad arco, presentava sopra la chiave di volta uno scudo, su cui probabilmente era raffigurato lo stemma di famiglia. \nAll'interno l'asse centrale divide in due parti simmetriche la pianta dell'edificio, che \u00e8 composta anche di un cortile quadrato tutto circondato da un colonnato rinascimentale. Al cortile colonnato si giunge da un vestibolo di ingresso, alla cui sinistra si trova una scala monumentale che porta al piano nobile. \nDopo la costruzione eseguita dal Sanmicheli alcuni interventi furono eseguiti anche dal proprietario Alessandro Pompei, architetto che ha lavorato molto a Verona, che arred\u00f2 il palazzo con marmi veronesi. \nEgli \u00e8 famoso per il suo stile neoclassico e nel 1735 fece stampare a Verona un trattato sugli stili architettonici disegnati da Michele Sanmicheli\nL'edificio presenta oggi al suo interno il percorso di visita del museo civico di storia naturale, una ampia sala conferenze, i depositi delle preziose collezioni naturalistiche veronesi (famose in tutto il mondo, fra cui la collezione dei fossili di Bolca) e gli uffici direttivi del Museo di Storia Naturale."}
{"id": "1298903", "revid": "24443", "url": "https://it.wikipedia.org/wiki?curid=1298903", "title": "Val del Lys", "text": ""}
{"id": "1298908", "revid": "287204", "url": "https://it.wikipedia.org/wiki?curid=1298908", "title": "Episodi di Criminal Minds (prima stagione)", "text": "La prima stagione della serie televisiva Criminal Minds \u00e8 stata trasmessa per la prima volta negli Stati Uniti il 22 settembre 2005 e si \u00e8 conclusa il 10 maggio 2006, mentre in Italia \u00e8 stata trasmessa in prima visione sul canale a pagamento Fox Crime dal 15 febbraio 2006 al 12 luglio 2006.\nIl profilo dell'assassino.\nTrama.\nLa polizia di Seattle, Washington, chiede aiuto all'Unit\u00e0 di Analisi Comportamentale dell'FBI di stanza a Quantico, Virginia: un'altra donna - la quarta in un breve periodo di tempo - \u00e8 stata rapita e, nel suo computer, \u00e8 stato ritrovato un messaggio in cui il colpevole implora la polizia di fermarlo, perch\u00e9 lui non \u00e8 in grado di farlo. La squadra, composta da Aaron Hotchner, Derek Morgan e Spencer Reid, vede il rientro operativo dell'agente anziano Jason Gideon. A Seattle, le indicazioni del profilo elaborato dalla squadra, grazie anche all'aiuto di Elle Greenway, esperta di crimini sessuali, portano all'arresto di un giovane, Richard Slessman. Dopo un'attenta valutazione, la squadra si rende conto che la persona catturata, probabilmente non \u00e8 l'autore dei delitti e che il vero colpevole possiede una personalit\u00e0 dominante rispetto alla sua. Questa caratteristica viene individuata in Timothy Vogel, guardia carceraria del reparto dove Slessman era stato detenuto in precedenza. L'intervento in extremis di Gideon e Greenway permette di portare in salvo la vittima e arrestare Vogel.\nSoggetto Ignoto.\nLa guardia carceraria Timothy Vogel, anche chiamato \"Lo strangolatore di Seattle\", aiutato da Richard Slessman\nPiromane.\nTrama.\nHotchner e il suo team indagano su un caso di piromania in un campus universitario. In sette mesi sono stati appiccati ben sei incendi e il team comincia a delineare il profilo del piromane dopo aver visto un filmato amatoriale girato da uno studente. Ma emergono degli atteggiamenti che non rientrano negli schemi abituali dei piromani. Questa volta, per rendere giustizia alle vittime e per prevenire altre morti atroci, Gideon e compagni dovranno guardare oltre teorie e libri di testo.\nSoggetto Ignoto.\nLa studentessa di chimica Clara Hayes\nScarica emotiva.\nTrama.\nA Palm Beach una serie di attentati dinamitardi fanno entrare in scena il team di Gideon, il quale sospetta che l'attentatore sia un discepolo del suo pi\u00f9 grande nemico Adrian Bale. Il modus operandi dell'attentatore, infatti, ricorda a Gideon i metodi di Bale, responsabile della morte di alcuni membri del suo precedente team durante un'operazione a Boston. Attraverso l'analisi degli ordigni esplosivi, Gideon si convince che il dinamitardo non si accontenti di azioni intimidatorie, ma voglia uccidere, sfuggendo al profilo classico di questo genere di maniaci. Gideon sar\u00e0 costretto a un faccia a faccia con il suo vecchio nemico per ottenere informazioni importanti sull'identit\u00e0 dell'attentatore.\nSoggetto Ignoto.\nL'antiquario e falsario David Walker, anche chiamato \"Il dinamitardo di Palm Beach\", aiutato a distanza dal terrorista, detenuto, Adrian Bale\nGuardami!\nTrama.\nL'Unit\u00e0 di Analisi Comportamentale si reca a San Diego per tracciare il profilo di un rapitore assassino che commette i suoi crimini alla luce del giorno. Soprannominato \"Tommy il Killer\", l'uomo ha stuprato e ucciso sei donne in tre settimane e ha l'abitudine di lasciare macabri messaggi sul luogo del delitto. Il fatto, poi, che nelle abitazioni delle vittime vengano trovati gli oggetti pi\u00f9 disparati frantumati, fa sospettare a Gideon che si tratti di qualcuno che desidera far parte di un ambiente borghese, ma sentendosene escluso cerca di distruggerlo eliminando le persone che vi appartengono.\nSoggetto Ignoto.\nIl tecnico di telefoni Franklin Graney, anche chiamato \"Tommy il killer\"\nDoppia immagine.\nTrama.\nQuando Trish, la figlia di un noto procuratore distrettuale, viene rapita nel Connecticut, il team di Gideon e Hotch viene incaricato di seguire il caso. La richiesta di riscatto non tarda ad arrivare, scritta dalla stessa Trish, ma la squadra di esperti esclude immediatamente il denaro come movente. Nella lettera infatti, un dettaglio colpisce Gideon e fa temere il coinvolgimento di Cheryl, la sorella gemella della ragazza. Il team deve trovare il modo di salvare entrambe, ma il rapitore sembra essere sempre un passo avanti a loro.\nSoggetto Ignoto.\nL'agente dell'FBI Vincent Shyer\nL'uomo nel mirino.\nTrama.\nLa squadra dell'Unit\u00e0 di Analisi Comportamentale va nell'Illinois per identificare un killer che spara alle persone nei parchi e nei ristoranti, durante il giorno. Si tratta di un cosiddetto \"S.K.L.D.\" (\"Serial Killer da Lunga Distanza\"), ossia un serial killer che colpisce le sue vittime da lunga distanza. L'uomo agisce sempre fra le tre e le tre e mezza, non punta mai alla testa e preferisce l'addome, forse perch\u00e9 non gli interessa far soffrire le sue vittime. Gideon e Hotchner si fanno un'idea del profilo del cecchino, ma sono costretti a cambiare il loro punto di vista dopo aver ricostruito lo scenario di uno dei delitti.\nSoggetto Ignoto.\nL'infermiere, ex ranger, Phillip Dowd\nLa volpe.\nTrama.\nGideon, Hotchner e l'Unit\u00e0 di Analisi Comportamentale dell'FBI si devono occupare di un caso drammatico: due famiglie, dopo essere state tenute in ostaggio per alcuni giorni, sono state brutalmente sterminate. Il profilo \u00e8 quello di un assassino che cerca di entrare a far parte di un nucleo familiare sostituendosi alla figura paterna. Si suppone, quindi, che al killer sia venuta a mancare la propria famiglia e che abbia l'esigenza di continuare a fare il padre e il marito fino a quando, non riuscendo pi\u00f9 a gestire la situazione, soccombe al raptus e uccide gli ostaggi. Quando un'altra famiglia viene rapita, il team deve intervenire rapidamente per risolvere il caso ed evitare un'altra strage.\nSoggetto Ignoto.\nIl consulente familiare Karl Arnold, anche chiamato \"la volpe\"\nAssassino nato.\nTrama.\nUn agente FBI sotto copertura viene preso prigioniero e la polizia sospetta che l'indagine di cui si stava occupando abbia causato la sua scomparsa. Viene interpellato il team di Hotchner, il quale crede che il responsabile della scomparsa sia un serial killer. Durante le indagini, infatti, l'Unit\u00e0 di Analisi Comportamentale scopre un sorprendente numero di casi, restati insoluti, di persone scomparse.\nSoggetto Ignoto.\nIl sicario Vincent \"Vinnie\" Perotta\nIn ostaggio.\nTrama.\nElle e alcuni passeggeri in viaggio sul suo stesso treno vengono presi in ostaggio da uno psicopatico con manie di persecuzione. Il maniaco paranoide, che viaggia accompagnato dalla sua dottoressa, viene colto da improvvise allucinazioni e inizia a minacciare alcuni pendolari brandendo una pistola. Le condizioni che pone per liberarli sono frutto della sua psicosi e non appaiono chiare all'Unit\u00e0 di Analisi Comportamentale.\nSoggetto Ignoto.\nIl paziente psichiatrico Dr. Theodore Bryar, aiutato e fomentato da un \"voce\" chiamata Leo\nNel segno del male.\nTrama.\nHotchner e il suo team investigano sulla possibilit\u00e0 che l'assassinio di due studenti delle scuole superiori in una piccola cittadina possa essere collegato a un culto satanico. Basandosi sulla scena del crimine, l'Unit\u00e0 di Analisi Comportamentale ipotizza che il responsabile delle morti possa essere un seguace di qualche tipo particolare di culto. L'intera cittadina si mobilita per aiutare l'FBI nelle indagini, senza considerare che l'assassino potrebbe essere un membro della comunit\u00e0.\nSoggetto Ignoto.\nLo studente, nonch\u00e9 figlio dello sceriffo, Cory Bridges\nSete di sangue.\nTrama.\nUn serial killer asporta organi dalle vittime facendo credere all'FBI di avere a che fare con un cannibale. Hotchner e l'unit\u00e0 cercano di entrare nella mente dello psicopatico per capire cosa lo spinge a uccidere. Gli omicidi, infatti, non presentano le stesse caratteristiche e, ogni volta, sulla scena del delitto appaiono delle \"irregolarit\u00e0\" rispetto al consueto modo di agire di un serial killer. Le indagini si complicano quando l'unico testimone di uno degli omicidi, un bambino, viene rapito. L'attenzione degli agenti si concentra su di un giovane che \u00e8 appena stato rilasciato da un istituto psichiatrico. Il ragazzo fa parte di una famiglia molto importante del luogo e forse proprio per questo motivo potrebbe essere stato aiutato da qualcuno a lui molto vicino. Intanto Gideon, a causa di un incidente, \u00e8 costretto a rimanere a Quantico, cosa che infastidisce molto Garcia.\nSoggetto Ignoto.\nLo studente, malato di mente, Eddy Mays, aiutato dalla madre Mary Mays\nUna bambina da salvare.\nTrama.\nLa piccola Billie Copeland, di 11 anni, scompare misteriosamente da un parco dove si allenava con la sua squadra di calcio. Gideon e i suoi indagano.\nSoggetto Ignoto.\nIl vicino di casa Don Curtis\nVeleno.\nTrama.\nI clienti di un bar di Beachwood, New Jersey, vengono ricoverati: si scopre in seguito che nel cibo sono state aggiunte abbondanti quantit\u00e0 di LSD e Rohypnol, ma il team sospetta che quei clienti potrebbero essere soltanto un gruppo usato per esperimenti.\nSoggetto Ignoto.\nIl chimico Edward Hill\nCavalcando il fulmine.\nTrama.\nLa squadra di Gideon interroga Sara Jean e Jacob, una coppia di serial killer, a due giorni dalla loro esecuzione. Gideon \u00e8 certo dell'innocenza della donna, ma ha poco tempo a disposizione per far emergere la verit\u00e0. Sara, inoltre, non \u00e8 di nessun aiuto nelle indagini perch\u00e9 continua a dichiararsi colpevole e non \u00e8 disposta a collaborare. Aaron e JJ mettono alle strette Jacob, ma neanche da lui ottengono notizie rilevanti. Gideon per\u00f2 trova il punto debole di Sara.\nQuestioni in sospeso.\nTrama.\nUn serial killer ormai inattivo da tempo, soprannominato \"il killer della chiave di volta\", torna improvvisamente alla ribalta. Sono passati 18 anni dal suo ultimo delitto, ma non ha cambiato modo di agire: accanto alla sua vittima lascia sempre un puzzle linguistico con degli indizi sul crimine appena commesso e su quello che commetter\u00e0 in futuro. Soltanto il modo in cui uccide \u00e8 cambiato, prima strangolava la vittima, ora le spara. Proprio per questo Derek ipotizza che possa trattarsi di un emulatore, mentre Mark Ryan, il mentore di Gideon ed ex-profiler che collabora con l'unit\u00e0 per il caso, \u00e8 fermamente convinto che si tratti della stessa persona.\nSoggetto Ignoto.\nIl volontario Walter Kern, anche chiamato \"il killer della chiave di volta\"\nLa trib\u00f9.\nTrama.\nL'Unit\u00e0 di Analisi Comportamentale investiga sull'assassinio di cinque studenti del college, uccisi con un metodo molto simile a quello utilizzato da una trib\u00f9 di indiani d'America ai tempi della guerra. Gideon, Hotchner e il team credono che i responsabili della morte degli studenti possano essere dei killer seguaci di qualche culto violento e pericoloso. Le loro ricerche si svolgono tra gli abitanti indiani di una vicina riserva, ma anche tra i cittadini della comunit\u00e0 circostante, nel tentativo di trovare tracce degli assassini. Nel frattempo, Hotchner riceve la visita a sorpresa del giovane fratello che va a trovarlo al dipartimento.\nSoggetto Ignoto.\nI membri della setta di Jackson Cally\nIl giustiziere.\nTrama.\nGideon, Hotchner e il team investigano su una serie di omicidi che sembrano opera di un \"giustiziere\". All'inizio, gli omicidi avvengono a Manhattan in maniera apparentemente casuale. Poi, per\u00f2, la polizia di New York comincia a temere che il killer sia imitando l'operato del famigerato \"figlio di Sam\". Gli agenti dell'Unit\u00e0 di Analisi Comportamentale scoprono un legame tra le vittime, tutte accusate di un crimine e poi prosciolte, il che unito alla modalit\u00e0 di uccidere dell'assassino conferma al team che si tratta di qualcuno che voglia sostituirsi alla giustizia.\nSoggetto Ignoto.\nIl cancelliere Marvine Doyle\nBuonanotte, Hollywood.\nTrama.\nGideon e il dr. Spencer Reid si trovano a Los Angeles per un convegno e, durante una festa organizzata da un suo amico, Spencer conosce Lila Archer, un'attrice emergente di cui s'invaghisce. Intanto, il team viene coinvolto nelle indagini relative a un'omicida che colpisce nel mondo della televisione e traccia un primo profilo del serial killer. Si tratta del secondo omicidio a Hollywood nel giro di poco tempo e anche Lila comincia a ricevere minacce dal presunto assassino. Spencer la mette in guardia, ma solo per il fatto di essersi avvicinato troppo a una delle protagoniste dello star system, si trova in grave pericolo.\nSoggetto Ignoto.\nL'assistente e amica Maggie Lowe\nMachismo.\nTrama.\nLa squadra di Gideon si reca in Messico per contribuire alla cattura di un serial killer il cui obiettivo sono le donne anziane. Si tratta di un caso controverso che ha suscitato grande scalpore, poich\u00e9 l'assassino ha accoltellato undici donne nel giro di pochi anni, infierendo su alcune parti del loro corpo. L'Unit\u00e0 di Analisi Comportamentale viene chiamata per dare supporto alla polizia locale che non riesce a fare passi avanti, ma Gideon, Hotchner e il team incontrano serie difficolt\u00e0 quando si rendono conto di dover tracciare il profilo di un serial killer in un paese dove la famiglia \u00e8 sacra e, ancor pi\u00f9 sacro, il ruolo del maschio all'interno di esso.\nSoggetto Ignoto.\nIl supervisore della fabbrica Pablo Vargas\nIl prezzo dell'infedelt\u00e0.\nTrama.\nGideon, Hotchner e il team rincorrono un serial killer sempre in movimento nel sud del paese. Si tratta di un assassino in grado di cambiare il suo aspetto come un camaleonte, per eludere le autorit\u00e0 e continuare a uccidere indisturbato. Si tratta quindi di ricostruire il profilo del serial killer in base al passato e alla sua multipla personalit\u00e0 per poter anticipare le sue mosse e localizzarlo prima che commetta un altro delitto.\nSoggetto Ignoto.\nIl fotografo e benestante Mark Gregory\nSegreti e bugie.\nTrama.\nUn vecchio amico di Gideon che appartiene ai servizi segreti muore in circostanze misteriose. La CIA richiede cos\u00ec l'aiuto ufficioso dell'Unit\u00e0 di Analisi Comportamentale per scovare e catturare una talpa che agisce nel cuore stesso del dipartimento.\nSoggetto Ignoto.\nIl vicedirettore delle operazioni Bruno Hawks\nIl re pescatore, prima parte.\nTrama.\nI membri del team, pur essendo in vacanza, quasi per gioco vengono spinti alla ricerca di alcuni indizi e attirati all'interno di un elaborato gioco organizzato e controllato da una figura piuttosto misteriosa."}
{"id": "1298911", "revid": "1711941", "url": "https://it.wikipedia.org/wiki?curid=1298911", "title": "Conchobar mac Nessa", "text": "Nella mitologia irlandese, Conchobar mac Nessa (anche Conchobor, Conchubar, Conchobhar, Conchubhar, Conch\u00far, Conch\u00fair, Conor, Connacher) fu re dell'Ulster all'epoca degli eventi narrati nel \"Ciclo dell'Ulster\". Si pensa che abbia regnato da Emain Macha (Navan Fort vicino ad Armagh) attorno al tempo di Cristo. Sua madre, Ness, era una principessa guerriera. Sarebbe stato figlio o di Cathbad, capo druido dell'Ulster e marito di Ness, o di Fachtna F\u00e1thach, re supremo d'Irlanda, amante di Ness. Costei alla fine spos\u00f2 Fergus mac R\u00f3ich, togliendogli poi con l'inganno il potere per darlo al giovane figlio (che aveva appena 7 anni), sebbene Fergus fosse molto pi\u00f9 felice di servire come guerriero.\nNascita.\nEsistono diverse versioni di come \u00e8 stato concepito Conchobar. In una, Ness, figlia di Eochaid S\u00e1lbuide, l'allora re dell'Ulster, chiede al druido Cathbad per che cosa sia un momento propizio. Cathbad risponde \"per generare un re da una regina\". Non ci sono altri uomini in giro, quindi Ness porta Cathbad a letto e concepisce un figlio. In una versione successiva, Ness viene allevata da dodici padri adottivi e mentre tutti e dodici sono a una festa, Cathbad, che guida un fianna, cio\u00e8 una banda di guerrieri senza terra, attacca la casa e li uccide tutti. Eochaid non \u00e8 in grado di vendicarli perch\u00e9 il colpevole non pu\u00f2 essere identificato, quindi Ness forma il suo \"fianna\" per dare la caccia a Cathbad. Ma mentre sta facendo il bagno da sola in una piscina, appare Cathbad, si trova tra lei e le sue armi e mostra la sua spada. Le promette di risparmiarle la vita a condizione che diventi sua moglie, e lei non pu\u00f2 far altro che accettare. Si stabiliscono vicino a un fiume chiamato Conchobar, e Ness presto concepisce un figlio, ma, in questa versione, il padre \u00e8 l'Alto Re Fachtna F\u00e1thach, che \u00e8 l'amante di Ness. Mentre lei e Cathbad sono in visita a Fachtna, Ness entra in travaglio. Cathbad le dice che se riuscir\u00e0 a non dare alla luce il figlio fino al giorno seguente, suo figlio sar\u00e0 un grande re e avr\u00e0 una fama eterna, poich\u00e9 nascer\u00e0 lo stesso giorno di Ges\u00f9 Cristo. Ness si siede su una pietra del fiume Conchobar e la mattina seguente partorisce. Il bambino cade nel fiume, ma Cathbad lo solleva, lo chiama Conchobar come il fiume e lo alleva come suo figlio.\nRe dell'Ulster.\nQuando Conchobar ha sette anni, Fergus mac R\u00f3ich \u00e8 il re dell'Ulster e si innamora di Ness. Lei accetta di diventare sua moglie, a una condizione: che Fergus permetta a Conchobar di essere re per un anno, cosicch\u00e9 i suoi figli saranno chiamati figli di re (in base alla legge irlandese medievale l'eredit\u00e0 passava attraverso la linea maschile, e solo quelli che avevano un re come antenato di linea maschile erano idonei per la regalit\u00e0). I nobili dell'Ulster consigliano Fergus che ci\u00f2 non influir\u00e0 sulla sua posizione, poich\u00e9 il ragazzo sar\u00e0 re solo in nome, quindi il re \u00e8 d'accordo. Ma Conchobar, consigliato da sua madre, governa cos\u00ec bene che alla fine dell'anno i nobili decidono che dovr\u00e0 essere re in modo permanente. Fergus stringe un'alleanza con il nuovo Re supremo, Eochu Feidlech, e fa guerra all'Ulster. Dopo una serie di sanguinose battaglie, Conchobar propone la pace. A Fergus vengono offerte terre e la posizione di erede di Conchobar. Conchobar chiede un risarcimento da Eochu per l'omicidio di suo padre, Fachtna F\u00e1thach, e gli viene concessa la figlia del Sommo Re in matrimonio.\nMatrimoni.\nConchobar sposer\u00e0 quindi quattro figlie del Re supremo Eochu Feidlech: Medb, Eithne, Mugain e Clothru. Medb gli dar\u00e0 un figlio, Amalgad, ma presto lo lascer\u00e0. Eithne gli dar\u00e0 come figlio Furbaide, nato per parto cesareo dopo che Medb ebbe annegato sua sorella. Mugain gli diede come figlio Glaisne, e Clothru \u00e8 a volte citata come madre di Cormac Cond Longas, sebbene secondo altre versioni egli sia figlio di Conchobar e della sua stessa madre, Ness.\nAltri figli di Conchobar includono C\u00fascraid e Folloman. Sua figlia Fedelm No\u00edchrothach sposer\u00e0 Cairbre Nia Fer, Re di Tara.\nIl nipote di Conchobar, figlio di sua sorella Deichtine, fu il grande eroe dell'Ulster C\u00fa Chulainn. Un'altra sorella, Findch\u00f3em, \u00e8 la madre dell'eroe Conall Cernach.\nConchobar e Deirdre.\nConchobar era presente alla nascita di Deirdre e ud\u00ec la profezia secondo cui lei sarebbe stata molto bella, ma che avrebbe portato guerra e disastri. Decise di averla per s\u00e9 e quindi la tenne in isolamento per poi sposarla quando fosse stata abbastanza grande. Tuttavia ella conobbe e si innamor\u00f2 del guerriero Naoise. I due fuggirono in Scozia, alcuni credono nel castello di Dunstaffnage, insieme ai fratelli di Naoise. Ma il re locale cerc\u00f2 di ucciderli per tenere per s\u00e9 Deirdre. Alla fine Conchobar scov\u00f2 i fuggitivi in un'isola remota e invi\u00f2 loro Fergus mac R\u00f3ich, con la garanzia che avrebbero avuto un passaggio sicuro per casa. Ma quando arrivarono Fiachu, Naoise e i suoi fratelli vennero massacrati da \u00c9ogan mac Durthacht per ordine di Conchobar, che costringe Deirdre a sposarlo. Fergus, oltraggiato perch\u00e9 la sua parola era stata infranta, and\u00f2 coi suoi seguaci (compreso il figlio pi\u00f9 grande di Conchobar, Cormac Cond Longas) in esilio nel Connacht, dove fu accolto da Ailill e Medb. Fergus e i suoi uomini combatterono poi per Medb, partecipando all'invasione dell'Ulster nel \"T\u00e1in B\u00f3 C\u00faailnge\". Conchobar, frustrato perch\u00e9 Deirdre non l'amava, la offr\u00ec a \u00c9ogan mac Durthacht, che aveva ucciso Naoise. Deirdre allora si suicid\u00f2.\n\"T\u00e1in B\u00f3 C\u00faailnge\".\nQuando Medb raduna un esercito da quattro delle cinque province dell'Irlanda e lancia un'invasione dell'Ulster per rubare il toro Donn C\u00faailnge nel T\u00e1in B\u00f3 C\u00faailnge, Conchobar, come tutti gli uomini dell'Ulster tranne C\u00fa Chulainn, non \u00e8 in grado di combattere, disabilitato dalla maledizione di Macha. C\u00fa Chulainn combatte una serie di combattimenti singoli contro i campioni del Connacht, sperando di dare agli uomini dell'Ulster il tempo di riprendersi e scendere in campo.\nAlla fine, il padre di C\u00fa Chulainn, Sualtam, giunge da Conchobar a Emain Macha per avvertirlo della devastazione che sta creando l'esercito del Connacht e gli chiede di radunare il suo esercito prima che sia troppo tardi. Conchobar e i suoi druidi concordano sul fatto che Sualtam dovrebbe essere messo a morte per aver infranto il protocollo della corte - a nessuno \u00e8 permesso parlare prima di Conchobar o i druidi - e Sualtam scappa, ma cade e si decapita sul bordo affilato del suo scudo. La sua testa mozzata viene riportata sul suo scudo, mentre ancora grida il suo avvertimento. Conchobar raduna il suo esercito e lo conduce in battaglia. Durante i combattimenti, Fergus lo ha alla sua merc\u00e9, ma Cormac Cond Longas impedisce al padre adottivo di uccidere suo padre biologico e Fergus colpisce invece la cima di tre colline. Alla fine Medb \u00e8 costretta a ritirarsi da C\u00fa Chulainn, ma riesce a riportare il toro nel Connacht, dove combatte con il toro di suo marito Ailill mac M\u00e1ta, Finilbhennach, lo uccide e subito dopo muore di stanchezza..\nLa battaglia di Ros na R\u00edg.\nDopo il T\u00e1in, Conchobar si ammala e non mangia n\u00e9 dorme. Gli Ulaid chiedono a Cathbad di scoprire cosa c'\u00e8 che non va nel loro re. Conchobar dice a Cathbad che \u00e8 malato perch\u00e9 le altre quattro province dell'Irlanda hanno combattuto impunemente contro di lui. Sebbene abbia vinto contro Ailill e Medb, nessuno dei due \u00e8 stato ucciso nella battaglia e ha comunque perso il toro. Vuole muovere guerra contro il Connacht, ma ora \u00e8 inverno, quindi Cathbad gli consiglia di aspettare l'estate, quando i suoi uomini e cavalli saranno freschi ed energici e, nel frattempo, inviteranno tutti i suoi alleati stranieri a portare rinforzi. Manda notizie a Conall Cernach, che sta raccogliendo tributi nelle isole scozzesi, e raduna una grande flotta di alleati degli Ulaid in Scandinavia e nelle Isole Faroe e li riporta a casa nell'Ulster.\nIn risposta a questa mobilitazione, le altre province si mobilitano a loro volta. Eochu mac Luchta, re del Munster, convince Ailill e Medb, contro il giudizio di Medb, ad offrire riparazioni a Conchobar. Ailill manda un uomo, di cui gli Ulaid hanno motivo di diffidare, come loro inviato per fare l'offerta. Conchobar rifiuta l'offerta e dice che non sar\u00e0 soddisfatto fino a quando non sar\u00e0 in grado di piantare la sua tenda ovunque in Irlanda. Quando gli viene chiesto dove vuole piantare la tenda quella notte, seleziona Ros na R\u00edg (Rosnaree) sul fiume Boyne. Ne segue una battaglia a Ros na R\u00edg tra gli Ulaid da una parte e dall'altra parte il regno di Meath, guidato dal genero di Conchobar Cairbre Nia Fer, re di Tara, e i Gaili\u00f3in del Leinster, guidati dal loro re Trova mac Rossa. La battaglia va male per l'Ulaid fino a quando Conall Cernach si unisce alla mischia perch\u00e9 gli Ulaid, vacillanti, sono troppo spaventati da lui per ritirarsi. Conall uccide un migliaio di uomini nella battaglia. Cairpre Nia Fer ne uccide 800 prima che C\u00fa Chulainn lo uccida con una lancia lanciata da lontano, quindi lo decapita prima che il suo corpo colpisca il terreno. Segue la ritirata dei Gaili\u00f3in, e gli Ulaid prendono Tara. Erc, figlio di Cairpre e nipote di Conchobar, \u00e8 installato come il nuovo re di Tara. Giura fedelt\u00e0 a Conchobar e gli viene data in sposa la figlia di C\u00fa Chulainn, F\u00ednscoth.\nMorte.\nConchobar mor\u00ec per le conseguenza di una ferita che gli era stata inflitta anni prima dal guerriero Cet mac M\u00e1gach."}
{"id": "1298915", "revid": "767487", "url": "https://it.wikipedia.org/wiki?curid=1298915", "title": "The Girl Guides Association of Antigua and Barbuda", "text": "The Girl Guides Association of Antigua and Barbuda (in italiano Associazione Ragazze Guide di Antigua e Barbuda) \u00e8 l'associazione nazionale del Guidismo in Antigua e Barbuda. Questa conta 718 membri (nel 2003). L'associazione diventa membro effettivo del WAGGGS (World Association of Girl Guides and Girl Scouts) nel 1984.\nProgramma.\nL'associazione \u00e8 divisa in cinque branche in rapporto all'et\u00e0:"}
{"id": "1298921", "revid": "1305772", "url": "https://it.wikipedia.org/wiki?curid=1298921", "title": "Artemio (dux Aegypti)", "text": "\u00c8 considerato santo (\"Megalomartire\") dalla Chiesa ortodossa e dalla Chiesa cattolica, che lo festeggiano il 20 ottobre; nella tradizione maronita \u00e8 noto come Shallita.\nBiografia.\nDi nobile famiglia, per ordine dell'imperatore romano Costanzo II, che era un cristiano ariano, Artemio and\u00f2 a prendere le reliquie di sant'Andrea apostolo, san Luca evangelista e san Timoteo dai territori oltre il Danubio e le port\u00f2 a Costantinopoli (3 marzo 357). Costanzo lo premi\u00f2 nominandolo \"dux Aegypti\", governatore militare dell'Egitto (360).\nEntrato in carica, Artemio segu\u00ec la politica religiosa del suo imperatore, volta a promuovere l'Arianesimo perseguitando i vescovi fedeli alle posizioni sostenute dal concilio di Nicea. Diede infatti la caccia al vescovo Atanasio di Alessandria, torturando e uccidendo la sua seguace Eudemonia e cercandolo con l'aiuto di numerosi soldati nel monastero di Phbow. Quando il patriarca Teofilo di Alessandria ordin\u00f2 il saccheggio del Serapeo, il tempio dedicato al dio Serapide, la popolazione locale si ribell\u00f2: Artemio intervenne ordinando alle proprie truppe di sedare la sommossa con la forza.\nNel 360 Giuliano succedette al cugino Costanzo; la popolazione di Alessandria accus\u00f2 allora Artemio di malgoverno dinanzi al nuovo imperatore, portando tra gli esempi l'uso delle truppe contro la popolazione nell'episodio del Serapeo. Giuliano fece processare Artemio, il quale fu trovato colpevole e giustiziato.\nAgiografia e culto.\nL'agiografia cristiana fece di Artemio un martire della fede cristiana, sia ariana sia nicena.\nLo scrittore anti-niceno Filostorgio lo considerava un martire, per la sua persecuzione dei pagani e per la distruzione dei templi, per la persecuzione dell'esponente di punta della confessione nicena, Atanasio, e dei suoi seguaci, oltre che per la sua morte per mano di Giuliano.\nSecondo la \"Storia ecclesiastica\" dello scrittore del V secolo Teodoreto di Cirro, Artemio avrebbe distrutto numerosi idoli e per questa ragione Giuliano avrebbe ordinato la confisca delle sue propriet\u00e0 e la sua decapitazione. Vi sono varie opere agiografiche greche in cui appare il santo, tra cui la \"Passio Artemii\". Giuliano avrebbe mandato a morte Artemio perch\u00e9 questi lo aveva criticato per aver condannato per la loro religione due vescovi cristiani, Eugenio e Macario.. Secondo l'agiografo settecentesco Alban Butler, non avrebbe mai aderito all'arianesimo e avrebbe permesso ad Atanasio di fuggire.\nLe sue reliquie furono portate da Antiochia a Costantinopoli nel VI secolo, da un certo Ariste, e conservate nella chiesa di San Giovanni Battista; divenne uno dei principali \"santi medici\" bizantini, deputato alla cura dell'ernia e di affezioni agli organi genitali."}
{"id": "1298923", "revid": "339392", "url": "https://it.wikipedia.org/wiki?curid=1298923", "title": "London Borough of Greenwich", "text": ""}
{"id": "1298924", "revid": "1494169", "url": "https://it.wikipedia.org/wiki?curid=1298924", "title": "Sant'Artemio", "text": ""}
{"id": "1298926", "revid": "767487", "url": "https://it.wikipedia.org/wiki?curid=1298926", "title": "Riserva naturale delle Svalbard nord-orientali", "text": "La Riserva naturale delle Svalbard nord-orientali \u00e8 un'area naturale protetta situata sulle isole Svalbard, in Norvegia. La riserva comprende le isole di Nordaustlandet, Kvit\u00f8ya e l'arcipelago di Kong Karls Land (composto dalle isole di Abel\u00f8ya, Helgoland\u00f8ya, Tirpitz\u00f8ya, Svensk\u00f8ya e Kongs\u00f8ya).\nTerritorio.\nLa riserva \u00e8 la pi\u00f9 grande area protetta della Norvegia: ha una superficie complessiva di 55.354\u00a0km\u00b2, dei quali 18.663\u00a0km\u00b2 di terra e 36.691\u00a0km\u00b2di mare. Nel suo territorio ricade l'Austfonna, il pi\u00f9 grande ghiacciaio d'Europa. L'area confina a sud con il territorio della Riserva naturale delle Svalbard sud-orientali.\nFlora.\nLa gran parte della riserva pu\u00f2 essere considerata un deserto polare, ovvero un'area con scarsa o nessuna vegetazione.\nFauna.\nIl territorio della riserva, ed in particolare l'arcipelago di Kong Karls Land, \u00e8 una importante area di riproduzione dell'orso polare (\"Ursus maritimus\").Numerose sono anche le colonie di trichechi (\"Odobenus rosmarus\") che trovano aree di riposo all'interno della riserva.Tra le specie di uccelli che nidificano in quest'area vi sono l'uria di Br\u00fcnnich (\"Uria lomvia\"), l'oca colombaccio (\"Branta bernicla\"), il gabbiano di Sabine (\"Xema sabini\") e il gabbiano d'avorio (\"Pagophila eburnea\")."}
{"id": "1298927", "revid": "125932333", "url": "https://it.wikipedia.org/wiki?curid=1298927", "title": "Nicola II di Lorena", "text": "Biografia.\nNicola era il figlio minore del Duca Francesco II di Lorena, e non fu mai intenzionato a succedere al trono di Lorena, venendo perci\u00f2 destinato alla carriera ecclesiastica. Egli divenne coadiutore del Vescovo di Toul nel 1619 e gli succedette nel 1624, ma non ricevette mai gli ordini sacri. Egli comp\u00ec gli studi all'Universit\u00e0 di Pont-\u00e0-Mousson, (1622\u20141629) dove acquis\u00ec il dottorato in filosofia e teologia. Ritorn\u00f2 laureato a Nancy nel giugno del 1629. La tesi che prepar\u00f2 sul sacramento della penitenza venne pubblicata in Olanda nel 1627 con una dedica al Papa Urbano VIII. Dopo la promozione al cardinalato, ricevette lezioni private da due sacerdoti gesuiti.\nNicola venne nominato abate commendatario \u2014 con un feudo lucrativo \u2014 di numerose abbazie e venne utilizzato in molte ambascerie per conto del fratello, Carlo IV e per Luigi XIII di Francia.\nEgli venne creato cardinale il 19 gennaio 1626 ma venne riservato \"in pectore\" e la sua elezione non venne pubblicata sino al 30 agosto 1627. Egli non ricevette mai la porpora e la diaconia cardinalizia. Quando nel 1634 il fratello Carlo venne pressato affinch\u00e9 concedesse il trono a lui, e Nicola stesso divenne Duca di Lorena, egli scrisse ad Urbano VIII, il 4 marzo 1634, per rassegnare le sue dimissioni dal cardinalato e per avere il permesso di sposare la cugina Claudia Francesca di Lorena, seconda figlia di Enrico I di Lorena, il 17-18 febbraio.\nL'8 marzo 1634, il papa lo dichiar\u00f2 \"in nullo e sacris ordinis constitutum\", privandolo del cardinalato e dell'amministrazione della diocesi di Toul. Nel concistoro del 22 marzo 1634, il papa diede la notizia ai cardinali.\nNel 1661 abdic\u00f2 al trono, nuovamente in favore del fratello, Carlo IV di Lorena.\nDiscendenza.\nSpos\u00f2 sua cugina Claudia Francesca di Lorena che mor\u00ec di parto"}
{"id": "1298934", "revid": "339392", "url": "https://it.wikipedia.org/wiki?curid=1298934", "title": "Flight Management Computer", "text": ""}
{"id": "1298937", "revid": "21880", "url": "https://it.wikipedia.org/wiki?curid=1298937", "title": "Prolemur", "text": ""}
{"id": "1298938", "revid": "767487", "url": "https://it.wikipedia.org/wiki?curid=1298938", "title": "Ramon de Morais Motta", "text": "Carriera.\nClub.\nRamon inizia la sua carriera giovanile nel 2002 nel Real Club Salvador, ma viene subito notato dal club maggiore della stessa citt\u00e0 il Vit\u00f3ria che lo lascia due anni al Salvador per acquistarlo nel 2004.\nNel Vit\u00f3ria non collezioner\u00e0 nessuna presenza ma sar\u00e0 notato dagli osservatori dell'Internacional che a fine stagione lo acquistano per farlo crescere. \nProprio a Porto Alegre viene a contatto con altre tre giovani promesse, Sidnei, Alexandre Pato e Carlos Eduardo.\nCon questi giocatori cresce per tre stagioni e mette in luce tutte le proprie capacit\u00e0 giocando prima con la selezione B e quindi con la prima squadra. Il debutto con l'Internacional avviene il 12 luglio 2006 contro il Ponte Preta in cui l'Internacional vince per 2 a 0. Nella stagione 2006 colleziona in tutto 10 presenze. Questa \u00e8 la stagione della vittoria della Copa Libertadores e del Campionato mondiale per club FIFA; con la formazione Under-20 vince inoltre il campionato brasiliano.\nIl 6 luglio 2011 firma un contratto quadriennale con il Corinthians."}
{"id": "1298942", "revid": "1632387", "url": "https://it.wikipedia.org/wiki?curid=1298942", "title": "Sigh No More (Gamma Ray)", "text": "Sigh No More \u00e8 il secondo album della power metal band tedesca Gamma Ray.\nAlla batteria c'\u00e8 l'ingresso di Uli Kusch, che aveva gi\u00e0 esordito nel tour di supporto a Heading for Tomorrow, prendendo parte alla realizzazione del disco che ne segu\u00ec: Heading for the East. \"Uli\" verr\u00e0 poi reclutato dagli ex-colleghi di Hansen, gli Helloween. \nImportante \u00e8 l'arrivo alla chitarra di Dirk Schl\u00e4chter, che nel giro di alcuni anni passer\u00e0 al basso; anch'egli come \"Kusch\" ha esordito nel tour e nel disco live precedenti."}
{"id": "1298945", "revid": "124689061", "url": "https://it.wikipedia.org/wiki?curid=1298945", "title": "Catherine Hardwicke", "text": "Biografia.\nHelen Catherine Hardwicke \u00e8 nata a Cameron, in Texas, da Jamee Elberta (nata Bennett) Hardwicke e John Benjamin Hardwicke. Ha un fratello, Jack e una sorella, Irene Hardwicke Olivieri, che \u00e8 un'artista. \u00c8 cresciuta a McAllen, in Texas, vicino al confine statunitense-messicano, dove la sua famiglia viveva in una fattoria vicino al fiume Rio Grande. Si \u00e8 diplomata alla McAllen High School, in Texas. Ha una laurea in architettura alla Universit\u00e0 del Texas a Austin.\nInizia la sua carriera come architetto, negli anni novanta lavora come scenografa in film come \"Tombstone\", \"SubUrbia\", \"Newton Boys\", \"Three Kings\", \"Vanilla Sky\" e \"Laurel Canyon - Diritto in fondo al cuore\". Debutta nella regia nel 2003 con \"Thirteen - 13 anni\" co-sceneggiato con Nikki Reed. Il suo secondo lungometraggio \"Lords of Dogtown\" del 2005 \u00e8 un ritratto della cultura skater. Nel 2006 dirige a Matera il biblico \"Nativity\" e, due anni dopo, raggiunge il successo internazionale con \"Twilight\", tratto dall'omonimo libro di Stephenie Meyer.\n\u00c8 stata, inoltre, una dei membri della giuria del Sundance Film Festival 2007. Nell'agosto 2009 fu annunciato che la Hardwicke, reduce dal successo internazionale di \"Twilight\", avrebbe diretto \"Cappuccetto rosso sangue\" per Warner Bros., Dark Castle Entertainment, Hammer Film Productions e Appian Way, un film horror gotico ispirato alla fiaba di \"Cappuccetto Rosso\"."}
{"id": "1298952", "revid": "6923", "url": "https://it.wikipedia.org/wiki?curid=1298952", "title": "Hopen", "text": "Hopen \u00e8 un'isola situata nel sud-est dell'arcipelago delle isole Svalbard, in Norvegia.\nL'isola \u00e8 situata a sud-est di Edge\u00f8ya ed \u00e8 lunga 37 km e larga circa 2 per una superficie totale di 46\u00a0km\u00b2. IL territorio dell'isola \u00e8 prevalentemente montuoso, il rilievo pi\u00f9 elevato \u00e8 il monte Iversenfjellet (371 m s.l.m.)\nSull'isola si trova una stazione meteorologica aperta dall'Istituto Meteorologico Norvegese (in lingua norvegese \"Norges Meteorologiske Institutt\") nel 1947, in cui risiedono per sei mesi all'anno quattro persone inviate dall'istituto per attivit\u00e0 di osservazione e manutenzione.\nHopen \u00e8 sito compreso nella convenzione di Ramsar sulle zone umide ed \u00e8 una Important Bird and Biodiversity Area, il lato settentrionale dell'isole \u00e8 scosceso ma con dei gradoni rocciosi che offrono spazi di nidificazione per diverse specie fra le quali la pulcinella di mare (\"Fratercula arctica\") e circa 63.000 coppie nidificanti di gabbiano tridattilo (\"Rissa tridactyla\").\nL'isola \u00e8 inoltre un importante luogo di permanenza invernale degli orsi polari, il cui habitat ed in particolare i luoghi in cui transitano e soggiornano nei mesi invernali sono tutelati dall'Accordo per la protezione degli orsi polari risalente al 1973."}
{"id": "1298956", "revid": "1632387", "url": "https://it.wikipedia.org/wiki?curid=1298956", "title": "Insanity and Genius", "text": "Insanity and Genius \u00e8 il terzo album della power metal band tedesca Gamma Ray.\nAlla sezione ritmica va segnalato un doppio cambio: alla batteria Thomas Nack subentra ad Uli Kusch (passato agli Helloween) ed il bassista Uwe Wessel cede il posto al nuovo Jan Rubach."}
{"id": "1298957", "revid": "1714743", "url": "https://it.wikipedia.org/wiki?curid=1298957", "title": "Francesco II di Lorena", "text": "Biografia.\nInfanzia.\nEra figlio del duca Carlo III di Lorena e della principessa francese Claudia di Valois, figlia a sua volta di Enrico II di Francia e Caterina de Medici.\nGiovinezza.\nNel 1594 suo padre lo nomin\u00f2 vicetenente generale di Lorena mentre era fuori dal paese.\nNello stesso anno \u00e8 stato Luogotenente Generale del re di Francia a Toul e Verdun. Da settembre a ottobre 1606 venne mandato in missione diplomatica dal padre in Inghilterra. \nMatrimonio.\nSpos\u00f2 nel 1597 Cristina di Salm dalla quale ebbe sei figli\nAscesa.\nNel 1608 suo padre mor\u00ec e lasci\u00f2 il ducato al primogenito Enrico.\nNel 1621 Francesco ruppe i rapporti con il fratello maggiore Enrico I di Lorena e and\u00f2 in Germania combattere i protestanti accanto all'imperatore.\nLa rottura fu causata dalla decisione di Enrico di far sposare sua figlia Nicoletta a Carlo, figlio di Francesco. Enrico e sua moglie Margherita Gonzaga avevano avuto infatti soltanto due figlie femmine mentre la volont\u00e0 testamentaria di Renato II di Lorena indicava la successione del ducato soltanto per linea maschile.\nDopo la morte di Enrico II avvenuta il 31 luglio 1624, la situazione si complic\u00f2; Enrico aveva dichiarato per testamento che suo erede fosse Nicoletta e il marito Carlo soltanto duca consorte di Lorena, tradendo cos\u00ec le disposizioni di Renato II. \nAbdicazione e morte.\nLa situazione venne risolta nel novembre del 1625 quando venne fatto duca di Lorena Francesco. \nDopo aver estinto il debito del Tesoro, abdic\u00f2 a favore di suo figlio Carlo, che acquist\u00f2 il titolo di duca di Lorena mentre sua moglie quello di duchessa consorte.\nDopo la sua abdicazione, Francesco II assunse la gestione della contea di Vaudemont. Mor\u00ec meno di un anno dopo.\nDiscendenza.\nFrancesco e Cristina di Salm ebbero sei figli:"}
{"id": "1298959", "revid": "228587", "url": "https://it.wikipedia.org/wiki?curid=1298959", "title": "Ciclo dell'Ulster", "text": "Il Ciclo dell'Ulster, \u00e8 un'opera in versi poetici e prosa che ruota attorno agli eroi dell'Ulaid (odierno Ulster orientale). \u00c8 uno dei maggiori cicli epici della mitologia irlandese insieme al \"Ciclo mitologico\", al \"Ciclo feniano\" e al \"Ciclo storico\".\nIl ciclo si incentra attorno al regno di Conchobar mac Nessa, che sarebbe stato sovrano dell'Ulster pi\u00f9 o meno al tempo di Cristo. Regn\u00f2 da Emain Macha (ora Navan Fort vicino ad Armagh), ed ebbe come suoi acerrimi rivali la regina Medb e re Ailill del Connacht e come alleati Fergus mac R\u00f3ich, ex sovrano dell'Ulster. Il principale eroe della saga \u00e8 C\u00fachulainn, nipote di Conchobar.\nLa societ\u00e0 dipinta in questi racconti \u00e8 sostanzialmente quella dell'et\u00e0 del Ferro pre-cristiana, anche se filtrata attraverso la prospettiva cristiana dei suoi autori medievali, e contiene molti elementi e paralleli con la societ\u00e0 dei celti d'Europa descritta dagli scrittori classici. I guerrieri combattono da carri, prendono le teste dei nemici come trofei, contendono per avere la precedenza nei banchetti, hanno come consiglieri i druidi e combattono in singoli duelli nei guadi. I poeti hanno grande potere e grandi privilegi e la loro ricchezza \u00e8 stimata in bestiame.\nIl ciclo si compone di circa 18 storie, di cui quella focale \u00e8 il \"T\u00e1in B\u00f3 C\u00faailnge\", in cui Medb invade l'Ulster alla guida di una grande armata per rubare il toro marrone di Cooley, e solo C\u00fa Chulainn le blocca il cammino."}
{"id": "1298962", "revid": "110157", "url": "https://it.wikipedia.org/wiki?curid=1298962", "title": "Verbandsliga 1909-1910", "text": "L'edizione 1909-10 della Verbandsliga vide la vittoria finale del Karlsruher FV.\nCapocannoniere del torneo fu Willi Zincke (FV Holstein Kiel), con 7 reti."}
{"id": "1298964", "revid": "767487", "url": "https://it.wikipedia.org/wiki?curid=1298964", "title": "Asociaci\u00f3n Gu\u00edas Argentinas", "text": "L'Asociaci\u00f3n Gu\u00edas Argentinas (AGA, in italiano Associazione Guide Argentine), \u00e8 l'organizzazione nazionale del Guidismo in Argentina. Questa conta 4.894 membri (nel 2003). Il Guidismo fu introdotto in Argentina nel 1915. L'organizzazione fondata nel 1953 diventa un membro associato del WAGGGS nel 1957 e membro effettivo nel 1963.\nPromessa.\nPor mi honor y con la Gracia de Dios,\nprometo hacer todo lo posible para\nCumplir mis deberes para con Dios y mi Patria,\nAyudar al pr\u00f3jimo en todas las circunstancias y\nObservar la Ley Gu\u00eda."}
{"id": "1298972", "revid": "729019", "url": "https://it.wikipedia.org/wiki?curid=1298972", "title": "Wilhelm\u00f8ya", "text": "Wilhelm\u00f8ya \u00e8 un'isola situata nell'arcipelago delle isole Svalbard, in Norvegia. L'isola \u00e8 situata nei pressi dell'isola di Spitsbergen, nell'Hinlopenstretet. La sua area \u00e8 di 120 km\u00b2.\nIl nome deriva da quello di Guglielmo I di Germania."}
{"id": "1298975", "revid": "33751", "url": "https://it.wikipedia.org/wiki?curid=1298975", "title": "Copa Barcelona", "text": ""}
{"id": "1298980", "revid": "130040", "url": "https://it.wikipedia.org/wiki?curid=1298980", "title": "Asturia", "text": ""}
{"id": "1298982", "revid": "181699", "url": "https://it.wikipedia.org/wiki?curid=1298982", "title": "Juventude", "text": ""}
{"id": "1298988", "revid": "1889177", "url": "https://it.wikipedia.org/wiki?curid=1298988", "title": "Rifugio Walter Bonatti", "text": "Il rifugio Walter Bonatti \u00e8 un rifugio situato nel comune di Courmayeur, in val Ferret, nelle Alpi Pennine, a 2.025 m s.l.m.\nStoria.\nIl rifugio \u00e8 stato inaugurato nel 1998. \u00c8 dedicato a Walter Bonatti, uno dei pi\u00f9 grandi alpinisti di tutti i tempi.\nCaratteristiche e informazioni.\n\u00c8 situato nel vallone del Malatraz (pron. Malatr\u00e0) di fronte al massiccio del Monte Bianco. Si trova lungo il percorso dell'alta via della Valle d'Aosta n. 1 e del Giro del Monte Bianco.\nAccessi.\nDalla localit\u00e0 La Vachey in val Ferret il rifugio \u00e8 raggiungibile in un'ora di cammino."}
{"id": "1298993", "revid": "124891056", "url": "https://it.wikipedia.org/wiki?curid=1298993", "title": "Sidnei", "text": "Carriera.\nClub.\nL'esordio all'Internacional.\nSidnei inizia la sua carriera nelle giovanili dell'Internacional nel 2003. Nelle giovanili viene a contatto con altre due giovani promesse Ramon e Alexandre Pato. Nelle giovanili under 20 vince un titolo brasiliano, l'anno successivo debutta con la prima squadra dell'Internacional.\nAlla prima stagione diventa un giocatore indispensabile per la formazione di Porto Alegre con la quale vince la Recopa Sudamericana contro il CF Pachuca.\nNell'estate 2007 Alexandre Pato viene acquistato dal Milan e proprio la giovane stella brasiliana consiglia l'acquisto di tre giocatori: Carlos Eduardo del Gr\u00eamio e i due compagni di club Sidnei e Ramon.\nIl passaggio al Benfica.\nIl 26 luglio 2008 il giocatore viene acquistato con la formula della compropriet\u00e0 dal Benfica.\nPrestito al Be\u015fikta\u015f.\nIl 2 giugno 2011 passa al Be\u015fikta\u015f con la formula del prestito con diritto di riscatto, dato il poco spazio trovato nella squadra portoghese."}
{"id": "1298997", "revid": "1543377", "url": "https://it.wikipedia.org/wiki?curid=1298997", "title": "Gymnadenia nigra", "text": "La nigritella nera (Gymnadenia nigra ) \u00e8 una pianta erbacea della famiglia delle Orchidacee.\nEtimologia.\nIl nome generico (\"Gymnadenia\") deriva da due parole greche: \"gymnos\" (= nudo) e \"ad\u00e8n\" (= ghiandola) e deriva dal fatto che i retinacoli (le estremit\u00e0 nettarifere con ghiandole vischiose per far aderire il polline agli insetti pronubi) non sono racchiusi nelle borsicole ma sono praticamente \u201cnudi\u201d. Il termine specifico (\"nigra\") deriva dal latino e si riferisce al colore scuro dei fiori.\n&lt;br&gt; \nIl binomio scientifico di questa pianta \u00e8 stato proposto inizialmente dal botanico e naturalista svedese Carl von Linn\u00e9 (1707 - 1778) in una pubblicazione del 1753, modificato successivamente in quello attualmente accettato (\"Gymnadenia nigra\"), proposto dal botanico tedesco Heinrich Gustav Reichenbach (1823 \u2013 1889) nel 1908.\nDescrizione.\n\u00c8 una pianta erbacea alta al massimo 20\u00a0cm. La forma biologica \u00e8 geofita bulbosa (G bulb), ossia \u00e8 una pianta perenne che porta le gemme in posizione sotterranea. Durante la stagione avversa non presenta organi aerei e le gemme si trovano in organi sotterranei chiamati bulbi o tuberi, strutture di riserva che annualmente producono nuovi fusti, foglie e fiori. \u00c8 un'orchidea terrestre in quanto contrariamente ad altre specie, non \u00e8 \u201cepifita\u201d, ossia non vive a spese di altri vegetali di maggiori proporzioni.\nRadici.\nLe radici sono di tipo fascicolato e secondarie da bulbo, e sono posizionate nella parte superiore dei bulbi.\nInfiorescenza.\nL'infiorescenza \u00e8 una breve spiga terminale con una forma intermedia tra globosa e piramidale con molti piccoli fiori appressati e non contorti sull'asse (il labello si trova nella posizione originaria superiore). I fiori si trovano alle ascelle di brattee lunghe quanto i fiori stessi. Questi ultimi inoltre sono molto profumati (di vaniglia). Lunghezza della spiga: pochi centimetri. Le brattee sono verdognole alla base, ma annerite all'apice con bordi rossicci.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile \u2013 essendo l'altro atrofizzato), 1 verticillo dello stilo). I fiori sono colorati di porpora in una tonalit\u00e0 molto scura, quasi nera.\nFrutti.\nIl frutto \u00e8 una capsula. Al suo interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nBiologia.\nLa riproduzione di questa pianta pu\u00f2 avvenire in due modi: \nTassonomia.\nIn passato questa specie era attribuita al genere \"Nigritella\"..\nIl numero cromosomico di \"G. nigra\" \u00e8: 2n = 40.\nSottospecie.\nIn passato sono state descritte due sottospecie, attualmente inquadrate come specie a s\u00e9 stanti:\nSinonimi.\nLa specie di questa voce ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nTutte le specie del genere \"Gymnadenia\" sono molto simili tra di loro e facilmente si ibridano creando individui intermedi di difficile separazione. Sul territorio italiano si sono individuate due specie principali (pi\u00f9 varie sottospecie e variet\u00e0) oltre a quella di questa voce. Qui descriviamo brevemente i caratteri distintivi delle due specie:\nUsi.\nGiardinaggio.\nL'unico interesse per questa orchidea \u00e8 nel giardinaggio rustico o alpino. Ha bisogno di una terra tipo castagno mista a sabbia, in una posizione soleggiata ma fresca al riparo della pioggia battente.\nConservazione.\nCome tutte le orchidee \u00e8 una specie protetta e quindi ne \u00e8 vietata la raccolta e il commercio ai sensi della Convenzione sul commercio internazionale delle specie minacciate di estinzione (CITES)."}
{"id": "1298999", "revid": "74801", "url": "https://it.wikipedia.org/wiki?curid=1298999", "title": "Sandra Adair", "text": "Biografia.\nSandra nacque da Herman e Rachel Estrin, famiglia di origini ebree aschenazite. Agli inizi degli anni Sessanta si trasfer\u00ec con la famiglia a Las Vegas. Dal 1993 inizi\u00f2 a collaborare con il regista Richard Linklater, di cui ha curato il montaggio di quasi tutti i suoi film.\nVita privata.\n\u00c8 sposata con Dwight Adair e ha due figli."}
{"id": "1299020", "revid": "1100311", "url": "https://it.wikipedia.org/wiki?curid=1299020", "title": "Botafogo Futebol Clube (Ribeir\u00e3o Preto)", "text": "Il Botafogo Futebol Clube, noto anche semplicemente come Botafogo, \u00e8 una societ\u00e0 calcistica brasiliana con sede nella citt\u00e0 di Ribeir\u00e3o Preto, nello stato di San Paolo.\nStoria.\nIl Botafogo Futebol Clube \u00e8 stato fondato il 12 ottobre 1918, ispirando il proprio nome dal di Rio de Janeiro. Nel 1976, il Botafogo ha partecipato al Campeonato Brasileiro S\u00e9rie A per la prima volta. Il club ha terminato al 13\u00ba posto. Nel 1999, il Botafogo ha partecipato per l'ultima volta al Campeonato Brasileiro S\u00e9rie A. Il club ha terminato al 20\u00ba posto. Nel 2015, il club ha vinto il Campeonato Brasileiro S\u00e9rie D, dopo aver sconfitto il River in finale."}
{"id": "1299034", "revid": "411198", "url": "https://it.wikipedia.org/wiki?curid=1299034", "title": "Discografia degli Accept", "text": "Discografia della band heavy metal Accept."}
{"id": "1299038", "revid": "124377589", "url": "https://it.wikipedia.org/wiki?curid=1299038", "title": "High Explosive Anti-Tank", "text": "High Explosive Anti-Tank, meglio noto con l'acronimo HEAT, ossia \"esplosivo ad alto potenziale contro-carri\", indica un particolare tipo di munizionamento anticarro a carica cava.\nStoria.\nCon la scoperta della carica cava alla fine del XIX secolo, prima ancora che i carri armati venissero inventati, esisteva gi\u00e0 l'arma che poteva batterli. Nonostante ci\u00f2, la prima guerra mondiale fu combattuta senza quest'invenzione. Ma se allora le corazze impiegate erano assai limitate, tanto da poter essere perforate da munizioni leggere o dall'artiglieria campale, erano gi\u00e0 prevedibili progressi tali da dover abbandonare le armi leggere, senza possibilit\u00e0 di penetrazione. Uno di questi segnali erano i FCM 2C francesi, con corazza pensata per resistere al 77\u00a0mm tedesco, il cannone campale standard. Gi\u00e0 all'inizio della seconda guerra mondiale i genieri tedeschi avevano cariche cave. I paracadutisti che neutralizzarono il forte belga di Eben Emael utilizzarono cariche HEAT da 5\u201310\u00a0kg per perforare le torrette dei cannoni, spesse 25\u201328\u00a0mm. In seguito si idearono alcune munizioni anticarro, note in Italia come \"EP\", \"Effetto Pronto\". I sovietici furono attivissimi nella creazione di proiettili di vari calibri a carica cava, con risultati pi\u00f9 che soddisfacenti: armi non efficacissime con proiettile standard come il cannone impiegato sul T-34/85 (paragonato per potenza al cannone da 75 mm impiegato sul Panzer IV Ausf. H e J) grazie alla carica cava erano capaci di duplicare la propria potenza distruttiva. I risultati migliori con la carica cava nel periodo bellico furono i cannoni inglesi da 75 mm Qf 6 Pounder, i cannoni sovietici da 100 mm, 122 mm, 152 mm e le armi da fanteria, quali l'inglese PIAT, il Bazooka statunitense e il Panzerfaust tedesco. Quindi i veri beneficiari furono i fanti, che ebbero persino bombe a mano o da fucile anticarro, capaci di perforare 100\u00a0mm ed oltre di acciaio, con effetti incendiari e distruttivi impressionanti.\nNel dopoguerra furono soprattutto i missili a beneficiare di questo tipo di testata, l'unica ragionevolmente leggera per armi che dovevano essere campali e quindi ragionevolmente compatte. Ma non mancarono razzi controcarro, cannoni senza rinculo e munizioni per carro armato. Il rapporto tra perforazione e diametro della testata, grazie a perfezionamenti nei materiali e nell'applicazione delle migliori geometrie, ha consentito di ottenere un passaggio da circa 1,5-2:1 a 6-7:1. Anche le submunizioni delle bombe a grappolo hanno spesso una carica HEAT, come anche molti tipi di mine moderne, per attaccare il tetto o il fondo del mezzo.\nIl munizionamento.\nTipici sono i proiettili da 100mm dei carri armati T-54/55: se il primo modello schierato perforava solo 275mm, il tipo successivo arrivava a 350-380mm. I primi modelli del 122mm sovietico perforavano forse solo 80mm, ma con l'introduzione di proiettili pi\u00f9 moderni e nel 1944 di proiettili a carica cava raggiunse la capacit\u00e0 di perforare piastre corazzate da 400 mm di spessore inclinate a 30\u00b0; addirittura il proiettile perfezionato postbellico da 122 del carro T-10 raggiungeva l'efficacia del missile AT-3 Sagger, circa 460mm inclinati di 30\u00b0. Tra gli altri calibri, degno di nota il 75mm del Pak 39/97 tedesco: 75mm (1:1), mentre meno di 10 anni dopo il 75 del carro AMX-13 raggiungeva i 170mm.\nAd oggi esistono armi come i MILAN e gli HOT con testata in tandem nelle loro pi\u00f9 recenti versioni, oppure il missile AGM-114 Hellfire, con la testa principale da 178mm di diametro, e una secondaria, in avanti da circa 50mm. In seguito si \u00e8 voluto aumentare la potenza anche di questa portandola a 100mm. Un'altra soluzione \u00e8 rappresentata dai missili con attacco dall'alto, che per inciso \u00e8 in parte fatto dall'Hellfire. \nBGM-71 TOW.\nIl BGM-71 TOW prevede il sorvolo del bersaglio prima che 2 testate esplodano in simultanea, colpendo lo stesso punto e quindi concentrando l'azione (in genere le esplosioni sono sequenziali, prima la prima e poi la successiva delle 2 testate, ma non in questo caso).\nLe EFP.\nUn caso particolare \u00e8 dato dalle testate \"EFP\", ovvero a proiettile autoforgiante. Queste munizioni sono in pratica costituite da dischi di rame \"sparati\" ad altissima velocit\u00e0 da una carica cava, e si trasformano non tanto in un getto di particelle ad alta velocit\u00e0, ma in un vero e proprio proiettile, che nonostante la malleabilit\u00e0 che ha, riesce ad attraversare centimetri di acciaio. Questi tipi di testate sono presenti in proiettili, bombe e mine speciali che lanciano o rilasciano in aria delle munizioni dotate di un sensore termico, il quale capta la traccia del veicolo ed eventualmente manovra per attaccarlo dall'alto, esplodendo ad alcuni metri. Anche i missili BGM-71 TOW 2B hanno 2 testate di tale tipo, ottimizzate per colpire il carro dall'alto, con la direzione dei 2 proiettili coincidente. Pochissimi carri armati possono resistere a tale tipo di attacco, perch\u00e9 \u00e8 puntato contro parti vulnerabili e poco protette. Come se non bastasse, anche mine assai meno costose possono sparare, restando a terra, 2 EFP in direzioni circa 45 gradi divergenti dalla verticale, in maniera da colpire \"non\" la cingolatura, ma verosimilmente, almeno con una di esse, il ventre del veicolo, raggiungendo magari le munizioni ivi stivate (i moderni carri occidentali hanno un sistema di auto esclusione, in caso di detonazione, della Santa Barbara preservando l'equipaggio, ci\u00f2 consiste nella deflagrazione verso l'esterno delle munizioni). L'efficacia delle EFP, che sono sparate come detto a velocit\u00e0 altissima, circa 2\u20133\u00a0km/s, rende probabilmente impossibile anche l'uso delle corazze reattive ERA, che sono specializzate contro getti pi\u00f9 lunghi o penetratori metallici dei proiettili APDS, pertanto potrebbero essere troppo lente per reagire a tale minaccia. Inoltre raramente la pancia del carro \u00e8 protetta con corazze ERA, cos\u00ec come la torretta e la parte superiore dello scafo (se la sommit\u00e0 del carro \u00e8 protetta la ERA non \u00e8 mai montata sopra portelli e griglie di raffreddamento del motore). Spesso i sensori di queste testate lanciano i dardi proprio contro il motore, essendo a guida termica. Se non altro, questo salva il veicolo da una immediata distruzione, anche se viene immobilizzato e nella peggiore delle ipotesi prende fuoco con effetti, senza aiuti esterni, solitamente catastrofici.\nImpiego nei conflitti.\nGli israeliani, anche se non sono stati i primi ad idearle, sono stati i primi a schierare le corazze reattive ERA, caratterizzate da una scatola in metallo, contenente uno strato di esplosivo e una o pi\u00f9 piastre inclinate: lo scopo \u00e8 che, quando una di queste \u00e8 colpita, esplode e disturba il jet della carica cava, oltre che eventualmente i proietti APFSDS. Questi ultimi sono utilizzabili soprattutto contro le corazze ERA di seconda generazione, dotate di piastre pi\u00f9 spesse e quindi, pi\u00f9 capaci di spezzare la sottile struttura del proietto in arrivo, e forse questo \u00e8 a maggior ragione vero al giorno d'oggi, perch\u00e9 se i primi, meno efficienti proiettili perforanti decalibrati (APDS) avevano un rapporto L/D di 3:1, sono ben presto passati a 10:1 e ultimamente, 20-30:1, il tutto con materiali sempre pi\u00f9 duri. Questo significa che sono pi\u00f9 efficienti per perforare le corazze, ma certo pi\u00f9 vulnerabili all'effetto di \"ghigliottina\" che un ERA potrebbe infliggergli (un tipico penetratore di circa era di 40mm x 300\u00a0mm, attualmente la norma \u00e8 di 25x600mm o simili). Pi\u00f9 pressione su un punto specifico, pi\u00f9 penetrazione. Ma le ERA sono maggiormente efficaci contro una tale sottile e dura struttura, per quello che \u00e8 lecito presumere.\nLe ERA sono state forse l'unica vera arma segreta israeliana del 1982, durante l'invasione del Libano, ma poi sono state copiate in URSS (tramite alcuni carri israeliani catturati) e cos\u00ec il problema del loro contrasto \u00e8 diventato impellente, perch\u00e9 dopo pochi anni i carri sovietici ne hanno cominciato a sfoggiare una completa dotazione. Questo ha comportato l'invenzione delle \"HEAT in tandem\", che significa, in sostanza, sistemare 2 testate HEAT in un unico missile, poi anche razzo, per far s\u00ec che una di queste faccia detonare la mattonella ERA e l'altra penetri. Naturalmente, contro bersagli privi di ERA semplicemente, la capacit\u00e0 di perforazione \u00e8 accresciuta. Ma anche i sovietici hanno apprezzato l'idea, per provare a superare le corazze composite occidentali, sempre pi\u00f9 spesse, senza aumentare eccessivamente il calibro dei loro razzi, proiettili, missili."}
{"id": "1299041", "revid": "768068", "url": "https://it.wikipedia.org/wiki?curid=1299041", "title": "Iolco", "text": "Iolco (nota anche come Jolco, Iolkos o Iolcus, in greco: \u1f38\u03c9\u03bb\u03ba\u03cc\u03c2 \"I\u014dlk\u00f2s\") era un'antica citt\u00e0 della Tessaglia, nella Grecia centro-orientale (vicino alla moderna citt\u00e0 di Volos).\nLa citt\u00e0 attuale \u00e8 stata comune autonomo fino al gennaio 2011, quando \u00e8 stato soppresso a seguito della riforma amministrativa detta piano Callicrate ed \u00e8 ora compreso nel comune di Volos.\nCon un'area di soli 1,981\u00a0km\u00b2 era il tredicesimo pi\u00f9 piccolo comune della Grecia e il pi\u00f9 piccolo se non vengono considerati i sobborghi di Atene e Tessalonica. Il comune era diviso in tre distretti comunali, con una popolazione totale di 2.071 abitanti. Il distretto di \u00c1gios Ono\u00fafrios (506 abitanti) ha un'area di 0.200\u00a0km\u00b2, ed \u00e8 il pi\u00f9 piccolo distretto comunale di tutta la Grecia. La sede comunale \u00e8 il villaggio di \u00c1no V\u00f3los (529 abitanti). La piccola citt\u00e0 di Anakasia (933 abitanti) \u00e8 il centro del comune di Iolco. Anakasia possiede una scuola, un liceo, banche, un ufficio postale e una piazza.\nStoria.\nSecondo la mitologia greca, Iolco fu fondata da Creteo figlio di Eolo e di Enareta. Da sua moglie Tiro ebbe tre figli: Esone, Fere e Amitaone. Tiro ebbe anche una relazione con il dio Poseidone dal quale nacquero due figli, Pelia e Neleo. Esone era il legittimo erede al trono, ma fu usurpato dal fratellastro Pelia. Fu proprio Pelia che sped\u00ec il figlio di Esone, Giasone, e i suoi Argonauti, alla ricerca del vello d'oro.\nIl luogo delle antiche rovine di Iolco si crede sia situato vicino al villaggio di Dimini, dove recentemente \u00e8 stato portato alla luce un palazzo dell'epoca micenea.\nNei pressi di Iolco si trova la citt\u00e0 di Magnesia, teatro nel 352 a.C. di una famosa battaglia combattuta tra Filippo II di Macedonia e i Focesi di Onomarco."}
{"id": "1299053", "revid": "287204", "url": "https://it.wikipedia.org/wiki?curid=1299053", "title": "Campionato Cearense", "text": "Il Campeonato Cearense \u00e8 il campionato di calcio dello stato del Cear\u00e1, in Brasile. \u00c8 organizzato dal 1915 dalla \"Federa\u00e7\u00e3o Cearense de Futebol (FCF)\".\nTitoli per squadra.\nLe squadre contrassegnate da un asterisco (*) non sono pi\u00f9 attive."}
{"id": "1299054", "revid": "1573940", "url": "https://it.wikipedia.org/wiki?curid=1299054", "title": "Chiesa di San Salvatore di Sotto", "text": "La chiesa di San Salvatore di Sotto edificata seguendo i canoni dello stile romanico, attualmente sconsacrata, si trova nella citt\u00e0 di Ascoli Piceno. \u00c8 cos\u00ec chiamata per distinguerla dalla chiesa di San Salvatore di Sopra che fu costruita al di fuori delle mura della citt\u00e0 oltre Porta Romana.\nLa piccola chiesa sorge a sud della Zona Caldaie, di poco lontano dal ponte di Cecco nel quartiere di Porta Maggiore, sulla sommit\u00e0 di un poggio che la tradizione ascolana identifica col nome di Colle di Marte, ai piedi di colle San Marco.\nIn questo luogo si consolid\u00f2 nel tempo l'abitudine degli ascolani di venerare il Salvatore ed assistere alla messa celebrata sul sagrato della chiesa il luned\u00ec di Pasqua. Era infatti consuetudine raggiungere il poggio e \u201cpassar l'acqua\u201d del torrente Castellano.\nStoria.\nLa dedicazione del luogo al dio pagano della guerra fa presumere che vi fosse un tempio per la sua adorazione. Questo potrebbe essere confermato dal ritrovamento delle mura di fondazione della chiesa che sono di epoca romana.\nLa storia narra che fu lo stesso sant'Emidio a volere la demolizione del tempio e la sua sostituzione con un oratorio dedicato a \"Dio Salvatore e Principe della pace\".\nSan Romualdo di Ravenna, fondatore dell'Ordine dei benedettini camaldolesi, verso la fine del primo decennio dell'anno 1000, di passaggio nella citt\u00e0 di Ascoli, vi fond\u00f2 un monastero.\nTra il 1048 ed il 1068 il cenobio fu dato in concessione all'abbazia di Farfa, e nel 1300 risultava trovarsi sotto la competenza dell'abbazia di San Salvatore Maggiore di Rieti.\nLa bolla di Papa Bonifacio VIII, del 17 febbraio 1300, custodita presso l'Archivio di Stato di Ascoli, conferma il passaggio degli abati di Farfa.\nQuando i monaci camaldolesi si trasferirono presso Sant'Angelo Magno, nel quartiere della Piazzarola, la chiesa ed il monastero rimasero abbandonati.\nIl vescovo Gambi, il 20 gennaio 1713, a seguito di una visita pastorale, la descrive come \u201cmal ridotta con un tetto pericolante ed un pavimento consunto e a tratti avallato\u201d.\nIl degrado di San Salvatore di Sotto, nel corso dei secoli, fu dovuto anche ai diversi passaggi di propriet\u00e0 che sub\u00ec. La chiesa fu confiscata al tempo dell'annessione delle Marche al Regno d'Italia, il 12 gennaio 1861 divenne propriet\u00e0 della Cassa ecclesiastica dello Stato, dal 7 febbraio 1866 pass\u00f2 al demanio nazionale. Il 21 agosto 1870 fu venduta ad una pubblica asta e, da allora, ha avuto vari proprietari.\nLe condizioni generali di conservazione dell'edificio peggiorarono inarrestabilmente e nell'anno 1929 si verific\u00f2 il crollo del tetto. Don Attilio Galli riferisce, nel suo libro, della visita al sacro edificio nel 1940, e descrive il profondo squallore dell'interno che sembrava destinato a divenire un mucchio di pietre. \nNell'anno 1979 la chiesa fu donata al Comune di Ascoli. Allo stesso tempo, su richiesta della sezione territoriale dell'Archeoclub d'Italia, la Soprintendenza ai monumenti si attiv\u00f2 per puntellare la struttura ed impedire ulteriori crolli.\nNel 1996 il Comune acquist\u00f2 l'area che circonda la chiesa e la Fondazione della Cassa di Risparmio di Ascoli finanzi\u00f2 il completo restauro dell'edificio.\nArchitettura.\nLa facciata di stile romanico \u00e8 imponente nella sua semplicit\u00e0, bipartita, ostenta un austero portale ad arco falcato ed, al di sopra della porta di ingresso, a posto del rosone, presenta una grande trifora in travertino intagliato di gusto gotico francese.\nL'interno si compone di un'unica navata scandita in tre campate da due archi dal diaframma a sesto falcato.\nIl crocifisso ligneo policromo del XIII secolo.\nDa questa chiesa proviene il crocefisso ligneo, del XIII secolo, dapprima custodito nella chiesa di San Salvatore di Borgo ed ora nella chiesa della Santissima Annunziata di Arquata del Tronto. La storia vuole che sia stato trafugato nell'anno 1680 dagli arquatani durante una disputa con gli ascolani. \u00c8 un'opera che ha riferimenti stilistici bizantini, dovuta alla collaborazione di due religiosi benedettini Fra' Raniero e Fra' Berardo che l'hanno firmata alla base.\nLa caratteristica \u00e8 rappresentata dal fatto che riproduce il Cristo vivente e non morto come nelle opere pi\u00f9 conosciute."}
{"id": "1299057", "revid": "1543377", "url": "https://it.wikipedia.org/wiki?curid=1299057", "title": "Giammario Sgattoni", "text": "Trasferitosi a Teramo fin dal 1940, dopo il diploma liceale frequent\u00f2 i corsi di lettere classiche nell'Universit\u00e0 di Bologna.\nAttivit\u00e0.\nDal 1947 inizi\u00f2 a scrivere articoli firmati per il giornale \"Il Messaggero\", a cui fu introdotto dall'allora corrispondente per Teramo, Raffaele Aurini. Si iscrisse all'ordine dei giornalisti nel 1958. Pubblic\u00f2 articoli su numerose riviste e periodici e collabor\u00f2 a diverse trasmissioni radiofoniche e televisive.\nSi occup\u00f2 di critica letteraria, tradizioni popolari, arte e archeologia. Dagli anni cinquanta fino alla soppressione della carica, nel 1961, fu Ispettore onorario per i monumenti e le antichit\u00e0 e per le arti e le tradizioni popolari presso le Soprintendenze locali, e condusse egli stesso indagini archeologiche, in particolare presso il suo paese natale. Nel settore archeologico si impegn\u00f2 per la salvaguardia di numerosi beni e monumenti (Teatro romano di Teramo, Necropoli di Ponte Messato, mura in opera poligonale di Colle del Vento nel Piano Vomano di Senarica, necropoli di Campovalano, nei pressi di Campli). \nTra il 1958 e il '96, anno del suo pensionamento, fu responsabile dell'Ufficio stampa e propaganda dell'Ente provinciale per il turismo di Teramo, per il quale cur\u00f2 dal 1959 il notiziario \"Teramo, le notizie del turismo\" e l'archivio fotografico, raccogliendo circa cinquantamila fotografie, oggi depositate presso la Biblioteca regionale Melchiorre D\u00e8lfico di Teramo.\nFu condirettore, insieme agli amici Ottaviano Giannangeli e Giuseppe Rosato, della rivista \"Dimensioni\", fondata nel 1957 a Sulmona dallo stesso Giannangeli, che si proponeva di combattere l'isolamento culturale dell'Abruzzo a cominciare dal problema dell'universit\u00e0. La rivista chiuse per difficolt\u00e0 economiche nel 1974.\nNel 1959 fond\u00f2 il Premio Teramo per un racconto inedito, della cui giuria furono presidenti prima Diego Valeri e poi Carlo Bo. Al premio ufficiale si affiancava un premio riservato a uno scrittore abruzzese e un premio destinato a uno scrittore giovane. Tutti i manoscritti dei partecipanti vennero inseriti in uno speciale fondo, appositamente creato, presso la Biblioteca regionale Melchiorre D\u00e8lfico di Teramo. Interrotto nel 1978, fu ripreso nel 1986.\nRivest\u00ec diverse cariche in varie associazioni e sodalizi culturali\nFu anche poeta, aderente alla corrente letteraria dell'ermetismo, e amico di Giuseppe Ungaretti. Vinse diversi premi letterari. Cur\u00f2 inoltre la prima antologia della \"Poesia abruzzese del '900\" in lingua italiana, pubblicata nel 1961.\nOpere.\nArticoli in giornali e riviste.\n1947-1950\n1951-1955\n1956-1957\n1958\n1959\n1960\n1961-1962\n1963-1964\n1965-1966\n1967-1968\n1969-1970\n1971-1975\n1976-1980\n1981-1990\n1991-2000\n2001-2007\nComitato di studi in memoria di Giammario Sgattoni.\nNel 2008 \u00e8 stato istituito a Teramo il \"Comitato di studi in memoria di Giammario Sgattoni\" che si avvale di un comitato scientifico con l'obiettivo di conoscere e valorizzare l'opera dello studioso.\nBibliografia.\nArticoli, prefazioni e lettere.\n1956-2006\n2007\n2008\n2009\n2010\n2011\nanno da definire"}
{"id": "1299058", "revid": "287204", "url": "https://it.wikipedia.org/wiki?curid=1299058", "title": "Tour del Monte Rosa", "text": "Il tour del Monte Rosa (in francese: \"tour du Mont-Rose\") \u00e8 un percorso escursionistico ad anello attorno al massiccio del Monte Rosa ed al massiccio del Mischabel nelle Alpi Pennine. Organizzato in nove tappe con partenza ed arrivo a Zermatt (nel Vallese), naturalmente pu\u00f2 essere percorso in modi diversi secondo le possibilit\u00e0 di ognuno, e ripercorre per tanti tratti i sentieri percorsi dalle antiche popolazioni walser nei loro spostamenti tra una vallata e l'altra, interessando tanto il versante italiano che quello svizzero.\nLe tappe.\nPrima tappa.\nSi svolge nella Mattertal e fino al confine con l'Italia\n\u00c8 la tappa pi\u00f9 impegnativa del tour per l'altezza che raggiunge e perch\u00e9 si svolge in parte sul ghiacciaio. Presenta come punto intermedio il rifugio alpino Gandeggh\u00fctte.\nSeconda tappa.\nSi svolge nella Valtournenche e poi nella val d'Ayas\nLa tappa partendo dal Colle del Teodulo si svolge dapprima nell'alta Valtournenche. Passa nella val d'Ayas attraverso il colle superiore delle Cime Bianche (2.980\u00a0m) e poi discende fino a Saint Jaques, frazione di Ayas.\nTerza tappa.\nSi svolge nella val d'Ayas e poi nella valle del Lys\nIl passaggio tra le due valli avviene attraverso il colle Bettaforca (2.676\u00a0m).\nQuarta tappa.\nSi svolge nella valle del Lys e poi in Valsesia\nIl passaggio tra le due valli avviene attraverso il col d'Olen (2.881\u00a0m).\nQuinta tappa.\nSi svolge in Valsesia e poi nella valle Anzasca\nIl passaggio tra le due valli avviene attraverso il passo del Turlo (2.738\u00a0m).\nSesta tappa.\nSi svolge nella valle Anzasca e poi nella Saastal (\"valle di Saas\")\nIl passaggio tra le due valli avviene attraverso il passo del Monte Moro (2.868\u00a0m).\nSettima tappa.\nSi svolge nella Saastal\nIl percorso si svolge sulla sinistra orografica della Saastal e costeggiando il massiccio del Mischabel.\nOttava tappa.\nSi svolge nella Mattertal (\"valle di Zermatt\")\nIl percorso si svolge sulla destra orografica della valle e costeggiando il massiccio del Mischabel.\nNona tappa.\nSi svolge nella Mattertal\nIl percorso si svolge sulla destra orografica della valle e costeggiando ancora il massiccio del Mischabel."}
{"id": "1299062", "revid": "2145619", "url": "https://it.wikipedia.org/wiki?curid=1299062", "title": "Shawn Levy", "text": "Biografia.\nHa iniziato la sua carriera come attore partecipando ad alcuni film tv e serie tv come \"21 Jump Street\", \"Una bionda per pap\u00e0\" e \"Beverly Hills 90210\", la sua carriera come regista \u00e8 iniziata allo stesso modo, dirigendo per lo pi\u00f9 produzioni televisive, tra cui la serie \"Il famoso Jett Jackson\".\nNel 2002 dirige il primo lungometraggio \"Big Fat Liar\", che segna il suo debutto cinematografico, in seguito dirige un episodio di \"Birds of Prey\", di cui \u00e8 produttore esecutivo. Nel 2003 dirige Ashton Kutcher e Brittany Murphy nella commedia \"Oggi sposi... niente sesso\". Sempre nel 2003 dirige \"Una scatenata dozzina\", remake di \"Dodici lo chiamano pap\u00e0\" del 1950 partecipandovi anche come attore. Sempre come attore partecipa al sequel del 2005 \"Il ritorno della scatenata dozzina\", lasciando la regia ad Adam Shankman.\nNel 2006 dirige ancora una volta Steve Martin ne \"La Pantera Rosa\", remake dell'omonimo film del 1963. Sempre nel 2006 dopo aver diretto un episodio di \"Pepper Dennis\", dirige Ben Stiller in \"Una notte al museo\". Nel 2010 dirige Steve Carell e Tina Fey in \"Notte folle a Manhattan\". Nel 2011 dirige il film di fantascienza per ragazzi \"Real Steel\" con Hugh Jackman. Nel 2021, dopo un ritardo nella distribuzione causato dalla pandemia di COVID-19, viene distribuito il film \"Free Guy - Eroe per gioco\", commedia d'azione a tema videoludico con Ryan Reynolds e Taika Waititi."}
{"id": "1299065", "revid": "174852", "url": "https://it.wikipedia.org/wiki?curid=1299065", "title": "Crup", "text": ""}
{"id": "1299069", "revid": "119486506", "url": "https://it.wikipedia.org/wiki?curid=1299069", "title": "Pietro Patrizio", "text": "Biografia.\nEra un diplomatico e un avvocato che fu \"magister officiorum\" per 26 anni sotto l'imperatore bizantino Giustiniano I, dal 539 alla morte di Giustiniano nel 565.\nNel 534 venne inviato alla corte degli Ostrogoti, per negoziare un accordo sulla Sicilia, ma venne sorpreso in Italia dallo scoppio della guerra gotica e arrestato dagli Ostrogoti. Nel 539 venne rilasciato: Giustiniano lo nomin\u00f2 \"magister officiorum\" e \"patricius\". Nel 562 contratt\u00f2 con i Sasanidi la \"Pace dei 50 anni\", che per\u00f2 dur\u00f2 poco.\nIl giudizio dei suoi contemporanei non \u00e8 roseo: Procopio di Cesarea ne parla male, mentre Menandro Protettore ne critica la vanit\u00e0.\nPietro scrisse il trattato \u03a0\u03b5\u03c1\u1f76 \u03c0\u03bf\u03bb\u03b9\u03c4\u03b9\u03ba\u1fc6\u03c2 \u03ba\u03b1\u03c4\u03b1\u03c3\u03c4\u03ac\u03c3\u03b5\u03c9\u03c2, riguardo alla storia dell'ufficio di \"magister officiorum\" e del cerimoniale orientale, che per volere di Giustiniano era stato riveduto e ampliato; frammenti di questa opera sono contenuti nel \"De caerimoniis\" di Costantino Porfirogenito. Include anche brani di opere antecedenti, come il trattato di pace con i Sasanidi del 298/299."}
{"id": "1299070", "revid": "287204", "url": "https://it.wikipedia.org/wiki?curid=1299070", "title": "Maciej Zurawski", "text": ""}
{"id": "1299081", "revid": "339392", "url": "https://it.wikipedia.org/wiki?curid=1299081", "title": "SV Blau-Wei\u00df Berlino", "text": ""}
{"id": "1299088", "revid": "3082", "url": "https://it.wikipedia.org/wiki?curid=1299088", "title": "Pietro il patrizio", "text": ""}
{"id": "1299097", "revid": "767487", "url": "https://it.wikipedia.org/wiki?curid=1299097", "title": "Del perduto amore", "text": "Del perduto amore \u00e8 un film del 1998 diretto da Michele Placido.\n\u00c8 stato girato nel paesino di Irsina in Basilicata, tranne alcune scene realizzate a Ferrandina e a Matera.\nTrama.\nDon Gerardo torna con la memoria alla seconda met\u00e0 degli anni cinquanta, quando, ragazzo pieno di sinceri entusiasmi religiosi, ma anche travolto dai primi turbamenti del sesso, viene allontanato dal collegio per quello che alle autorit\u00e0 \u00e8 sembrato un episodio di omosessualit\u00e0. Nel suo paese si sente a disagio, si sente estraneo all'ambiente familiare, si sente fuori luogo con i coetanei. \u00c8 invece sempre pi\u00f9 attratto da Liliana, una militante comunista poco pi\u00f9 che ventenne, osteggiata ed insieme ammirata dall'intera comunit\u00e0, della quale si innamora con la dedizione senza mezzi termini della prima adolescenza."}
{"id": "1299102", "revid": "767487", "url": "https://it.wikipedia.org/wiki?curid=1299102", "title": "Bromelina del gambo", "text": "La bromelina del gambo \u00e8 un enzima proteolitico (una idrolasi) che presenta un'ampia specificit\u00e0 per i legami peptidici. Essa \u00e8 in grado di idrolizzare in modo molto efficiente peptidi come Z-Arg-Arg\u253cNHMec. L'enzima \u00e8 presente nel gambo di \"Ananas comosus\", a differenza della bromelina del frutto.\nL'enzima non \u00e8 inibibile attraverso la cistatina di pollo, che \u00e8 invece un potente inibitore dell'ananaina, altro enzima proteolitico estratto da \"Ananas comosus\"."}
{"id": "1299113", "revid": "12290", "url": "https://it.wikipedia.org/wiki?curid=1299113", "title": "L'Uomo Ragno Deluxe", "text": ""}
{"id": "1299115", "revid": "1543377", "url": "https://it.wikipedia.org/wiki?curid=1299115", "title": "Chersonissos", "text": "Chersonissos (o Chersoneso di Creta, ) \u00e8 un comune della Grecia situato nell'isola di Creta (unit\u00e0 periferica di Candia) con 23.864 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 272\u00a0km\u00b2 e la popolazione \u00e8 passata da 8.497 a 23.864 abitanti.\nEconomia.\nLa principale attivit\u00e0 economica \u00e8 il turismo."}
{"id": "1299116", "revid": "287204", "url": "https://it.wikipedia.org/wiki?curid=1299116", "title": "Douglas Wheelock", "text": "Wheelock \u00e8 nato nello stato di New York ed \u00e8 cresciuto a Windsor. \u00c8 sposato con Cathleen Hollen ed ha un figlio. Nel 1983 ha conseguito un Bachelor of science in \"Scienza applicata e Ingegneria\" all'Accademia Militare degli Stati Uniti d'America e nel 1992 un Master in Ingegneria aerospaziale presso il Georgia Tech.\nNel 1983 \u00e8 diventato sottotenente e nel 1984 ha iniziato la scuola di volo. Diplomatosi come il migliore della sua classe, nel settembre dello stesso anno \u00e8 stato graduato pilota militare.\nNell'agosto del 1996 Wheelock \u00e8 stato assegnato al Johnson Space Center della NASA come ingegnere collaudatore dello Shuttle. Due anni dopo ha iniziato l'addestramento di due anni come astronauta per missioni dello Shuttle e della Stazione Spaziale Internazionale. Ha inoltre seguito l'addestramento per cosmonauti come ingegnere di volo. Ha partecipato come specialista di missione alla missione STS-120 a cui ha partecipato anche Paolo Nespoli.\nNel 2010 \u00e8 tornato sull'ISS a bordo di una capsula Sojuz con la missione Sojuz TMA-19, ed \u00e8 rimasto sulla Stazione Spaziale come membro dell'Expedition 24 e dell'Expedition 25, di cui \u00e8 anche stato Comandante. \u00c8 tornato sulla Terra il 26 novembre 2010."}
{"id": "1299120", "revid": "767487", "url": "https://it.wikipedia.org/wiki?curid=1299120", "title": "Episkopi", "text": "Episkopi () \u00e8 un ex comune della Grecia nella periferia di Creta (unit\u00e0 periferica di Candia) con 2.533 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Chersonissos."}
{"id": "1299123", "revid": "1305887", "url": "https://it.wikipedia.org/wiki?curid=1299123", "title": "Marvel (Labor Comics)", "text": ""}
{"id": "1299125", "revid": "62004", "url": "https://it.wikipedia.org/wiki?curid=1299125", "title": "Maurizio Vandelli (ciclista)", "text": "Professionista dal 1986 al 1992 e dal 2002 al 2006, ottenne diverse vittorie in corse di secondo piano. \u00c8 fratello di Claudio Vandelli, anch'egli ciclista.\nCarriera.\nNel 1986 pass\u00f2 professionista con Giancarlo Ferretti, nel team Ariostea; nel 1988 pass\u00f2 all'Atala-Ofmega e nel 1990 alla Gis Gelati. Nel 1992 corse per la Mercatone Uno. Nel 1988 arriv\u00f2 decimo nella classifica finale del Giro d'Italia. Partecip\u00f2 dal 1986 al 1989 ai campionati del mondo di ciclocross con la nazionale italiana e, nel 1989 si classific\u00f2 secondo al Campionato italiano. In questo periodo si aggiudic\u00f2 la Ruota d'oro nel 1990.\nDopo non aver gareggiato nella stagione 1993, nel 1994 prefer\u00ec perdere lo status di professionista e vinse diverse gare tra i dilettanti fra le quali il Giro ciclistico della provincia di Cosenza nel 1996, il Giro ciclistico del Cigno e il Trofeo Salvatore Morucci nel 1997 e nel 1998, la settima tappa e la classifica finale dell'\u00d6sterreich-Rundfahrt e la Wien-Grabenstein-Gresten-Wien nel 1999 e nel 2000 (stagione nella quale ritorna a gareggiare fra i professionisti).\nNel 2001 si aggiudic\u00f2 la quarta tappa e la classifica finale dell'Uniqa Classic e nel 2004 l'International Lavattaler Radsporttage.\nSia nel 2008 che nel 2009 si aggiudic\u00f2 la classifica finale della Race Across the Alps che si svolge parzialmente in notturna e presenta un dislivello di 13650 metri su un percorso di ben 525\u00a0km."}
{"id": "1299129", "revid": "6923", "url": "https://it.wikipedia.org/wiki?curid=1299129", "title": "Labor Comics", "text": "La Labor Comics \u00e8 stata una casa editrice italiana di fumetti con sede a Todi attiva dal 1985 al 1986.\nStoria.\nVenne fondata nel 1985 quando acquis\u00ec i diritti di traduzione di alcuni fumetti americani della Marvel e della DC.\nA ottobre 1985 esordirono tre riviste antolo\u0261iche\u02d0 \"Match\" con le serie della DC Comics Vigilante, Jonah Hex e la versione a fumetti della serie televisiva V - Visitors); \"Alien\" (con materiale del sottomarchio adulto Epic) e \"Collana Labor\", che in ogni numero presentava una graphic novel con protagonista un personaggio della Marvel. Fu proprio in quest'ultima rivista che Marco Marcello Lupoi, all'epoca appassionato di fumetti, esord\u00ec come redattore nel dicembre 1985. Nel 1986 la Labor lanci\u00f2 un'altra rivista, \"Marvel\", con serie regolari dei supereroi di Stan Lee, nel tentativo di rilanciare in Italia i super-eroi della Marvel dopo la chiusura della Editoriale Corno; inizi\u00f2 con la \"Saga di Proteus\", realizzata da Chris Claremont e John Byrne e tratta dai numeri 123-126 della testata statunitense \"Uncanny X-Men; p\"resent\u00f2 inoltre una storia dell'Uomo Ragno e la prima apparizione di Elektra; il mensile per\u00f2 chiuse dopo due soli numeri, insieme alla casa editrice. Dalle ceneri della Labor, per opera di Sergio Cavallerin e Marco Marcello Lupoi, nacque nel 1987 la Star Comics."}
{"id": "1299138", "revid": "228587", "url": "https://it.wikipedia.org/wiki?curid=1299138", "title": "Eurochannel", "text": "Eurochannel \u00e8 un canale televisivo creato nel 1994 da TV Abril (televisione brasiliana) e rilevato da MultiTh\u00e9matiques (gruppo Canal+ e Vivendi) nel 2000. Nel 2004 viene acquistato da Gustavo Vainstein, ex direttore marketing e comunicazione di Noos; ne \u00e8 amministratore delegato. Eurochannel giunge in pi\u00f9 di 6 milioni di case.\nCaratteristiche.\nEurochannel \u00e8 un canale interamente volto a far conoscere i prodotti audiovisivi europei nel mondo. Eurochannel trasmette esclusivamente programmi europei, 24 ore su 24 e in lingua originale con sottotitoli. \u00c8 diffuso da 200 operatori TV via cavo e da 5 via satellite.\nLe versioni spagnola e portoghese sono trasmesse su tutto l'insieme dei paesi dell'America Latina, in Canada e nei Caraibi, in Angola, in Mozambico e in Portogallo.\nGli studi principali di Eurochannel sono a Parigi e Miami e ha rappresentanti in Brasile, in Messico e in Canada. Il canale fa ricorso a due agenzie di comunicazione, in Messico e in Brasile.\nProgrammazione.\nEurocinema.\nTrasmette pi\u00f9 di 70 film al mese, 3 nuovi film a settimana.\nEuromusic.\nConcerti, interviste, videoclip, documentari, special sulla scena pop Europea e informazioni su gruppi e artisti. Un grande concerto o uno \u00abspecial\u00bb ogni domenica sera.\nEurotravel.\nProgrammi dedicati alle destinazioni turistiche europee, suggerimenti per l'alloggio, lo shopping, i ristoranti, le attivit\u00e0 culturali.\nEurofashion.\nLe tendenze della moda, le informazioni pi\u00f9 recenti sul mondo della moda.\nEuromagazine.\nEuromagazine propone \u201cprogrammi sulle personalit\u00e0 del mondo dello spettacolo, della moda, dell'architettura, della fotografia del design, dell'arte e della letteratura\u201d, interviste a personaggi celebri, documentari su grandi magazzini come Harrods o Le Bon March\u00e9.\nProduzioni originali.\nEurochannel propone anche produzioni proprie, con interviste ai pi\u00f9 celebri attori a cui si d\u00e0 risalto su Eurochannel, e documentari."}
{"id": "1299140", "revid": "228587", "url": "https://it.wikipedia.org/wiki?curid=1299140", "title": "Commander", "text": ""}
{"id": "1299142", "revid": "124905549", "url": "https://it.wikipedia.org/wiki?curid=1299142", "title": "Mieloperossidasi", "text": "La perossidasi \u00e8 un enzima appartenente alla classe delle ossidoreduttasi in grado di catalizzare la seguente reazione:\nL'enzima appartiene ad un'ampia famiglia di emoproteine, definite anch'esse perossidasi in modo generico, in grado di detossificare le cellule dalla presenza di specie reattive dell'ossigeno come i perossidi.\nUn enzima di perossido rilasciato dai neutrofili, cellule presenti nei polmoni, responsabili dell\u2019eliminazione di corpi estranei o batteri che entrano nel corpo."}
{"id": "1299143", "revid": "767487", "url": "https://it.wikipedia.org/wiki?curid=1299143", "title": "Gazi (Grecia)", "text": "Gazi () \u00e8 un ex comune della Grecia nella periferia di Creta (unit\u00e0 periferica di Candia) con 13.581 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Malevizi."}
{"id": "1299144", "revid": "1745648", "url": "https://it.wikipedia.org/wiki?curid=1299144", "title": "Casabella", "text": "Casabella \u00e8 un periodico di architettura, urbanistica e design pubblicato in Italia dalla Mondadori dal 1928.\nStoria editoriale.\nDalla fondazione alla seconda guerra mondiale.\nLa testata ebbe origine con il nome \"La casa bella\" e nacque a Torino; il primo numero della rivista titolava \"La casa bella, rivista per gli amatori della casa bella\", aveva cinquanta pagine e costava appena 8 lire. Nel 1928 la redazione della rivista venne trasferita a Milano e Guido Marangoni ne assunse la direzione. Nel 1933 con la direzione di Giuseppe Pagano, gi\u00e0 collaboratore di Edoardo Persico, la rivista cambi\u00f2 nome in \"Casabella\" e fu edita dall'Editoriale Domus.\nDal 1938 cambi\u00f2 nuovamente il nome e divenne prima \"Casabella-Costruzioni\", per poi diventare, due anni dopo, nel 1940, \"Costruzioni-Casabella\". Con la direzione di Giuseppe Pagano ed Edoardo Persico nel 1935 la rivista affront\u00f2 i temi dell'architettura razionalista, criticando l'architettura fascista.\nDal n. 97 del gennaio 1936 la rivista fu diretta dal solo Giuseppe Pagano, che dovette affrontare gli anni pi\u00f9 difficili. L'iniziale entusiasmo verso un'architettura d'impronta moderna capace di dialogare con i temi mondiali si spegne osservando la deriva monumentale enfatizzata da Marcello Piacentini e intrapresa dai gerarchi di quel periodo.\nL'editoriale \u201c\"Potremo salvarci dalle false tradizioni e delle ossessioni monumentali\"\u201d del gennaio 1941 (n. 157) determina una rottura con un richiamo ufficiale di Gherardo Casini direttore generale della stampa. Richiamo che Pagano non volle ascoltare scrivendo un successivo articolo \u201c\"Occasioni perdute\"\u201d che cost\u00f2 il sequestro del seguente numero di febbraio.\nNel 1943 Giuseppe Pagano viene pi\u00f9 volte imprigionato, il 9 novembre 1944 fu deportato nel campo di concentramento di Mauthausen. Un mese dopo il Ministero della cultura popolare sospese le pubblicazioni per decreto (dicembre 1943). L'ultimo numero uscito fu il 192\nIl dopoguerra.\nQuasi un anno dopo la fine del conflitto mondiale, nel marzo 1946, le pubblicazioni di \"Casabella\" riprendono\ngrazie all'editore Gianni Mazzocchi, il fondatore di editoriale Domus, la storica casa editrice della rivista \"Domus\". Escono tre numeri di \"Costruzioni\", tra i quali il numero monografico di dicembre numero 195/198 dedicato all'ultimo direttore, deceduto in prigionia, firmato dagli amici Franco Albini e Giancarlo Palanti.\nSegue un nuovo periodo d'inattivit\u00e0 dal 1947 al 1953.\n\"Casabella\" ritrova la sua regolare pubblicazione nel gennaio del 1954 diretta da Ernesto Nathan Rogers (gi\u00e0 direttore dal 1946 al 1947 di \"Domus\"), che ne modifica il nome in \"Casabella Continuit\u00e0\". Nel 1964 dopo trent'anni la rivista non sar\u00e0 pi\u00f9 edita dal gruppo Editoriale Domus, perch\u00e9 verr\u00e0 rilevata da Giorgio Fantoni e Mimmo Vitta Zelman della Gorlich e diretta da Alessandro Mendini.\nNell'agosto del 1965 con il neo direttore Gian Antonio Bernasconi la rivista torna a chiamarsi soltanto \"Casabella\" (nome ancora in vigore).\nGli anni settanta: il periodo radicale.\nNegli anni settanta il periodo \u00e8 influenzato dai movimenti del cosiddetto \"radical design\", la rivista \u00e8 diretta da Alessandro Mendini fino al 1976. Nel 1976 cambia editore Gruppo Editoriale Electa e passa la direzione a Tom\u00e1s Maldonado dopo un breve passaggio come direttore di Bruno Alfieri nel 1976.\nDagli anni ottanta.\nNel marzo del 1982 la direzione passa a Vittorio Gregotti e nel 1988 entra nella societ\u00e0 Elemond. Dal 1996 il direttore \u00e8 Francesco Dal Co, nel 2002 cambia l'editore Arnoldo Mondadori Editore che assorbe il Gruppo Editoriale Electa. Dal 2009 la rivista \u00e8 passata da 10 a 12 numeri l'anno arricchendosi di firme prestigione come Gillo Dorfles, Giulio Carlo Argan, Adriano Olivetti e Bruno Zevi. Nel 2010 viene inaugurato a Milano uno spazio espositivio dedicato alla rivista con il nome Casabella Laboratorio, in cui vengono organizzati eventi e conferenze.\nNel primo numero del 2012 \"n. 809\" cambia l'impaginazione con una maggiore attenzione ai servizi fotografici e inaugura una nuova rubrica \"merry-go-round\" riprendendo un editoriale del 1952 di George Howe del primo numero di \u00abPerspecta\u00bb, una rivista ideata per gli studenti dell'Universit\u00e0 di Yale.\nAll'inizio del 2015 la rivista avvia il progetto Casabella-Formazione, con il quale creare un'offerta culturale ricca di incontri e workshop per i propri lettori. Nel gennaio 2017 cambia grafica e copertina.\nA gennaio 2017 la rivista \u00e8 stata rinnovata sia nella grafica che nei contenuti, infatti oltre a mantenere la storica sezione dedicata alla presentazione e alla discussioni dei libri, ha aggiunto nelle pagine iniziali una sezione dedicata ai professionisti e alle novit\u00e0 del settore, una seconda sezione per i disegno e le tavole di progetto e un'ultima dedicata alla storia.\nCasabella ha un laboratorio nel cuore di Milano in cui ospita esposizioni, convegni ed eventi legati al mondo della casa. Lavora insieme a ProViaggiArchitettura al progetto \"Casabella formazione\" con cui si promuovono conferenze, viaggi, visite ai cantieri e ai siti produttivi, mostre, lezioni e incontri sui temi della casa.\nIn occasione della Milano Design Week 2018, la rivista \u00e8 uscita con un numero speciale di 180 pagine con un'intera sezione dedicata a Milano, focalizzata su City Life e Fondazione Prada. Nel numero di aprile 2018 vi sono le prime immagini del Padiglione Nazionale della Santa Sede all'interno della mostra internazionale della Biennale di Venezia. Questo progetto prende esempio dalla \"Cappella nel bosco\" costruita nel 1920 nel cimitero di Stoccolma e si articola in undici cappelle collocate sull'isola di San Giorgio, ognuna con uno stile differente a seconda dell'ideatore.\nCollaboratori.\nLa rivista \"Casabella\" nel corso della sua storia ha avuto come collaboratori editoriali molti architetti, designer e critici: Joseph Abram, James Ackerman, Nicholas Adams, Giulio Carlo Argan, Gae Aulenti, Reyner Banham, Pietro Maria Bardi, Eugenio Battisti, Leonardo Benevolo, Carlo Bertelli, Oriol Bohigas, Massimo Bontempelli, Tilmann Buddensieg, Massimo Cacciari, Guido Canella, Germano Celant, Giorgio Ciucci, Jean-Louis Cohen, Alan Colquhoun, Claudia Conforti, Hubert Damish, Giancarlo De Carlo, Renato De Fusco, Irenio Diotallevi, Gillo Dorfles, Robin Evans, Bruno Fortier, Paolo Fossati, Kurt Forster, Kenneth Frampton, Alfonso Gatto, Siegfried Giedion, Raffaello Giolli, Benedetto Gravagnuolo, Jacques Gubler, K. Micheal Hays, Bernard Huet, Italo Insolera, Giovanni Klaus Koenig, Mario Lab\u00f2, Juan Jos\u00e9 Lahuerta, Jacques Lucan, Cyril Mango, Tod Marder, Franco Marescotti, Robert Maxwell, Anna Maria Mazzucchelli, Robin Middleton, Antonio Monestiroli, Winfried Nerdinger, Christian Norberg-Schulz, Joan Ockman, Werner Oechslin, Adriano Olivetti, Carlo Olmo, Enzo Paci, Roberto Pane, Ivo Pannaggi, Enrico Paolucci, Wolfgang Pehnt, Edoardo Persico, Agnoldomenico Pica, Attilio Podest\u00e0, Franco Purini, Carlo Ludovico Ragghianti, Colin Rowe, Joseph Rykwert, Giuseppe Samon\u00e0, Claude Schnaidt, Dario Scodeller, Vincent Scully, Bernardo Secchi, Salvatore Settis, Ignasi de Sol\u00e0 Morales, Micheal Sorkin, Harald Szeemann, Manfredo Tafuri, Francesco Tentori, Christof Thoenes, Giulia Veronesi, Anthony Vidler, David Watkin, Rudolf Wittkower, Bruno Zevi."}
{"id": "1299145", "revid": "1522738", "url": "https://it.wikipedia.org/wiki?curid=1299145", "title": "Leo (Tekken)", "text": ""}
{"id": "1299150", "revid": "1543377", "url": "https://it.wikipedia.org/wiki?curid=1299150", "title": "Stilelibero", "text": "Stilelibero \u00e8 l'ottavo album del cantautore romano Eros Ramazzotti, uscito il 27 ottobre 2000. La versione del disco pubblicata in lingua spagnola \u00e8 intitolata \"Estilo libre\".\nIl disco.\nSecondo quanto dichiarato da Eros Ramazzotti, \"Stilelibero\" \u00e8 un album \u00abfatto di corsa\u00bb: il cantautore ha infatti affermato che, dopo essersi concentrato sulla realizzazione dell'album \"Come fa bene l'amore\" di Gianni Morandi, avrebbe voluto pubblicare il proprio lavoro discografico solo nel 2001, ma la casa discografica ha preferito anticiparne l'uscita.\nL'album \u00e8 stato anticipato dal singolo \"Fuoco nel fuoco\", un brano che narra di un amore passionale che brucia troppo in fretta, musicalmente definito da alcuni critici come una \"ballata svelta\", nella quale la melodia italiana \u00e8 accompagnata da uno spirito nero e da arrangiamenti latineggianti.\nLe collaborazioni presenti all'interno del disco sono molteplici. \"Pi\u00f9 che puoi\" \u00e8 un duetto tra il cantautore romano e Cher, che ha come oggetto una sorta di inno alla vita.\nIl brano \"Improvvisa luce ad est\" vede invece la partecipazione di Lorenzo \"Jovanotti\" Cherubini, che ha firmato il testo del brano. A proposito della collaborazione, Jovanotti ha dichiarato che si tratta di \u00abuna canzone d'amore, la storia di uno che \u00e8 stato lasciato dalla sua ragazza\u00bb, aggiungendo che \u00abil brano \u00e8 la cronaca del suo primo giorno senza di lei\u00bb. In occasione della presentazione del disco, avvenuta il 23 ottobre 2000, Eros Ramazzotti e Jovanotti hanno eseguito in duetto il brano \"Improvvisa luce ad est\". In diversi brani compaiono inoltre musicisti di grande fama, come Steve Ferrone, Michael Landau, Nathan East e Greg Phillinganes.\nIn riferimento al titolo \"Stilelibero\", Ramazzotti ha dichiarato che l'album \u00ab\u00e8 un lavoro ricco, dove ogni canzone svela una atmosfera musicale speciale, in cui il canto, i suoni e le parole sono incastonate con un paziente lavoro e in modo unico. Con stile e in libert\u00e0. \"Stile libero\" appunto\u00bb.\nClassifiche.\nCon oltre 900.000 copie e con 70 settimane consecutive nella top 50 italiana \u00e8 stato uno dei best seller dell'annata musicale italiana, pur non raggiungendo mai la prima posizione. \nIn Francia rimane in classifica 72 settimane e in Germania 63 settimane.\nA livello mondiale, le copie vendute sono oltre 4 milioni."}
{"id": "1299151", "revid": "110157", "url": "https://it.wikipedia.org/wiki?curid=1299151", "title": "Gorgolainis", "text": "Gorgolainis () \u00e8 un ex comune della Grecia nella periferia di Creta (unit\u00e0 periferica di Candia) con 3.171 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Candia."}
{"id": "1299152", "revid": "112433813", "url": "https://it.wikipedia.org/wiki?curid=1299152", "title": "Dertona", "text": ""}
{"id": "1299154", "revid": "709565", "url": "https://it.wikipedia.org/wiki?curid=1299154", "title": "Margaret Fuller", "text": "La formazione.\nNata a Cambridgeport, frazione della piccola citt\u00e0 di Cambridge nel Massachusetts (ora assorbita nell'area urbana di Boston), Margaret \u00e8 figlia di Timothy Fuller, importante avvocato e politico locale, il quale le impartisce una rigida educazione, soprattutto improntata allo studio dei classici greci e latini. Ci\u00f2 influenzer\u00e0 fortemente le sue inclinazioni verso le tematiche dell'indipendenza e dell'emancipazione femminili, ma contribuir\u00e0 a relegarla nel pi\u00f9 assoluto isolamento delle compagne di scuola che, a causa della sua preparazione, la considerano una sorta di saccente e arrogante antipatica.\nL'educazione di Margaret proceder\u00e0 in una scuola privata e, autonomamente, con le traduzioni di testi in tedesco, francese e italiano che le consentiranno di impadronirsi delle tre lingue europee. Nel 1833 il padre decide di trasferirsi in una casa di campagna nei dintorni di Groton, dove, due anni dopo, morir\u00e0 colpito dal colera, lasciando i familiari senza mezzi di sostentamento. Allo scopo di aiutare la famiglia, Margaret accantona temporaneamente le ambizioni letterarie per iniziare un quadriennio (1836-1839) d'insegnamento prima a Boston e, poi, a Providence.\nScrittrice e giornalista.\nBen presto si associa alle idee del trascendentalismo, diviene amica del poeta Ralph Waldo Emerson e, dal 1840 al 1842, viene chiamata a dirigere la rivista politico-letteraria \"The Dial\", sulla quale pubblica il suo primo saggio \"Il grande processo: l'uomo contro gli uomini, la donna contro le donne\". \nNel 1843 si dedica alla produzione letteraria, inserendo le sue teorie progressiste e femministe ante litteram nell'opera \"Estate sui laghi nel 1843\" che, pubblicata l'anno successivo, le procurer\u00e0 una certa notoriet\u00e0 e l'assunzione come giornalista nel \"New York Tribune\".\n\u00c8 la prima donna ad essere assunta come giornalista da un giornale importante. Continua la sua attivit\u00e0 di letterata con l'opera \"La donna nell'Ottocento\" (1845), in cui scriveva che l'integrazione della donna nella vita pubblica avrebbe condotto ad una femminilizzazione della cultura che avrebbe messo fine ad ogni forma di violenza, inclusa l'uccisione degli animali per l'alimentazione umana (ella \u00e8 infatti anche sostenitrice del vegetarismo per sensibilit\u00e0 verso le sofferenze animali). Dalle pagine del \"New York Tribune\", insiste sulla necessit\u00e0 di una maggiore emancipazione femminile, sia politica che sociale.\nNel 1846 il suo giornale \u00e8 in piena lotta editoriale con il concorrente \"New York Herald\", che ha inviato un proprio corrispondente in Europa per intervistare i celebri intellettuali dell'epoca e per seguire le idee libertarie e repubblicane, che in quegli anni scuotevano le ancestrali fondamenta politiche del vecchio continente. L'invio di un corrispondente in Europa anche per il \"New York Tribune\" diviene indispensabile e la scelta di Horace Greeley cade su Margaret Fuller che, oltre ad essere molto amata dai lettori per la sua capacit\u00e0 descrittiva e la sua vena polemica, conosce buona parte delle lingue europee.\nL'avventura in Italia.\nPreceduta dalla sua fama, giunge a Londra, ove \u00e8 accolta calorosamente da un folto gruppo di intellettuali e politici tra cui Giuseppe Mazzini, del quale diverr\u00e0 grande amica. La sua prima intervista importante \u00e8 quella al celebre filosofo Thomas Carlyle, cui non nasconder\u00e0 la delusione per le sue idee retrive e antifemministe, scatenando un nugolo di reazioni stizzite, sia in patria che in Inghilterra. \nConvinta dagli infervorati racconti di Mazzini, dopo una breve tappa a Parigi per intervistare George Sand, raggiunge l'Italia allo scopo di testimoniare il clima di grande attesa innescato dall'elezione di Pio IX.\nDurante la settimana santa del 1847 Margaret Fuller giunge a Roma, ove in San Pietro incontra il marchese Giovanni Angelo Ossoli, di dieci anni pi\u00f9 giovane, con il quale inizia una relazione. Rimasta incinta e vista la difficolt\u00e0 di un matrimonio nella citt\u00e0 santa, Margaret si ritira a L'Aquila e a Rieti. Detto ritiro le impedisce di continuare ad inviare i propri reportage per la Tribune di New York, giornale per cui scrive; ci\u00f2 comporta un aggravamento della sua situazione economica gi\u00e0 precaria. A Rieti il 5 settembre 1848 d\u00e0 alla luce il figlio Angelo Eugenio Filippo Ossoli, detto Angelino.\nAffidato il figlio ad una balia ritenuta fidata a Rieti e tornati a Roma, Margaret pu\u00f2 riprendere le sue corrispondenze giornalistiche, facendo la spola con Rieti per rivedere il suo piccolo. Durante la Repubblica, mentre il marito combatte sulle mura vaticane, Margaret \u00e8 incaricata da Cristina Trivulzio della direzione dell'ambulanza presso l'ospedale Fatebenefratelli e successivamente dell'ambulanza presso il palazzo del Quirinale.\nAbbattuta la Repubblica a causa dell'intervento francese, Margaret e Giovanni ritornano a Rieti dal loro Angelino, che trovano gravemente debilitato per colpa della balia che, non ricevendo compensi da Roma a causa del blocco francese, aveva smesso di nutrirlo. Dopo un mese di intense cure il bimbo riprende vita, cos\u00ec i tre riparano a Perugia e ai primi di ottobre a Firenze, temendo ritorsioni da parte del nuovo governo pontificio nel caso fossero rientrati in Roma, ma anche con l'intento di raggiungere gli Stati Uniti credendo di poter pubblicare con maggior tornaconto il libro che Margaret sta scrivendo.\nNel frattempo le truppe austriache del feldmaresciallo d'Aspre avevano invaso la Toscana, ma gli Ossoli non ne subiscono alcuna conseguenza, se non difficolt\u00e0 iniziali per ottenere dalla polizia il permesso di soggiornare in Toscana. Come detto, nel lungo soggiorno fiorentino Margaret lavora alla \"Storia della Rivoluzione Italiana\", saggio in cui narrava le vicissitudini della Repubblica Romana e dei suoi protagonisti.\nIl ritorno e la morte.\nFinalmente i tre trovano un passaggio su un mercantile che trasporta un carico di sete e marmo al porto di New York. Il 17 maggio 1850, accompagnati dalla bambinaia (tale Celeste Paolini) s'imbarcano a Livorno sul vascello \"Elizabeth\". Il caso vuole che nel corso della navigazione il capitano della nave muoia per il vaiolo e il comando venga assunto da un giovane e inesperto ufficiale di bordo, Mr Bangs.\nNel mezzo della notte, in vista del porto di New York, all'altezza di Fire Island, la \"Elizabeth\" s'incaglia, a causa del forte vento che ne ha aumentato la velocit\u00e0 ingannando il Bangs. Quasi tutti i membri dell'equipaggio, oltre alla moglie del capitano defunto, riusciranno a salvarsi aggrappati a delle travi della nave, ormai andata in pezzi dopo 12 ore di agonia. Un tentativo per salvare Angelino viene tentato dallo stewart che se lo carica a tracolla, ma i due vengono gettati a riva esanimi dai marosi. Margaret Fuller, Giovanni Ossoli e la Paolini, aggrappati all'albero di prua, vengono inghiottiti dalle onde e non saranno mai pi\u00f9 ritrovati. Sono le due del pomeriggio del 19 luglio 1850. Anche il manoscritto del saggio che Margaret voleva pubblicare andr\u00e0 disperso per sempre."}
{"id": "1299155", "revid": "599013", "url": "https://it.wikipedia.org/wiki?curid=1299155", "title": "Ferrovia Palazzolo-Paratico", "text": "La ferrovia Palazzolo\u2013Paratico \u00e8 una linea ferroviaria collegante Palazzolo sull'Oglio con la zona del basso lago d'Iseo.\nL'infrastruttura ferroviaria \u00e8 gestita da RFI. Il traffico merci \u00e8 inesistente, mentre il traffico passeggeri \u00e8 gestito dalla FTI - Ferrovie Turistiche Italiane in ambito turistico festivo e stagionale.\nStoria.\nIl progetto e la costruzione.\nIl concepimento della linea fu dovuto all'interesse congiunto di diverse societ\u00e0 che operavano sul Sebino, come lo stabilimento siderurgico di Castro e la Societ\u00e0 Italiana dei cementi e delle calci idrauliche, ad avere delle linee ferroviarie che unissero il lago alla Milano-Venezia. Giovanni Andrea Gregorini, proprietario dello stabilimento loverese, produsse un opuscolo in cui confrontava le due ipotesi ferroviarie che andavano per la maggiore: la Iseo-Coccaglio e la Sarnico-Palazzolo sull'Oglio. Le sue conclusioni vertevano favorevolmente verso quest'ultimo progetto, in grado di poter servire sia la provincia di Bergamo sia quella di Brescia.\nLe discussioni relative alla costruzione della Treviglio-Coccaglio, che avrebbe permesso il collegamento ferroviario diretto fra Brescia e Milano, convinsero i comuni potenzialmente interessati e alcuni notabili bergamaschi a costituire un comitato che in alternativa proponesse una linea diretta tra Palazzolo sull'Oglio e Treviglio, la quale avrebbe potuto essere prolungata fino a Sarnico costituendo il desiderato raccordo con il lago. La Societ\u00e0 per le Ferrovie dell'Alta Italia (SFAI), a cui spettava il compito di costruire la linea diretta, sembr\u00f2 essere piuttosto favorevole al progetto bergamasco. Tuttavia l'opposizione di Giuseppe Zanardelli e del notabilato bresciano, ebbero effetti presso il Ministero dei lavori pubblici: il 10 gennaio 1873 il dicastero eman\u00f2 un decreto che imponeva alla SFAI l'\u00abadempimento dei suoi obblighi secondo gli originali disposti\u00bb, in altre parole la costruzione di una nuova tratta ferroviaria diretta tra Treviglio e Brescia. Tuttavia la costituzione del comitato non fu vana, perch\u00e9 tra i suoi membri si costitu\u00ec una societ\u00e0, la \"Gregorini, Cicogna &amp; Mazzuchelli\", che ottenne la concessione per costruire la Palazzolo-Paratico.\nLa societ\u00e0 concessionaria ottenne finanziamenti da parte di tutti i paesi interessati dal tronco ferroviario e inizi\u00f2 i lavori nel maggio 1874. La costruzione fu organizzata in tre lotti:\nVi furono alcuni ritardi nell'andamento dei lavori, dovuti principalmente a contrasti con l'ente gestore della roggia Fusia, la quale era diretta concorrente per i traffici dal Lago d'Iseo a Palazzolo. Nonostante questi ritardi, due anni dopo la linea era quasi completa: fu quindi autorizzato l'esercizio provvisorio. L'inaugurazione avvenne il 31 agosto 1876. Stando agli accordi, l'esercizio del trasporto di passeggeri e merci sarebbe stato competenza dalla Societ\u00e0 per le Ferrovie dell'Alta Italia.\nNonostante il successo raggiunto, la societ\u00e0 concessionaria non fu in grado di far fronte agli impegni finanziari derivanti dai ritardi e per l'esecuzione delle opere necessarie all'ottenimento della concessione definitiva. Si dovette costituire una nuova societ\u00e0, la \"Societ\u00e0 Anonima per la ferrovia Palazzolo-Paratico al lago d'Iseo\", che nel 1879 rilev\u00f2 la propriet\u00e0 della linea. Fu questa impresa che complet\u00f2 i lavori di costruzione ottenendo la concessione per l'esercizio definitivo nel 1880.\nLa gestione diretta delle Ferrovie dello Stato.\nNel 1911 la Societ\u00e0 Anonima fu posta in liquidazione, la linea fu riscattata dallo Stato italiano e la gestione pass\u00f2 completamente alle Ferrovie dello Stato.\nLa ferrovia aveva il suo punto di forza nel movimento di merci dallo stabilimento di Lovere e dalla Italcementi di Pilzone. Il traffico passeggeri era principalmente costituito dai pendolari che si dirigevano verso le fabbriche delle citt\u00e0 lombarde.\nFino al 1943, lo scalo di Palazzolo sull'Oglio era il pi\u00f9 trafficato della provincia dopo quello del capoluogo.\nDurante la seconda guerra mondiale, la ferrovia sub\u00ec diversi bombardamenti che danneggiarono ponti, fabbricati e persino le chiatte usate nell'imbarcadero.\nA seguito di un Decreto del Ministero dei trasporti, il 30 giugno 1966 le Ferrovie dello Stato decisero di sospendere il traffico passeggeri. La linea non fu smantellata, perch\u00e9 rimase utilizzata per il traffico merci. Negli anni settanta si demol\u00ec il fabbricato viaggiatori della stazione di Capriolo, mentre i caselli ferroviari persero la loro funzione: \u00e8 in quel periodo che ai convogli fu imposta la marcia a vista.\nDal 1994, l\"Associazione FBS - Ferrovia del Basso Sebino\", ora appartenente al Gruppo \"FTI - Ferrovie Turistiche Italiane\" gestisce il traffico passeggeri festivo durante la primavera e nei mesi di settembre e ottobre, grazie ad un accordo con le Ferrovie dello Stato.\nL'imbarcadero posto al termine della linea in riva al Lago d'Iseo fu impiegato fino al 31 gennaio 1998 per caricare e scaricare i carri ferroviari sulle chiatte destinate allo stabilimento di Lovere. Quello della ferrovia Palazzolo-Paratico era l'ultimo caso di servizio di trasporto combinato merci tramite treno e chiatte in Europa.\nCaratteristiche ferroviarie.\nArmamento.\nLa linea ferroviaria \u00e8 a scartamento ordinario a 1435 mm. Dal 1986 utilizza rotaie da 46 Kg/m con traversine in legno di castagno. Nel 2006, circa cinque chilometri sono stati rinnovati dotandoli di binari UNI 60, recuperati dalla Arona \u2013 Domodossola.\n\u00c8 stata inoltre completata la sostituzione delle traversine in legno con quelle in cemento precompresso, presenti ora su tutta la linea.\nIl transito sulla linea \u00e8 previsto solo per i convogli fino ad un carico assiale di 21 tonnellate e con una velocit\u00e0 massima di 40\u00a0km/h, a causa della presenza di passaggi a livello senza barriere incustoditi e della mancanza di curve dotate di sopraelevazione.\nNel 2018 proseguono i lavori di posizionamento delle barriere ai passaggi a livello su tutta la linea, in un'ottica di maggior sicurezza e velocit\u00e0 dei convogli turistici transitanti.\nSistema di esercizio.\nL'esercizio ferroviario della linea \u00e8 a spola. In particolare, l'esercizio del movimento della stazione di Paratico-Sarnico, che funge da stazione di regresso, \u00e8 affidato al Dirigente Movimento della stazione di Palazzolo sull'Oglio.\nSempre presso la stazione di Paratico-Sarnico \u00e8 presente un vecchio impianto semaforico ad ala, installato nel 1994 come monumento ma di nessun significato per i treni. Lo stesso \u00e8 stato recuperato da altro impianto ed erroneamente posizionato come partenza, pur non avendone l'impianto mai posseduto uno, costituendo a tutti gli effetti un \"falso storico\".\nMateriale rotabile.\nDagli anni cinquanta fino al 1966 furono utilizzate automotrici diesel ALn 556.\nIl Trenoblu \u00e8 effettuato da un'automotrice ALn 668, noleggiata da Trenitalia, che effettua cinque coppie di corse classificate come regionali, di cui due sulla direttrice Bergamo-Palazzolo-Paratico.\nNel 2006 sono state impiegate anche delle automotrici storiche ALn 873 ristrutturate dall\"Associazione Veneta Treni Storici\" e facenti parte del reparto \"Manutenzione ed Esercizio Rotabili Storici\" (MERS) di Trenitalia. A partire dal 2007, il servizio \u00e8 stato parzialmente svolto dall'ALn 668.1401, ristrutturata con livrea originale verde lichene e giallo coloniale, alla quale l'anno seguente \u00e8 stata accoppiata la .1452, sempre in livrea originale.\nPercorso.\nLa linea ferroviaria si stacca dalla ferrovia Lecco-Brescia poco prima di giungere, lato Brescia, al fabbricato viaggiatori della stazione di Palazzolo sull'Oglio, piegando verso destra.\nProprio per questo motivo la banchina del quarto binario, riservato alle partenze e arrivi in direzione Paratico-Sarnico, \u00e8 in realt\u00e0 una grande aiuola triangolare con il terzo binario (linea Lecco-Brescia).\n\u00c8 presente inoltre il quinto binario a servizio della linea, ma non \u00e8 disponibile al servizio viaggiatori in quanto privo di banchina.\nIl cippo chilometrico 0+000 della ferrovia \u00e8 posto a quest'altezza.\nPoco dopo la stazione capolinea, il binario compie ulteriormente una curva verso destra, dalla quale si possono intravedere i resti del raccordo con la Italcementi. In seguito sottopassa la struttura in cemento della teleferica utilizzata dalla societ\u00e0 cementifera. Dopo la localit\u00e0 Sgraffigna, il tracciato si snoda all'interno del parco dell'Oglio costeggiando il lato orientale del fiume.\nDopo il terzo chilometro si sottopassano i tre ponti dell'Autostrada Milano-Venezia e si giunge nel territorio del comune di Capriolo. La stazione del paese, attualmente priva di fabbricato viaggiatori, \u00e8 ubicata in prossimit\u00e0 del passaggio a livello che porta alla fabbrica della Niggeler &amp; K\u00fcpfer.\nPoco prima del settimo chilometro, il tracciato entra nel territorio di Paratico attraversando la strada proveniente da Capriolo e transitando sopra i due ponti in cemento armato sul canale Fusia, mentre poco dopo l'ottavo chilometro, il binario oltrepassa la strada che conduce alla diga che chiude il lago d'Iseo.\nIl tracciato in esercizio termina in un raddoppio poco prima della storica stazione di Paratico-Sarnico, all'altezza della ex rimessa locomotive, dove \u00e8 stata installata una pensilina ed aggiunti i cartelli \"Paratico-Sarnico\".\nL'accesso ai binari ed alla pensilina \u00e8 chiuso da un cancello ferroviario, aperto solamente durante l'effettuazione dei treni turistici.\nIl piazzale binari della storica stazione di Paratico-Sarnico risulta inaccessibile ai treni poich\u00e9 pedonalizzato completamente annegando i binari nel cemento, facendo partire da qui la riqualificazione pedonale fino allo scalo merci di Rivatica, termine originario della linea.\nFino al 1998 infatti, la linea proseguiva oltre la stazione attraversando a raso la Strada Provinciale BS 469 Sebina Occidentale per immettersi nel piazzale dello scalo merci di Rivatica, dotato di due imbarcaderi per il trasferimento dei carri su chiatte."}
{"id": "1299156", "revid": "295403", "url": "https://it.wikipedia.org/wiki?curid=1299156", "title": "Velodromo Paolo Borsellino", "text": "Il velodromo Paolo Borsellino \u00e8 un impianto sportivo multifunzionale di Palermo.\nStoria.\nLa costruzione del velodromo venne avviata nel 1989, grazie ai fondi disponibili per i mondiali di calcio del 1990. La costruzione fu completata in due anni ed ebbe un costo complessivo di 17 miliardi di lire. Il primo nome dell'impianto fu \"San Gabriele\", dal nome del terreno su cui venne costruito, appartenente ad un fondo confiscato a una famiglia mafiosa. L'impianto fu inaugurato il 2 febbraio 1991, con una sfida evento tra il velocista tedesco Michael H\u00fcbner e quello italiano Claudio Golinelli.\nNei successivi due anni il velodromo fu abbandonato prima di essere recuperato in previsione del campionato del mondo di ciclismo su pista del 1994, disputatisi fra il 15 e il 20 agosto. Poco prima dell'inizio dei Mondiali, il 30 maggio dello stesso anno, la struttura fu intitolata a Paolo Borsellino, il quale oltre che giudice impegnato nella lotta alla mafia era un cicloamatore. Dopo la kermesse iridata del 1994, l'impianto torn\u00f2 ad ospitare un evento internazionale in occasione della XIX Universiade del 1997, venendo utilizzato per disputare le partite dei gironi di qualificazione del torneo di calcio.\nNegli anni che seguirono l'impianto ha ospitato le squadre cittadine di rugby, football americano e calcio minore oltre a partite benefiche, spettacoli, concerti e i tornei della rassegna \"Mediterraneo antirazzista\". Nel periodo in cui Maurizio Zamparini era presidente del Palermo, ha espresso pi\u00f9 volte l'intenzione di costruire un nuovo impianto per la societ\u00e0 rosanero proprio sull'area occupata dal velodromo.\nAttualmente l'impianto, visti gli atti di vandalismo e la scarsa manutenzione, si trova in condizioni di degrado.\nCaratteristiche e ubicazione.\nIl velodromo occupa una superficie di circa 30.000 metri quadri. La pista scoperta in cemento \u00e8 lunga 400 metri e il terreno da gioco \u00e8 in erba. Gli spalti, che contano circa 12.000 posti a sedere, si sviluppano sui due lati lunghi del campo. La tribuna principale, dove si trovano le postazioni per la stampa, \u00e8 dotata di una copertura lignea ad arco. Alle spalle della tribuna principale si trova un edificio basso, dove sono ubicati alcuni uffici dell'assessorato allo sport del comune di Palermo. Sul lato opposto alla tribuna coperta, si trova la gradinata scoperta, dietro la quale ha sede il parcheggio e la biglietteria. Dal 2006 \u00e8 parzialmente alimentato da un impianto fotovoltaico da 20 kWp, costruito sul tetto della palazzina che ospita gli uffici.\nLa struttura sorge sull'ex Fondo San Gabriele nelle vicinanze del quartiere San Filippo Neri, pi\u00f9 noto come ZEN. Si trova a circa 6\u00a0km dalla localit\u00e0 palermitana balneare di Mondello e a 1,5\u00a0km dal viale Strasburgo. \u00c8 facilmente raggiungibile dalle autostrade tramite l'uscita \"Tommaso Natale-Mondello\".\nUtilizzo sportivo.\nL'impianto, ideato per un utilizzo polifunzionale, dispone anche di una sala attrezzi utilizzata da associazioni sportive e di uffici. Pur disponendo di una pista ciclabile per eventi internazionali, non \u00e8 stato molto utilizzato per l'attivit\u00e0 ciclistica di alto livello. La Federazione Ciclistica vi ha svolto progetti giovanili, fino al recente abbandono dell'attivit\u00e0 causato dal perpetuarsi di furti e atti vandalici.\nRugby a 15.\nSin dai suoi primi anni di vita ha ospitato le squadre di rugby cittadine e le rispettive giovanili (Italpress Fiamma Panormus, Palermo Rugby Club, Iron Team Rugby, Amatori Palermo Rugby). L'impianto \u00e8 stato inoltre teatro di altri eventi internazionali quali l'incontro tra le nazionali giovanili di Italia e Galles e il torneo di Rugby a 7 dell'edizione 2011 dei Giochi delle isole.\nFootball americano e flag football.\nNel corso degli anni hanno calcato il prato del velodromo anche le squadre di football americano di Palermo (Sharks, Corsari, Cardinals, Vipers). Il Velodromo Paolo Borsellino ha ospitato il primo campionato mondiale di football americano, svoltosi dal 24 giugno al 4 luglio 1999 e vinto dalla nazionale giapponese. Inoltre si sono giocate le finali di campionato di diverse categorie, come il I Elevenbowl, vinto dagli Sharks Palermo sugli Elephants Catania per 18 a 14 il 12 luglio 2003 e l'XI Ninebowl, vinto dai Crusaders Cagliari sugli Islanders Venezia per 24 a 14 il 19 giugno 2010.\nCalcio.\nAlcune squadre minori di calcio della citt\u00e0 maschili e femminili, tra le quali il Fincantieri Calcio nella stagione 2003-2004, hanno utilizzato l'impianto. La formazione primavera del Palermo lo ha utilizzato fino alla stagione 2006-2007, in alcune particolari occasioni, quando lo Stadio Renzo Barbera era indisponibile, \u00e8 stato utilizzato anche dalla prima squadra.\nManifestazioni multisportive.\nDal 2008 vi si svolge \"Mediterraneo antirazzista\", un evento sportivo pluridisciplinare che promuove l'integrazione sociale attraverso lo sport. Con i tornei di pallavolo, basket 3 vs 3, calcetto, cricket, rugby che hanno luogo presso l'impianto, vengono coinvolti centinaia di giovani e adulti di differenti nazionalit\u00e0. Inoltre il Velodromo viene anche utilizzato come sede d'allenamento della squadra di baseball di Palermo."}
{"id": "1299157", "revid": "75142", "url": "https://it.wikipedia.org/wiki?curid=1299157", "title": "Gortyn", "text": ""}
{"id": "1299158", "revid": "1243", "url": "https://it.wikipedia.org/wiki?curid=1299158", "title": "Ferrovia Palazzolo-Sarnico", "text": ""}
{"id": "1299159", "revid": "339392", "url": "https://it.wikipedia.org/wiki?curid=1299159", "title": "75\u00b0 Ranger Regiment", "text": ""}
{"id": "1299162", "revid": "110157", "url": "https://it.wikipedia.org/wiki?curid=1299162", "title": "U Can Never B2 Straight", "text": "U Can Never B2 Straight \u00e8 il 7\u00ba album di studio della superstar anni ottanta, Boy George.\nCanzoni.\nIn realt\u00e0, per met\u00e0 album di studio con inediti e per met\u00e0 raccolta di brani gi\u00e0 editi in precedenza, il lavoro, composto da ballate acustiche, comprende brani, gi\u00e0 noti o mai pubblicati prima in un long-playing, tratti dal musical di successo londinese \"Taboo\", oltre ad altri tratti da album solisti, soprattutto \"Cheapness and Beauty\", e dall'ultima fatica dei Culture Club, l'album della riunione del 1999. In totale, ci sono 16 pezzi (15 pi\u00f9 una traccia fantasma, di cui 8 sono inediti), ciascuno dei quali \u00e8 dedicato a qualcuno, in particolare (la maggior parte delle canzoni) o in generale, nei Credits del libretto allegato al CD. Tre brani (\"If I Could Fly\", \"Losing Control\" e \"The Deal\") sono dedicati all'importante ex ragazzo Michael Dunne, mentre \"Unfinished Business\" \u00e8 per Kirk Brandon (che trascin\u00f2 George in tribunale per questa canzone, ma perse la causa).\nQuesto \u00e8 l'album di Boy George in cui, fin dal titolo (un gioco di parole che pu\u00f2 voler dire \"Non si \u00e8 mai abbastanza onesti\", ma anche \"Non si \u00e8 mai abbastanza eterosessuali\"), \u00e8 affrontato in modo pi\u00f9 diretto e completo la tematica dell'amore e della condizione umana omosessuale.\nBoy George ha ricevuto critiche entusiaste per questo disco. Si tratta del lavoro pi\u00f9 positivamente recensito, ma allo stesso tempo dell'album meno venduto per il cantante britannico. La traccia fantasma, \"Out Of Fashion\", \u00e8 stata estratta come singolo; una versione del brano \u00e8 presente anche sulla colonna sonora dell'acclamato musical \"Taboo\". Un altro singolo \u00e8 stato la traccia di apertura, \"Ich Bin Kunst\" (il cui titolo in tedesco significa: \u00abIo sono l'arte\u00bb), un pezzo sull'artista di performance Leigh Bowery, grande amico di Boy George, ormai deceduto, il cui personaggio \u00e8 stato interpretato da George nel suo musical, invece di recitare se stesso.\nL'album include anche tutte le ballate acustiche originariamente contenute su \"Cheapness and Beauty\", compreso il singolo \"Il Adore\", nonch\u00e9 un altro singolo tratto da quell'album, \"Same Thing In Reverse\", in una versione acustica diversa sia dal remix dance che ha raggiunto le posizioni pi\u00f9 alte della Billboard Dance Chart negli Stati Uniti d'America, sia dalla versione dell'album (la stessa all'epoca estratta come singolo), pi\u00f9 orientata invece verso le sonorit\u00e0 country. \"Same Thing In Reverse\" \u00e8 dedicata, nei Credits del libretto, ad \u00abEminem e a tutti gli omosessuali carini e spaventati\u00bb... La canzone \"Julian\", una delle nuove tracce, compare anche sul successivo EP \"Straight\", venduto in allegato al nuovo omonimo libro autobiografico di Boy, pubblicato lo stesso anno, il 2002.\nInfine, \"U Can Never B2 Straight\" contiene anche i seguenti pezzi: \"She Was Never He\", tratta dalla compilation pubblicata, su richiesta dei fans, \"The Unrecoupable One Man Bandit\", del 1999; \"Fat Cat\", originariamente sull'album di riunione dei Culture Club, intitolato \"Don't Mind If I Do\" e pubblicato sempre nel 1999; e la popolare traccia ispirata al movimento Hare Krishna, \"Bow Down Mister\", di cui condivide filosofia e sonorit\u00e0 indianeggianti, che regal\u00f2 all'artista uno dei suoi pi\u00f9 recenti successi di classifica in Inghilterra, dopo la separazione della band.\nTracce.\n(16.) [traccia fantasma] \"Out Of Fashion\" (2002) (versione acustica di un brano tratto da \"Taboo\") \u2013 le tracce n\u00b0 15 &amp; 16 (di fatto un'unica traccia, cio\u00e8 la n\u00b0 15 \u2013 la seconda canzone inizia, dopo un lungo periodo di silenzio, all'interno dello stesso numero di traccia) durano in totale 13:27\nCredits.\nIch Bin Kunst.\ndedicata a Leigh Bowery, Nicola e Christine Bateman\nSt. Christopher.\ndedicata a Chris Manning\nShe Was Never He.\ndedicata a Natasha e Jody\nCheapness &amp; Beauty.\ndedicate a tutti i ladri di macchine con tatuaggi\nFat Cat.\ndedicata a tutti i ragazzi etero sessualmente confusi?\nIf I Could Fly.\ndedicata a Michael Dunne\nUnfinished Business.\ndedicata a Kirk Brandon\nJulian.\ndedicata a Julian, naturalmente!\nWrong.\ndedicatea a Luke e a tutti i sognatori\nLetter To A School Friend.\ndedicata a Miss Carter e Michael Crome\nThe Deal.\ndedicata a Michael Dunne\nLosing Control.\ndedicata a Michael Dunne\nSame Thing In Reverse.\ndedicata a Eminem e a tutti gli omosessuali carini e spaventati\nIl Adore.\ndedicata a Stevie Hughes e tutti i ragazzi perduti\nBow Down Mister.\ndedicata al Signore Krishna e John Richardson &amp; famiglia"}
{"id": "1299163", "revid": "339392", "url": "https://it.wikipedia.org/wiki?curid=1299163", "title": "U.S Army Rangers", "text": ""}
{"id": "1299165", "revid": "72396", "url": "https://it.wikipedia.org/wiki?curid=1299165", "title": "Gouves (Grecia)", "text": "Gouves () \u00e8 un ex comune della Grecia nella periferia di Creta (unit\u00e0 periferica di Candia) con 7.761 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Chersonissos.\nMonumenti e luoghi d'interesse.\nGouves \u00e8 una localit\u00e0 turistica ben sviluppata con lunghe spiagge sabbiose, villaggi tradizionali e siti archeologici di notevole interesse.\nA ovest di Gouves vi sono le frazioni di Kokkini Hani e di Amnisos, centri turistici con attrazioni simili, mentre a est vi \u00e8 la localit\u00e0 turistica pi\u00f9 importante, Hersonisos.\nKato Gouves, con la sua lunga spiaggia sabbiosa, \u00e8 il centro turistico pi\u00f9 vicino al paese: ospita numerose strutture alberghiere, da lussuosi hotel ad appartamenti e bungalow e vi sono molti locali, club notturni, taverne, ristoranti tipici e negozi.\nIl territorio comunale comprende anche la selvaggia isola di Dia, situata a 13\u00a0km a nord della localit\u00e0 costiera di Kokkini Hani.\nMonastero di San Giovanni Teologo.\nA breve distanza si possono raggiungere villaggi pittoreschi e siti interessanti, come il monastero di San Giovanni Teologo (\"Agios Ioannis Theologos\"), che sorge su un'altura verdeggiante a sud-est del villaggio di Anopolis.\nL'edificio era compreso nel monastero di San Giorgio, situato a nord: a causa dei frequenti saccheggi nel XVI e nel XVII secolo i monaci furono costretti ad abbandonare il monastero per trasferirsi in quello di San Giovanni. Sotto il dominio turco, il monastero ospit\u00f2 alcuni rivoluzionari cretesi e una scuola segreta: tali attivit\u00e0 cessarono nel luglio del 1896, quando i turchi lo distrussero. In quell'episodio, gli abitanti del contiguo villaggio di Anopolis vennero massacrati. Pochi anni dopo Kalinikos Deskalakis si occup\u00f2 di ricostruire il monastero.\nGrotta di Skotino.\nLa grotta di Skotino, profonda 130 metri e larga 36, si trova ad appena 6\u00a0km verso l'entroterra ed \u00e8 una delle pi\u00f9 grandi e suggestive dell'isola. La grotta fu esplorata per la prima volta da Sir Arthur Evans e, in seguito, da archeologi greci e francesi.\nNella grotta, che si articola in quattro livelli, sono state rinvenute numerose offerte votive del periodo minoico testimonianti la presenza di un santuario. Questo era probabilmente consacrato alla divinit\u00e0 cretese \"Brytomartis\", che fu poi identificata con la dea Artemide.\nGrotta di Eileithyia.\nLa grotta di Eileithyia, situata a un chilometro da Amisos (a circa 7\u00a0km dal capoluogo regionale), fu un santuario importante fin dal Neolitico: consacrata a Eileithyia, dea della fertilit\u00e0 e del parto. La grotta ha pianta approssimativamente rettangolare: \u00e8 lunga 64 metri e larga da 9 a 12. Dopo l'entrata vi \u00e8 un'anticamera, che conduce a una stanza rettangolare circondata da stalagmiti cilindriche, oggetto di culto da parte dei pellegrini. All'uscita della cava vi \u00e8 uno spiazzo, noto come \"La piazza degli altari\": tale cortile fu probabilmente teatro di cerimonie. La grotta fu visitata fino alla caduta dell'Impero Romano.\nVille minoiche.\nI siti archeologici di maggior rilievo sono la villa minoica di Kokkini Hani e quella di Amnisos.\nNella localit\u00e0 nota come Nirou Hani, gli archeologi trovarono una villa minoica ben conservata, risalente all'Et\u00e0 dei Nuovi Palazzi. La villa di Kokkini Hani, sviluppata su due piani, ricopriva un'area di circa 1.000\u00a0m\u00b2 e presentava le caratteristiche tipiche dell'architettura minoica: due corti pavimentate, corridoi di collegamento, depositi, pozzetti, scrigni ecc. In alcune stanze vennero rinvenuti oltre 40 cavalletti ed enormi asce a doppio taglio, che inducono a pensare che il proprietario della villa era un alto sacerdote. La villa fu distrutta da un incendio tremendo. I reperti, portati alla luce dagli scavi, sono oggi ospitati nel Museo Archeologico di Herakleion.\nNelle vicinanze di Amnisos gli archeologi scoprirono una villa minoica eretta nel 1600 a.C.: in una delle sue stanze fu rinvenuto lo splendido affresco noto come \"Il Principe dei Gigli\", che \u00e8 oggi esposto al Museo archeologico di Candia."}
{"id": "1299166", "revid": "1305772", "url": "https://it.wikipedia.org/wiki?curid=1299166", "title": "Gouves", "text": "Gouves pu\u00f2 riferirsi a:"}
{"id": "1299167", "revid": "870065", "url": "https://it.wikipedia.org/wiki?curid=1299167", "title": "Arca", "text": ""}
{"id": "1299168", "revid": "176990", "url": "https://it.wikipedia.org/wiki?curid=1299168", "title": "Kasteli", "text": "Kasteli () \u00e8 un ex comune della Grecia nella periferia di Creta (unit\u00e0 periferica di Candia) con 6.819 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Minoa Pediada."}
