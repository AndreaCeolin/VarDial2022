{"id": "1255080", "revid": "125975428", "url": "https://it.wikipedia.org/wiki?curid=1255080", "title": "30 Minutes", "text": "30 Minutes \u00e8 un singolo del duo russo t.A.T.u., pubblicato in Europa il 21 giugno 2003 come terzo estratto dal primo album in lingua inglese \"200 km/h in the Wrong Lane\". \nLa versione originale in russo della canzone \u00e8 30 minut (in cirillico: \"30 \u043c\u0438\u043d\u0443\u0442\"), terzo e ultimo singolo estratto nel settembre 2001 dallo stesso album in lingua russa \"200 po vstre\u010dnoj\".\nDescrizione.\nLa canzone \u00e8 stata scritta da Ivan \u0160apovalov, Sergio Galoyan, Martin Kierszenbaum e Valerij Polienko, con la produzione a cura di Kierszenbaum e Robert Orton. Il brano usc\u00ec promozionalmente in alcune nazioni europee.\nMalgrado l'accoglienza positiva da parte della critica musicale, \"30 Minutes\" non riusc\u00ec a posizionarsi in nessuna classifica rilevante, fatta eccezione per la Romania dove raggiunse il 34\u00ba posto nella Romanian Top 100.\nVersione originale russa.\nLa versione originale della canzone, intitolata \"30 minut\" (30 \u043c\u0438\u043d\u0443\u0442), fu pubblicata in Russia nel settembre del 2001 come terzo e ultimo estratto dall'album di esordio russo \"200 po vstre\u010dnoj\". Differentemente dalla versione inglese, \"30 minut\" ebbe un buon successo nel paese di origine, e lo stesso avvenne per il video musicale. Il brano entr\u00f2 immediatamente in rotazione (30-35 volte a settimana) sulle principali stazioni radio russe, come \"Russkoye Radio\", \"Dynamit\", \"Europe Plus\" e \"Love Radio\", venendo trasmesso complessivamente circa volte. \nIl videoclip della canzone rimase in cima alle hit parade di MTV Russia e Muz-TV tra l'autunno del 2001 e l'inverno del 2002, con un totale di oltre riproduzioni televisive.\nVideo musicale.\nIl video \u00e8 identico per entrambe le versioni (russa e inglese), ma \u00e8 stato maggiormente trasmesso dalle reti televisive russe nella sua versione originale. Nel video, Lena \u00e8 seduta su una giostra a cavalli, baciando e stringendo un alto ragazzo. Ci sono diversi primi piani delle mani del ragazzo che stringono il sedere di Lena; la gonna viene tolta e mentre continuano a baciarsi Lena appoggia il seno sul torace del ragazzo, entrambi seminudi (questa scena appare solamente nella versione non censurata del video).\nJulia vede Lena che bacia il ragazzo e la si vede chiusa nel bagno della scuola costruire una grezza bomba ad orologeria che infiler\u00e0 di nascosto nello zainetto di Lena. Nel finale del video gli amanti, la giostra e Julia esplodono.\nIvan \u0160apovalov ha diretto il video nell'agosto del 2001. Le stesse riprese sono successivamente state utilizzate per la versione in inglese della canzone. Il video caus\u00f2 diverse polemiche a causa della nudit\u00e0 presente in esso, che ne costrinsero la censura."}
{"id": "1255089", "revid": "33689", "url": "https://it.wikipedia.org/wiki?curid=1255089", "title": "The Golden Mask", "text": ""}
{"id": "1255093", "revid": "1833487", "url": "https://it.wikipedia.org/wiki?curid=1255093", "title": "Varignano", "text": "Il Varignano \u00e8 una frazione del comune di Porto Venere in provincia della Spezia, ubicata sul litorale orientale del Golfo dei Poeti.\nGeografia fisica.\nIl territorio del Varignano \u00e8 circoscritto ad un breve tratto di costa del golfo ed \u00e8 costituito da una baia che si affaccia sul golfo spezzino. La baia \u00e8 delimitata da due promontori: sul primo \u00e8 ubicato il Comando Subacquei ed Incursori, sul secondo una batteria della Marina militare, prospiciente la diga foranea.\nOltre che dal mare, il Varignano \u00e8 raggiungibile attraverso la strada S.S.530 \"di Porto Venere\".\nStoria.\nIl luogo del Varignano era gi\u00e0 frequentato in epoca romana, come testimoniano gli importanti resti archeologici di una villa da cui provengono statue e reperti vari di et\u00e0 adrianea.\nLe notizie medievali pi\u00f9 antiche su questa localit\u00e0 sono contenute in documenti dell'XI secolo, legati alla famiglia degli Obertenghi.\n&lt;br&gt;La localit\u00e0 segu\u00ec le vicende del borgo della Spezia e del suo golfo, con il susseguirsi delle varie dominazioni fino al governo della Repubblica di Genova.\nNei primi anni del XIX secolo Napoleone Bonaparte ordin\u00f2 di approntare un progetto per la costruzione di un arsenale marittimo nell'insenatura, protetto da postazioni di artiglieria collocate sulle alture circostanti.\nMonumenti e luoghi d'interesse.\nArchitetture militari.\nIn epoca molto pi\u00f9 tarda la Repubblica di Genova, per la sua posizione isolata, vi costruisce nel 1724 un Lazzaretto per sottoporvi a quarantena equipaggi e merci. Cos\u00ec la localit\u00e0 diviene comunemente nota anche con la denominazione di \"Lazzaretto\".\nL'utilizzo per questa funzione perdur\u00f2 fino alla met\u00e0 del XIX secolo quando, a seguito del grande sviluppo della Spezia, si rese necessario rimuoverla definitivamente per trasferirla all'isola dell'Asinara nel 1866.\nNel 1862, nell'ospedale del forte, fu ospitato Giuseppe Garibaldi, ferito nello scontro con l'esercito piemontese all'Aspromonte. \nIl forte \u00e8 oggi sede del Comando Subacquei ed Incursori."}
{"id": "1255102", "revid": "29244", "url": "https://it.wikipedia.org/wiki?curid=1255102", "title": "Bathydoris inflata", "text": ""}
{"id": "1255104", "revid": "29244", "url": "https://it.wikipedia.org/wiki?curid=1255104", "title": "Bathydoris browni", "text": ""}
{"id": "1255109", "revid": "33689", "url": "https://it.wikipedia.org/wiki?curid=1255109", "title": "Metal Gear Online", "text": " era uno spin-off della saga \"Metal Gear\" basato totalmente sul multiplayer online, che permetteva a un massimo di sedici giocatori di sfidarsi in partite di vario tipo. Il titolo venne annunciato da Hideo Kojima durante l'evento della celebrazione del 20\u00ba anniversario della saga di \"Metal Gear\".\nIl 12 giugno 2012, alle ore 23:59 (JST), il servizio online \u00e8 stato disattivato poich\u00e9 aveva ormai offerto tutto ci\u00f2 che poteva, secondo quanto dichiarato da Konami. In origine sarebbe dovuto durare tre anni, ma la chiusura \u00e8 stata posticipata per sostenere i giocatori pi\u00f9 affezionati. La chiusura ha coinciso con il quarto anniversario del gioco, e durante questo periodo il gioco ha raggiunto il milione di iscritti.\nModalit\u00e0 di gioco.\nLa prima volta che si gioca bisogna creare il proprio personaggio, scegliendone il nome, i vestiti, gli accessori, l'aspetto e la voce. I vestiti e gli accessori indossati non hanno effetti sul gioco, quindi per esempio non forniscono maggiore protezione dai danni. Scelto il personaggio si pu\u00f2 creare una nuova partita, decidere se essere assegnati automaticamente ad una partita gi\u00e0 avviata (in tal caso il sistema cercher\u00e0 di mettere insieme giocatori dello stesso livello), scegliere manualmente a quale partita unirsi, oppure cominciare una sessione di addestramento. L'\"addestramento solitario\" permette di prendere confidenza con i comandi esercitandosi su dei manichini e bersagli mobili, mentre nell\"'addestramento principianti\" si viene istruiti da altri giocatori pi\u00f9 esperti.\n\"Metal Gear Online\" pu\u00f2 ospitare fino a sedici giocatori per ogni partita; in base al tipo di partita essi possono essere suddivisi in due squadre oppure gareggiare ognuno per conto suo. Il loro obiettivo \u00e8 generalmente uccidere o neutralizzare quanti pi\u00f9 avversari possibile, facendo uso di armi, tecniche di combattimento corpo a corpo e ricorrendo anche alla mimetizzazione. Il gioco offre infatti tattiche e modalit\u00e0 appositamente pensate per incentivare il gameplay stealth nei giocatori: muri, macchine, buche e scatole di cartone pullulano per permettere nascondigli e imboscate. Una fotocamera digitale pu\u00f2 essere usata nel gioco per scattare fotografie durante le partite, che possono poi essere salvate (fino ad un massimo di 100) e caricate sul sito della community di MGO.\nDifferenze rispetto a MGS4.\nI controlli di \"Metal Gear Online\" sono uguali a quelli di \"\", tuttavia ci sono alcune differenze in certi aspetti del gioco: per esempio non si possono usare l'OctoCamo, l'Anello di minaccia e il Solid Eye (a meno che non si stia usando Snake come personaggio), si possono equipaggiare solo tre armi e le munizioni trasportabili sono limitate; inoltre, quando esse finiscono, non se ne possono raccogliere altre e si deve quindi fare affidamento sul coltello o sul CQC (\"Close Quarters Combat\", Combattimento a Distanza Ravvicinata). Bastano pochi colpi al corpo per ridurre a zero l'energia e i colpi alla testa sono letali, ma non si pu\u00f2 recuperare l'energia o la psiche restando fermi e non ci sono oggetti curativi. Quando si muore, si ricomincia a giocare da un altro punto della mappa.\nIl sistema SOP.\nUna caratteristica peculiare di \"Metal Gear Online\" \u00e8 il sistema SOP, una rete creata dalle nanomacchine contenute nel corpo dei soldati che permette alle squadre di condividere informazioni sul campo di battaglia. I personaggi collegati dal SOP possono vedere le reciproche posizioni anche quando sono separati da ostacoli, e vengono informati di ogni compagno che sia \"intrattenuto\" da una rivista, che sia colpito, addormentato, che stia parlando o che stia morendo. Il SOP permette anche di evitare il fuoco amico, bloccando temporaneamente l'arma di chi ha sparato contro un membro della propria squadra. Inoltre, se si immobilizza un nemico con una mossa CQC ed \u00e8 attiva l'abilit\u00e0 \"Scansione\", \u00e8 possibile vedere la posizione dei giocatori collegati con il nemico catturato. I giocatori possono comunicare fra loro anche tramite dei messaggi prestabiliti di vario tipo, oppure usando la chat, sia testuale che vocale.\nAbilit\u00e0.\n\"Metal Gear Online\" permette ai giocatori di selezionare delle abilit\u00e0 da usare durante una partita. Inizialmente tutte le abilit\u00e0 sono di livello 1, ma facendo ci\u00f2 che le abilit\u00e0 prevedono (per esempio sparare con i mitra per l'abilit\u00e0 mitra) mentre sono selezionate, esse salgono di livello. Le abilit\u00e0 selezionate possono occupare, in base al loro tipo e livello, da uno a tre slot, su un totale di quattro slot disponibili; si pu\u00f2 quindi giocare una partita con un numero limitato di abilit\u00e0, ma queste possono essere cambiate tra una partita e l'altra.\nClan.\n\"Metal Gear Online\" supporta la possibilit\u00e0 di formare dei clan con una propria bandiera. I personaggi che vogliono creare un clan devono essere almeno di livello tre e devono aver giocato almeno venti ore. Il \"capo clan\" sceglie l'emblema, pu\u00f2 inviare notizie ai membri e invitarli ad una partita. Il numero massimo di membri per clan \u00e8 fissato a 64.\nEmblemi.\nA seconda delle proprie statistiche i giocatori vengono premiati con emblemi raffiguranti animali che rappresentano metaforicamente le caratteristiche peculiari dello stile di gioco adottato: per esempio, se si usa molto il visore notturno si otterr\u00e0 l'emblema del \"gufo\", mentre se si viene spesso presi in trappola si guadagna il \"ratto\", e cos\u00ec via.\nTipi di partite.\nQuando si crea una partita, bisogna selezionare in quali mappe essa si svolger\u00e0, fino a un massimo di quindici (anche ripetendo la stessa mappa). Molte mappe sono inedite, mentre altre riprendono luoghi gi\u00e0 noti, come \"Groznyj Grad\" (la fabbrica di armi dove in \"Metal Gear Solid 3\" era presente lo Shagohod), \"Urban Ultimatum\" (una mappa che era inclusa nel primo per PlayStation 2 con il nome di \"City Under Siege\") o \"Icebound Inferno\" (zona ambientata a Shadow Moses dove vi fu lo scontro tra Sniper Wolf e Solid Snake in \"Metal Gear Solid\").\nPer ogni mappa si deve poi decidere il tipo di gioco, scegliendo tra i seguenti:\nLe regole della battaglia sono in qualche modo modificabili: per esempio possono essere attivati i \"Punti Drebin\" che vengono guadagnati dai giocatori grazie alle uccisioni fatte ed ai colpi alla testa, e che possono essere spesi, al momento del \"respawn\" o tornando alla propria base, per personalizzare le armi o equipaggiarsi con armi di tipo avanzato. Se invece \u00e8 attiva la regola \"Solo colpi alla testa\", qualora un giocatore uccidesse un nemico non colpendolo alla testa morirebbe anch'egli come penalit\u00e0. Infine la regola \"Colpi alla testa disabilitati\" rende i danni causati dai colpi alla testa come quelli al corpo, cio\u00e8 non letali al primo colpo.\nSviluppo.\nIl gioco \u00e8 stato disponibile in versione beta in Giappone, Europa e America del Nord. In Giappone il test dur\u00f2 dal 20 agosto al 3 settembre 2007 e fu aperto a 3000 utenti; in Europa e in America del Nord il test avrebbe dovuto cominciare il 21 aprile e terminare il 6 maggio 2008, ma alcuni problemi causati dalla mancanza dei numeri seriali in America del Nord e l'alto livello di traffico dati nei server costrinsero Konami a ritardare l'inizio del test, che cominci\u00f2 il 25 aprile e si concluse l'11 maggio 2008.\nPacchetto base ed espansioni.\nIl pacchetto base di \"Metal Gear Online\" includeva cinque mappe (\"Ambush Alley\", \"Blood Bath\", \"Gronznyj Grad\", \"Midtown Maelstrom\" e \"Urban Ultimatum\") e permetteva di giocare nel ruolo di Old Snake nelle \"Missioni di infiltrazione\". Successivamente il gioco \u00e8 stato arricchito con tre espansioni che aggiungevano nuovi personaggi, oggetti e mappe utilizzabili. Le espansioni acquistabili erano tre: GENE, MEME e SCENE.\n\"GENE Expansion\".\nLa prima espansione per \"Metal Gear Online\", chiamata \"Gene expansion\", \u00e8 stata distribuita il 17 luglio 2008; la versione \"plus\" contiene uno slot per la registrazione di un personaggio. L'espansione d\u00e0 l'opportunit\u00e0 di creare soldati di sesso femminile e include molte altre novit\u00e0, tra cui tre nuove mappe (\"Tomb of Tubes\", \"Virtuous Vista\" e \"Coppertown Conflict\") e due nuovi personaggi speciali con le rispettive abilit\u00e0:\nL'espansione include anche la modalit\u00e0 sopravvivenza e un nuovo sistema di ricompense. I giocatori che vincono la sopravvivenza ricevono dei punti ricompensa che possono essere scambiati per ottenere nuovi oggetti per il proprio personaggio dal negozio ricompense.\n\"MEME Expansion\".\nLa seconda espansione, chiamata \"MEME expansion\", \u00e8 stata distribuita il 25 novembre 2008. La \"MEME exspansion\" richiedeva l'installazione della \"Gene exspansion\", ma era disponibile anche un pacchetto con entrambe le espansioni. I giocatori che installano la \"Meme exspansion\" posso giocare la modalit\u00e0 Torneo, giocare nelle lobby di sopravvivenza MEME e utilizzare gli speciali oggetti di camuffamento nel negozio ricompense. L'espansione introdusse le modalit\u00e0 \"Deathmatch ottico\" e \"Intervallo\", tre nuove mappe (\"Forest Firefight\", \"Winther Warehouse\" e \"Silo Sunset\") e due nuovi personaggi:\n\"SCENE Expansion\".\nLa terza espansione, chiamata \"SCENE expansion\", \u00e8 stata distribuita il 17 marzo 2009. In SCENE si pu\u00f2 accedere a esclusivi completi come la Haeven trooper o Cappotto resistenza est europea dal negozio ricompense. L'espansione includeva quattro nuove mappe (\"Hazard House\", \"Ravaged Riverfront\", \"Outer Outlet\" e \"Icebound Inferno\", quest'ultima distribuita il 16 giugno 2009) e permetteva di giocare con tre nuovi personaggi:\nDopo l'uscita della SCENE Expansion \u00e8 stata aggiunta una nuova modalit\u00e0, il Patriot. I \"Patriot\" saranno scelti a caso una volta alla settimana dalla lotteria. Se si viene scelti come Patriot, si pu\u00f2 usare l'arma \"Patriot\" per una settimana in tutte le partite eccetto le battaglie ufficiali. Tutti i Patriot hanno l'icona \"Patriot\" accanto al proprio nome nel Menu Istruzioni e nel Menu iniziale. Il Patriot non necessita di caricamenti come accade, invece, per le altre armi. Quando si spara con il Patriot una volta su tre potrebbe partire qualche spezzone della canzone \"Snake Eater\".\nChiusura del servizio online.\nEcco gli eventi che hanno preceduto la definitiva chiusura del gioco:\n\"Metal Gear Arcade\".\n\"Metal Gear Arcade\" \u00e8 la versione arcade di \"Metal Gear Online\" sviluppata da Kojima Productions e pubblicata il 20 dicembre 2010 in Giappone. I cabinet, dotati di sedia, schermo e occhiali stereoscopici 3D, audio surround e microfono, sono collegati tra loro per consentire a un massimo di sedici persone di giocare partite multigiocatore online. Un sensore montato sugli occhiali consente al giocatore di controllare la visuale muovendo la testa. Le mappe e le regole di gioco sono per la maggior parte uguali a quelle di \"Metal Gear Online\", ma \u00e8 stato introdotto un nuovo sistema di gestione delle squadre, chiamato SOKKU, che permette di ottenere in modo facile e veloce informazioni sui propri alleati."}
{"id": "1255113", "revid": "56818", "url": "https://it.wikipedia.org/wiki?curid=1255113", "title": "Tuberculosi", "text": ""}
{"id": "1255138", "revid": "117744800", "url": "https://it.wikipedia.org/wiki?curid=1255138", "title": "Zannabl\u00f9", "text": "Zannablu \u00e8 un fumetto scritto e disegnato da Stefano Bonfanti e Barbara Barbieri \u2013 meglio noti come Dentibl\u00f9 \u2013 e pubblicato a partire dal 2000, prima come autoproduzione, quindi dalla casa editrice Dentibl\u00f9. Ne sono stati pubblicati finora quaranta numeri, ventidue dei quali sono parodie di libri o film.\n\u00c8 un fumetto umoristico, con animali antropomorfi come personaggi; il protagonista \u00e8 un giovane cinghiale con le zanne blu cobalto, chiamato appunto Zannabl\u00f9, che vive in un mondo abitato principalmente da suini.\nIl mondo di Zannabl\u00f9.\nIl mondo in cui \u00e8 ambientato il fumetto \u00e8 popolato principalmente da tre specie: maiali, cinghiali e porcospini.\nI maiali sono i detentori del potere politico, infatti sono la sola specie ad avere rappresentanti in Parlamento, e disprezzano apertamente i cinghiali, che ritengono rozzi ed ignoranti.\nI cinghiali vivono in campagna e sono soprattutto contadini. Rustici, ingenui ed ottusi al limite dell'incredibile, diffidano istintivamente dei maiali che li governano, ma non hanno la cultura necessaria ad assumere autonomia politica.\nI porcospini sono una parodia dei giapponesi, con occhi a mandorla e denti sporgenti. Seguono un'etica samurai incentrata sull'onore. Nella citt\u00e0 dei maiali sono una minoranza etnica, ma la maggior parte della loro comunit\u00e0 \u2013 molto pi\u00f9 numerosa di quelle dei maiali e dei cinghiali \u2013 vive autonomamente nel \"bosco di Chissaddove\". Sono disegnati con il naso a grugno, come se fossero anche loro dei suini.\nIl dialetto cinghialese.\nUna delle caratteristiche pi\u00f9 famose del fumetto \u00e8 che i cinghiali parlano un dialetto tutto loro: il \"cinghialese\" (o \"cignalese\", come essi lo chiamano). Le sue caratteristiche principali sono:\nUmorismo.\nL'umorismo della serie \u00e8 paradossale, demenziale, a volte grottesco.\nMolte gag sono basate sull'iperbole (soprattutto quelle che riguardano la stupidit\u00e0 dei cinghiali); sull'equivoco, spesso dovuto anche questo alla scarsa intelligenza dei protagonisti; sul creare delle aspettative nel lettore per poi tradirle. Il protagonista sembra spesso non avere idea di come dovrebbe comportarsi nella situazione in cui si trova, e d'altra parte i suoi compagni raramente sono in grado di correggerlo, o i suoi nemici di trarre vantaggio dalla sua incapacit\u00e0.\nUna delle battute che ricorre pi\u00f9 spesso \u00e8 la frase \"scemo chi legge\", inserita a sorpresa nello sfondo delle vignette e visibile solo ad un esame pi\u00f9 attento. Il modo in cui sono disegnate le zampe dei personaggi, apparentemente staccate dal corpo e fluttuanti a poca distanza da esso, \u00e8 un'altra fonte di battute ricorrenti: quando uno dei personaggi parla di ginocchia o gomiti ce n'\u00e8 sempre un altro che dice di non sapere cosa siano.\nNei primi numeri un altro elemento ricorrente erano costanti frecciatine rivolte verso Mino Reitano: la gag \u00e8 stata mandata tuttavia in pensione dopo la sua morte.\nNumeri pubblicati.\n\"Zannabl\u00f9 Classic\".\nI primi due numeri erano sperimentali e la serie nella sua forma definitiva \u00e8 iniziata con il numero 3. Poich\u00e9 i primi due numeri avevano un formato diverso da quello dei successivi sono i soli che non siano mai stati ristampati una volta esauriti, cos\u00ec che oggi sono introvabili. Nel 2010 \u00e8 uscito \"Zannabl\u00f9 e il segreto della besciamella - Anniversary Edition\", un remake del primo numero che include anche la versione originale (seppur in formato microscopico, con 9 tavole in ogni pagina). L'albo \u00e8 numerato 1 e quindi va a sostituire la versione originale nella numerazione della serie. Un remake simile per \"Il manoscritto della Niu Eidg\" non \u00e8 stato tuttavia mai preso in considerazione.\n\"Zannini\".\nGli \"Zannini\" sono storie pi\u00f9 brevi in formato ridotto rispetto agli albi regolari. Inizialmente i primi 4 numeri della serie uscirono separatamente, in seguito insieme agli ultimi due numeri della raccolta usc\u00ec anche il cofanetto con tutti e 6 gli albi inclusi.\n\"Zannini Horror\".\nA differenza della serie precedente, gli \"Zannini Horror\" uscirono solamente in cofanetto.\n\"Zannabl\u00f9 Color\".\nA partire dal 2012, gli albi di Zannabl\u00f9 sono non pi\u00f9 in bianco e nero ma a colori. Da qui in poi la serie \u00e8 indicata come \"Zannabl\u00f9 Color\", e gli albi precedenti vengono ribattezzati \"Zannabl\u00f9 Classic\" di conseguenza. Nel 2017, dopo l'uscita del quarto e ultimo capitolo, la serie \"Le cronache del Porcomondo\" diventa disponibile anche in cofanetto.\n\"Zannabl\u00f9 Gold\".\n\"Zannabl\u00f9 Gold\" \u00e8 una serie di ristampe delle storie della collana \"Zannabl\u00f9 Classic\" raccolte in albi da 2 e colorate. La versione de \"Il signore dei porcelli\" inclusa del secondo volume \u00e8 in realt\u00e0 una versione ridisegnata della storia originale. Un'altra modifica \u00e8 presente nella riedizione di \"Harry Porker\" presente nel primo volume, dove l'unica battuta pronunciata dal personaggio di Renato Python viene alterata per rendere pi\u00f9 chiaro come il personaggio sia allo stesso tempo parodia di Severus Piton e Renato Zero.\nEdizioni estere.\nNel 2007, al San Diego Comic-Con vengono fatte uscire delle versioni in Inglese di quattro volumi della serie come pilota: si tratta di \"Harry Porker\", \"Spider-Mad - L'Incredibile Uomo Grugno\" (\"Hamazing Spider-Mad\"), \"Maiali dei Caraibi\" (\"Pigsty of the Caribbean\") e \"Star Porks\". Il retro delle copertine annunciano anche edizioni tradotte di \"Kill Pig\" e \"Il signore dei porcelli\" (\"Lord of the Pigs\"), che tuttavia non saranno mai realizzate.\nAltre produzioni.\nNel 2011 esce una serie di 10 accendini da collezione dedicati a \"Il signore dei porcelli\", raffiguranti sia personaggi apparsi effettivamente nel fumetto (Gandolfo lo stregone, Follum il maiale pazzo, Pauron il signore di Porkor e il Nazpig) che altri creati appositamente (Ham e Padron Frode, Arapork detto Grancasso, Legolard l'elfo di Granbuzzone, Brontolo il re dei nani, Gabriell la maiala del bosco e Sarumaial della torre di Pisengard).\nNel 2013 vengono creati gli \"Zannacubes\", serie di paper toys raffiguranti Zannabl\u00f9, Giotto, il Maiale Pazzo e Gandolfo (la parodia di Gandalf vista ne \"Il signore dei porcelli\").\nNel 2014, insieme all'albo \"Il Trono di Spiedi\", esce il gioco di carte \"Il Trono di Spiedi - The Game\".\nNel 2018, i Raggi Fotonici compongono \"Zannabl\u00f9 - La Canzone Ufficiale\", sigla dedicata al fumetto il cui CD viene venduto a Lucca Comics &amp; Games quell'anno."}
{"id": "1255139", "revid": "110157", "url": "https://it.wikipedia.org/wiki?curid=1255139", "title": "Ampflwang im Hausruckwald", "text": "Ampflwang im Hausruckwald \u00e8 un comune austriaco di 3 411 abitanti nel distretto di V\u00f6cklabruck, in Alta Austria; ha lo status di comune mercato (\"Marktgemeinde\"). "}
{"id": "1255147", "revid": "21880", "url": "https://it.wikipedia.org/wiki?curid=1255147", "title": "Sandersonia", "text": ""}
{"id": "1255148", "revid": "110157", "url": "https://it.wikipedia.org/wiki?curid=1255148", "title": "Attersee am Attersee", "text": "Attersee am Attersee \u00e8 un comune austriaco di 1 604 abitanti nel distretto di V\u00f6cklabruck, in Alta Austria. \u00c8 una delle localit\u00e0 principali del Salzkammergut, celebre per i suoi paesaggi lacustri. Lo stesso lago Attersee e la localit\u00e0 di Unterach furono pi\u00f9 volte visitati, durante le villeggiature estive, dal pittore Gustav Klimt che immortal\u00f2 i paesaggi dal lago il castello di Kammer."}
{"id": "1255153", "revid": "161374", "url": "https://it.wikipedia.org/wiki?curid=1255153", "title": "Rafael Shafir", "text": ""}
{"id": "1255156", "revid": "110157", "url": "https://it.wikipedia.org/wiki?curid=1255156", "title": "Attnang-Puchheim", "text": "Attnang-Puchheim (fino al 1912 Puchheim) \u00e8 un comune austriaco di 8 842 abitanti nel distretto di V\u00f6cklabruck, in Alta Austria; ha lo status di citt\u00e0 (\"Stadtgemeinde\").\nGeografia fisica.\nAttnang-Puchheim ha una superficie di 12,32\u00a0km\u00b2 e si trova a 416 m .s.l.m. Il 38,7% della superficie totale del comune \u00e8 coperto da boschi e il 36,3% \u00e8 usato per l'agricoltura. Sul suo territorio scorrono i fiumi Ager, Aurach e Redlbach; sull'Ager sono state costruite alcune centrali idroelettriche, che sono una fonte d'energia importante per tutto il distretto.\nStoria.\nPuchheim \u00e8 citato per la prima volta nel 1135 e Attnang nel 1242. Il castello di Puchheim, costruito su una collina, ha determinato la storia della citt\u00e0; sebbene la tradizione attribuisca l'edificazione della fortezza all'anno 1050, la data effettiva non \u00e8 determinata con certezza. Andato distrutto in un incendio nel 1585, il castello fu ricostruito sulle stesse fondamenta nella forma che conserva ancora oggi.\nLa storia di Attnang-Puchheim fu a lungo segnata da quella del suo castello e dei suoi padroni, fino a quando nel 1851 l'arciduca Massimiliano d'Asburgo-Este non lo don\u00f2 alla Congregazione del Santissimo Redentore, che lo trasform\u00f2 in un convento. La cappella del castello \u00e8 legata alla storia del Carlismo: qui nel 1936 fu sepolto il pretendente al trono spagnolo della dinastia carlista Alfonso Carlo di Borbone, assieme alla consorte Maria das Neves di Braganza, alla duchessa Maria Antonia di Braganza e al principe Renato di Borbone-Parma. Nel 1982 l'ultima imperatrice d'Austria-Ungheria Zita, dopo la revoca dell'esilio concessa dal cancelliere Bruno Kreisky, visit\u00f2 anche Attnang-Puchheim per commemorare la tomba di sua madre Maria Antonia.\nDistrutta durante la seconda guerra mondiale, la citt\u00e0 fu in gran parte ricostruita nel dopoguerra; nel 1955 ricevette lo status di comune mercato e nel 1990 quello di citt\u00e0.\nEconomia.\nTra le numerose imprese di Attnang-Puchheim la pi\u00f9 grande \u00e8 la STIWA, che occupa pi\u00f9 di mille persone, mentre la ditta alimentare S. Spitz impiega circa 650 persone.\nInfrastrutture e trasporti.\nAttnang-Puchheim \u00e8 un importante punto d'incrocio infrastrutturale. L'apertura della tratta ferroviaria Salzkammergutbahn tra l'Alta Austria e la Stiria, nel 1877, rese Attnang-Puchheim uno snodo ferroviario di rilievo; la stazione cittadina \u00e8 il punto di congiungimento con la Westbahn che collega Vienna a Linz e a Salisburgo.\nLa strada federale 1 (Wiener Stra\u00dfe), da Vienna a Salisburgo, corre parallelamente all'autostrada A1 e attraversa Attnang-Puchheim. A circa otto chilometri del centro di Attnang si trova l'entrata dell'autostrada A1 di Regau."}
{"id": "1255157", "revid": "17654", "url": "https://it.wikipedia.org/wiki?curid=1255157", "title": "Simon Mayr", "text": ""}
{"id": "1255159", "revid": "110157", "url": "https://it.wikipedia.org/wiki?curid=1255159", "title": "Atzbach", "text": "Atzbach \u00e8 un comune austriaco di 1 178 abitanti nel distretto di V\u00f6cklabruck, in Alta Austria."}
{"id": "1255160", "revid": "110157", "url": "https://it.wikipedia.org/wiki?curid=1255160", "title": "Chiesa di San Michele (Monaco di Baviera)", "text": "La chiesa di San Michele (in tedesco: \"Michaelskirche\") \u00e8 una delle chiese pi\u00f9 importanti di Monaco di Baviera.\nVenne costruita dal duca Guglielmo V di Baviera per l'ordine dei Gesuiti. La chiesa ed il monastero adiacente erano la sede del potere cattolico oltre le Alpi. Da qui prese forma la Controriforma, la ricattolicizzazione del mondo di lingua tedesca e, in senso largo, la guerra dei trent'anni.\nNel XX secolo, dal pulpito di questa chiesa, il padre gesuita Rupert Mayer, oggi beato, predic\u00f2 contro il regime nazista. Nonostante forti minacce ed arresti continu\u00f2 nella sua lotta contro il nazismo finch\u00e9 non fu portato in un campo di concentramento.\nStoria e descrizione.\nLa costruzione inizi\u00f2 nel 1585, ma dopo il crollo del campanile, il progetto sub\u00ec delle modifiche strutturali. Infatti venne allargato il transetto e fu aggiunto un coro, su progetto di Federico Sustris. La chiesa \u00e8 il maggior complesso religioso rinascimentale a nord delle Alpi, e, secondo lo storico Christian Norberg-Schulz, rappresenta una delle prime opere legate all'architettura della Controriforma in Germania.\nLa facciata su tre livelli e con una doppia entrata, \u00e8 un esempio di architettura manierista. Tra le colonne vi sono finestre ed una serie di nicchie che contengono le statue di signori bavaresi e imperatori, impegnati nella difesa del cristianesimo. Il piano terra \u00e8 dominato dalla statua in bronzo di San Michele che precipita all'inferno il diavolo; sullo scudo vi \u00e8 un'immagine del Cristo Redentore, sublime opera del 1588 di Hubert Gerhard.\nDue portali conducono nell'interno, sorprendentemente ampio, che, per la disposizione delle cappelle laterali lungo la navata centrale, ricorda la chiesa del Ges\u00f9 di Roma. . Il coro termina con un imponente altare maggiore, scenografica opera del 1586 eseguita da Wendel Dietrich, incentrato sulla pala di Christoph Schwartz, raffigurante la \"Caduta degli Angeli ribelli\", del 1587.\nNella chiesa in una cappella laterale vengono conservati, in un cofanetto d'oro, i teschi dei santi medici Cosma e Damiano. Una volta al mese il cofanetto viene aperto per rendere visibili le reliquie e per ottenere guarigioni.\nMusica.\nLa chiesa fu famosa per il suo organo e le sue rappresentazioni teatrali religiose.\nUno dei organisti e compositori pi\u00f9 celebri operanti a San Michele era Caspar Ett.\nMonumenti.\nLa chiesa contiene il monumento funebre di Eugenio di Beauharnais, marito della figlia del re Massimiliano I, opera dello scultore Bertel Thorvaldsen. La cripta, posta sotto il coro, \u00e8 una delle 3 cripte monacensi dove vengono seppelliti tuttora i membri della famiglia ducale/reale Wittelsbach, tra cui:\nInoltre, nella chiesa \u00e8 sepolto il teologo della controriforma e arcivescovo di Zara Minuccio Minucci."}
{"id": "1255163", "revid": "5376", "url": "https://it.wikipedia.org/wiki?curid=1255163", "title": "Sysop", "text": ""}
{"id": "1255166", "revid": "110157", "url": "https://it.wikipedia.org/wiki?curid=1255166", "title": "Aurach am Hongar", "text": "Aurach am Hongar \u00e8 un comune austriaco di 1 672 abitanti nel distretto di V\u00f6cklabruck, in Alta Austria."}
{"id": "1255171", "revid": "767487", "url": "https://it.wikipedia.org/wiki?curid=1255171", "title": "Berg im Attergau", "text": "Berg im Attergau \u00e8 un comune austriaco di 1 028 abitanti nel distretto di V\u00f6cklabruck, in Alta Austria. \u00c8 stato creato nel 1938 dalla fusione dei precedenti comuni di Berg ed Eggenberg."}
{"id": "1255173", "revid": "110157", "url": "https://it.wikipedia.org/wiki?curid=1255173", "title": "Desselbrunn", "text": "Desselbrunn \u00e8 un comune austriaco di 1 807 abitanti nel distretto di V\u00f6cklabruck, in Alta Austria."}
{"id": "1255176", "revid": "110157", "url": "https://it.wikipedia.org/wiki?curid=1255176", "title": "Fornach", "text": "Fornach \u00e8 un comune austriaco di 952 abitanti nel distretto di V\u00f6cklabruck, in Alta Austria."}
{"id": "1255181", "revid": "110157", "url": "https://it.wikipedia.org/wiki?curid=1255181", "title": "Frankenburg am Hausruck", "text": "Frankenburg am Hausruck \u00e8 un comune austriaco di 4 915 abitanti nel distretto di V\u00f6cklabruck, in Alta Austria; ha lo status di comune mercato (\"Marktgemeinde\")."}
{"id": "1255183", "revid": "98385", "url": "https://it.wikipedia.org/wiki?curid=1255183", "title": "Morlocchi", "text": ""}
{"id": "1255185", "revid": "44939", "url": "https://it.wikipedia.org/wiki?curid=1255185", "title": "Rubisco", "text": ""}
{"id": "1255187", "revid": "110157", "url": "https://it.wikipedia.org/wiki?curid=1255187", "title": "Frankenmarkt", "text": "Frankenmarkt \u00e8 un comune austriaco di 3 709 abitanti nel distretto di V\u00f6cklabruck, in Alta Austria; ha lo status di comune mercato (\"Marktgemeinde\"). "}
{"id": "1255192", "revid": "110157", "url": "https://it.wikipedia.org/wiki?curid=1255192", "title": "Gampern", "text": "Gampern \u00e8 un comune austriaco di 2 851 abitanti nel distretto di V\u00f6cklabruck, in Alta Austria."}
{"id": "1255196", "revid": "110157", "url": "https://it.wikipedia.org/wiki?curid=1255196", "title": "Innerschwand am Mondsee", "text": "Innerschwand am Mondsee \u00e8 un comune austriaco di 1 165 abitanti nel distretto di V\u00f6cklabruck, in Alta Austria."}
{"id": "1255198", "revid": "110157", "url": "https://it.wikipedia.org/wiki?curid=1255198", "title": "Lenzing", "text": "Lenzing \u00e8 un comune austriaco di 5 008 abitanti nel distretto di V\u00f6cklabruck, in Alta Austria; ha lo status di comune mercato (\"Marktgemeinde\"). "}
{"id": "1255199", "revid": "767487", "url": "https://it.wikipedia.org/wiki?curid=1255199", "title": "I due cavalieri di Minni", "text": "I due cavalieri di Minni (\"The Barn Dance\") \u00e8 il titolo del quarto cortometraggio di Topolino del 14 marzo 1929.\nTrama.\nTutto comincia quando Topolino va da Minni per portarla in una sala da ballo. Minni per\u00f2 preferisce la macchina di Gambadilegno a quella di Topolino. Ma quando quella di Gambadilegno si guasta, lei se ne va da Topolino. Mentre sono sul suo carro cercano di baciarsi ma la coda del cavallo lo impedisce dato che colpisce continuamente Topolino in faccia. Allora Topolino lega alla coda un peso per tenerla sempre attaccata al terreno. Ma il cavallo se ne riesce a liberare e continua a scodinzolare. Topolino seccato salta sul cavallo e gli allunga il collo diminuendo la lunghezza della coda e finalmente si baciano. Nella sala i due si mettono a ballare ma Topolino pesta continuamente i piedi a Minni che a questo punto si mette a ballare con Gambadilegno appena arrivato l\u00ec. Topolino prende un palloncino e se lo nasconde nei pantaloni, sembrando leggero quando balla ed evitando anche di pestare i piedi a Minni. Grazie a Gambadilegno, che fa scoppiare il palloncino, Minni scopre l'imbroglio e Topolino rimane in lacrime per terra."}
{"id": "1255203", "revid": "767487", "url": "https://it.wikipedia.org/wiki?curid=1255203", "title": "Manning (Austria)", "text": "Manning \u00e8 un comune austriaco di 821 abitanti nel distretto di V\u00f6cklabruck, in Alta Austria."}
{"id": "1255206", "revid": "767487", "url": "https://it.wikipedia.org/wiki?curid=1255206", "title": "Backbeat - Tutti hanno bisogno di amore", "text": "Backbeat - Tutti hanno bisogno d'amore (\"Backbeat\") \u00e8 un film del 1994 diretto da Iain Softley.\nSi tratta del primo lungometraggio di Softley, regista veterano dei videoclip che precedentemente aveva lavorato come regista televisivo per la Granada Tv e BBC.\nLa pellicola si basa sul libro biografico \"The real life story behind backbeat Stuart Sutcliffe - The lost Beatles\".\nTrama.\nNel 1960 Stuart Sutcliffe viene ferito alla testa dopo una lite. In seguito si trasferisce ad Amburgo per suonare con il gruppo Johnny and the Moondogs, i futuri Beatles. Proprio l\u00ec incontra la fotografa tedesca Astrid Kirchherr di cui si innamorer\u00e0, e per la quale abbandoner\u00e0 il gruppo. Sutcliffe muore tra le braccia di Astrid il 10 aprile 1962 a causa di un'emorragia cerebrale. Due anni dopo, \"I Want to Hold Your Hand\", singolo dei Beatles, vende 13 milioni di copie in tutto il mondo.\nProduzione.\nLe riprese avvennero tra il marzo e agosto 1993 ad Amburgo e a Londra; \nalcune vennero girate anche nei Merseyside. La scena del Top Ten Club di Amburgo venne girata al The Dome di Tufnell Park, a Londra. Le scene interne vennero realizzate presso i Mister Lighting Studios ad Acton (Londra).\nColonna sonora.\nLa pellicola vede i brani dei Beatles suonati e riarrangiati dai migliori musicisti degli anni novanta, ossia Mike Mills (R.E.M.), Thurston Moore (Sonic Youth), Dave Grohl (Nirvana, Foo Fighters), Dave Pirner (Soul Asylum), Greg Dulli (The Afghan Whigs), Don Fleming (Gumball) e Henry Rollins (Black Flag).\nLa colonna sonora non comprende brani firmati da Lennon e McCartney ma altri pezzi rock 'n' roll di altri artisti eseguiti realmente dai Beatles ai loro esordi.\nUnico brano non inciso per la colonna sonora \u00e8 la versione originale di \"My Bonnie\", interpretata da Tony Sheridan accompagnato dai Beatles."}
{"id": "1255208", "revid": "110157", "url": "https://it.wikipedia.org/wiki?curid=1255208", "title": "Mondsee", "text": "Mondsee \u00e8 un comune austriaco di 3\u00a0658 abitanti nel distretto di V\u00f6cklabruck, in Alta Austria; ha lo status di comune mercato (\"Marktgemeinde\").\nGeografia fisica.\nIl comune si trova a circa 30\u00a0km da Salisburgo, sulla Romantikstra\u00dfe austriaca, e si affaccia sull'omonimo lago. Fra i comuni pi\u00f9 vicini vi sono Zell am Moos, Stra\u00dfwalchen, Thalgau e Sankt Lorenz.\nIl lago di Mondsee \u00e8 uno dei pi\u00f9 grandi laghi della regione di Salzkammergut ed \u00e8 quello che raggiunge la temperatura pi\u00f9 calda, fino a 27 gradi; sulla riva est sorge il monte Schafberg (1\u00a0782\u00a0m s.l.m.), dall'altra parte si stende il Drachenwand (1\u00a0176\u00a0m s.l.m.).\nStoria.\nI primi insediamenti umani nell'area di Mondsee risalgono al 2800-1800 a.C. (Neolitico): si trattava di popolazioni principalmente dedite al lavoro del legno. I loro insediamenti si trovavano su palafitte; la Cultura di Mondsee, che trae il nome dalla cittadina, si estendeva sulla maggior parte dell'odierna Alta Austria e in parte nel Salisburghese. Nell'antichit\u00e0 romana ci fu un insediamento e una strada congiunse questa regione con Juvavum, l'odierna Salisburgo.\nAll'inizio del VII secolo i Bavari iniziarono a popolare i dintorni di Mondsee e a dissodare i boschi. Nel 748 il duca bavarese Odilone fond\u00f2 il monastero di Mondsee, che e fu il primo e pi\u00f9 grande monastero dell'Alta Austria. Da allora lo sviluppo della regione fu influenzato sia dal punto di vista intellettuale-culturale sia da quello economico dal monastero.\nFino al 1506 la regione di Mondsee appartenne al ducato della Baviera, poi entr\u00f2 a far parte dei domini degli Asburgo; nel 1514 fu istituito il liceo del convento. Dal 1601 al 1662 ci fu il \"tumulto di Wildeneck\", una rivolta dei contadini. Durante l'epoca barocca a Mondsee oper\u00f2 lo scultore Meinrad Guggenbichler, le cui pitture si possono vedere ancora oggi nelle chiese della regione.\nNel XIX secolo cominci\u00f2 il turismo, con le prime navigazioni sul lago; nel 1872 Mondsee viene integrata nella ferrovia locale del Salzkammergut e nel 1904 ricevette l'illuminazione stradale elettrica.\nCultura.\nLa rappresentazione dello \"Jedermann\" va in scena tradizionalmente ogni agosto. , lo \"Jedermann\" di Mondsee viene recitato in dialetto, tranne le figure allegoriche come la morte o il diavolo che si esprimono in tedesco. Lo \"Jedermann\" di Mondsee \u00e8 stato scritto da Franz L\u00f6ser nel 1922, solo due anni dopo quello originale.\nInfrastrutture e trasporti.\nLa localit\u00e0 \u00e8 servita da uno svincolo dell'autostrada A1 Vienna-Linz-Salisburgo-Monaco di Baviera ed un tempo aveva una stazione ferroviaria sulla linea dismessa Salzkammergut-Lokalbahn (Salisburgo-Bad Ischl). La vecchia stazione \u00e8 oggi diventata un museo (SKLGB Museum) di questa linea ferroviaria."}
{"id": "1255209", "revid": "93556", "url": "https://it.wikipedia.org/wiki?curid=1255209", "title": "Campionato italiano di calcio da tavolo 1980", "text": "Il sesto campionato italiano di Subbuteo agonistico (Calcio da tavolo) venne organizzano dalla F.I.C.M.S. a Mestre nel 1980. La gara fu suddivisa nella categoria \"Seniores\" e nella categoria \"Juniores\". Quest'ultima riservata ad i giocatori \"Under16\".\nRisultati.\nCategoria Seniores.\nFinali.\nFinale 7\u00ba/8\u00ba posto\nEdoardo Bellotto - Ugo Murgia 0-2\nFinale 5\u00ba/6\u00ba posto\nPasquale Bartolo - Piero Gola 4-2\nFinale 3\u00ba/4\u00ba posto\nStefano De Francesco - Carlo Signorelli 1-2\nFinale 1\u00ba/2\u00ba posto\nRenzo Frignani - Salvatore Cundari 2-1 d.t.s.\nCategoria Juniores.\nFinali.\nFinale 7\u00ba/8\u00ba posto\nLicata - Cerebuch 4-1\nFinale 5\u00ba/6\u00ba posto\nRossi - Marcello Cotugno 6-5\nFinale 3\u00ba/4\u00ba posto\nGiorgio Salmon - Giuseppe Ogno 4-1\nFinale 1\u00ba/2\u00ba posto\nAndrea Antiga - Luca Mancini 2-0"}
{"id": "1255211", "revid": "123678205", "url": "https://it.wikipedia.org/wiki?curid=1255211", "title": "L'\u00c9quipe", "text": "L'\u00c9quipe (fr. \"La squadra\") \u00e8 un quotidiano sportivo francese, fondato da Jacques Goddet (1905-2000) nel 1946; prese il posto di un altro storico quotidiano sportivo, L'Auto, famoso per aver istituito nel 1903 il Tour de France; non a caso, la maglia gialla, che a partire dall'edizione del 1919 identifica il leader della classifica generale della corsa ciclistica francese, deve il suo colore a quello delle pagine su cui veniva stampato \"L'Auto\".\nStoria.\n\"L'Auto\" (antesignano de \"L'\u00c9quipe\") deve indirettamente la sua nascita (avvenuta nel 1900) allo scandalo dell'affare Dreyfus, in cui l'ufficiale Alfred Dreyfus venne accusato di essere una spia a favore dei prussiani.\nIl pi\u00f9 importante giornale sportivo dell'epoca, \"Le V\u00e9lo\" (fondato nel 1892), aggiungeva all'interno degli articoli dei commenti politici. Il suo editore, Pierre Giffard, riteneva che Dreyfus fosse innocente e lo dichiar\u00f2 apertamente, accollandosi cos\u00ec diverse contestazioni dai principali finanziatori e pubblicisti della rivista, tra cui il fabbricante di automobili, il conte de Dion, e l'industriale Cl\u00e9ment.\nEssendo discordi circa le opinioni politiche di Giffard, essi decisero di fondare un giornale avversario. Scelsero come editore un ex-ciclista, Henri Desgrange, che aveva pubblicato un libro sulle tattiche e l'allenamento nel ciclismo e lavorava come redattore pubblicitario per Cl\u00e9ment. Desgrange aveva un forte carattere ma una scarsa fiducia, tanto che dubitava persino che il Tour de France (fondato con il suo nome nel 1903 e pure in pieno affaire) potesse ottenere un enorme successo.\nQuesta mancanza di fiducia emerse anche nella scelta del nome del giornale: lui propose \"L'Auto-V\u00e9lo\", ma essendo troppo assonante a quello del giornale di Giffard, dopo tre anni dalla fondazione fu cambiato in \"L'Auto\". Si decise, inoltre, di stampare il giornale su carta di colore giallo, per distinguerla da quella del rivale, che era verde. All'inizio la diffusione de \"L'Auto\" ebbe grosse difficolt\u00e0. Per risolvere il problema, il giornalista G\u00e9o Lef\u00e8vre (1887-1961) sugger\u00ec ai responsabili del quotidiano di organizzare una grande corsa ciclistica a tappe, che potesse battere per lunghezza e per durata quelle proposte dagli altri giornali. La prima edizione del Tour de France comport\u00f2 un forte incremento delle vendite per \"L'Auto\": si pass\u00f2 dalle circa 25.000 copie alle 65.000 copie, per poi passare alle 250.000 copie nel 1908 e alle 500.000 copie nel 1923, fino a raggiungere il record storico delle 854.000 copie durante il Tour del 1933. Ci\u00f2 comport\u00f2, viceversa, un calo delle vendite per \"Le V\u00e9lo\", che si sciolse nel 1904.\nDopo la morte di Desgrange, avvenuta nel 1940, la propriet\u00e0 pass\u00f2 in mano ad un consorzio costituito da tedeschi. Il giornale, allora, inizi\u00f2 a pubblicare articoli di condanna verso gli occupanti nazisti, fino alla sua chiusura, avvenuta il 17 agosto 1944. Il posto di Desgrange come editore ed organizzatore del Tour de France (sebbene si fosse rifiutato di far svolgere la corsa durante la Seconda guerra mondiale) fu preso da Jacques Goddet, figlio del primo direttore de \"L'Auto\", Victor Goddet. Egli fece pubblicare clandestinamente un giornale, che chiam\u00f2 \"L'\u00c9quipe\", il quale ricalcava in tutto e per tutto lo stile de \"L'Auto\". La stampa avveniva negli ex-palazzi dove aveva sede \"L'Auto\". L'unica condizione imposta dallo stato francese per autorizzare la stampa de \"L'\u00c9quipe\" fu quella di abbandonare la carta gialla e passare a quella bianca, per non essere troppo somigliante a \"L'Auto\".\nIl nuovo giornale nacque ufficialmente il 28 febbraio 1946, con una pubblicazione di tre giorni a settimana, per poi passare a quotidiano a partire dal 1948. \"L'\u00c9quipe\" benefici\u00f2 in seguito della scomparsa dei suoi diretti concorrenti, \"L'\u00c9lan\" e \"Le Sport\", diventando cos\u00ec l'unico quotidiano sportivo pubblicato in Francia. \"L'\u00c9quipe\" viene stampato dal gruppo editoriale EPA (Editions Philippe Amaury, noto anche come Groupe Amaury, dal nome di Philippe Amaury, che \u00e8 stato proprietario della rivista) fin dal 1968. Dal 1980, in abbinamento al quotidiano, viene venduto ogni sabato il settimanale \"L'\u00c9quipe magazine\". A questo allegato si sono poi aggiunti il trimestrale \"Sports et Style\" (dal 2005) e \"L'Equipe F\u00e9minine\" (dal 2006). Nel 1982, il quotidiano band\u00ec un concorso per una barca che consentisse anche ai giovanissimi l'approccio alla vela su classi doppie. Il concorso fu vinto dall'architetto francese Marc Laurent. La barca, battezzata \"L'Equipe\", \u00e8 ad oggi tra le classi giovanili riconosciute dalla Federazione Italiana Vela, e da molte altre Federazioni Veliche europee."}
{"id": "1255212", "revid": "767487", "url": "https://it.wikipedia.org/wiki?curid=1255212", "title": "Tiopirano", "text": "La tiina o tiano o tiopirano, nei suoi isomeri di posizione tiopirano \u03b1 o 2H-tiina e tioipirano \u03b2 o 4H-tiina \u00e8 un composto eterociclico non aromatico costituito da un anello di sei atomi: cinque di carbonio e uno di zolfo. \u00c8 un bioisostero del pirano, molecola con la quale condivide le principali propriet\u00e0 elettroniche."}
{"id": "1255213", "revid": "110157", "url": "https://it.wikipedia.org/wiki?curid=1255213", "title": "Neukirchen an der V\u00f6ckla", "text": "Neukirchen an der V\u00f6ckla \u00e8 un comune austriaco di 2 548 abitanti nel distretto di V\u00f6cklabruck, in Alta Austria."}
{"id": "1255214", "revid": "767487", "url": "https://it.wikipedia.org/wiki?curid=1255214", "title": "The Opry House", "text": "The Opry House \u00e8 il quinto cortometraggio di Topolino del 28 marzo 1929. Il corto ha come protagonista Topolino, qui nelle vesti di proprietario di un piccolo teatro (o teatro dell'opera secondo il titolo). Topolino esegue uno spettacolo di vaudeville da solo. Gli atti del suo show includono l'imitazione di un incantatore di serpenti, un'esibizione en travesti, l'esecuzione di una danza del ventre, la caricatura di un ebreo chassidico e, per il finale, un'esibizione al pianoforte.\nTrama.\nTopolino sta spazzando davanti ad un teatro. Improvvisamente arriva un grasso maiale a groppa di un cavallo. Questo tenta di entrare nel teatro ma accidentalmente schiaccia Topolino con il sedere. Intanto dentro, una banda musicale aveva gi\u00e0 incominciato a suonare. Nel primo spettacolo Topolino faceva alcuni movimenti del bacino mentre nel secondo fece un'estenuante esibizione con il pianoforte.\nProduzione.\n\"The Opry House\" \u00e8 stato il quinto cartone animato di Topolino rilasciato dalla Walt Disney Productions. Appare in bianco e nero e l'audio \u00e8 stato registrato usando il sistema cinephone di Pat Powers. Fu animato principalmente da Ub Iwerks, il primo impiegato di Walt Disney che in seguito divenne noto come \"Disney Legend\".\nIl cortometraggio divenne il cortometraggio Disney pi\u00f9 costoso all'inizio, con un costo negativo di quasi $ 2.500 in pi\u00f9 rispetto al precedente \"Steamboat Willie\" prodotto solo un anno prima. Questo corto \u00e8 un primo esempio di come i cortometraggi animati dello studio Disney siano diventati pi\u00f9 sofisticati dei precedenti. Il cortometraggio mostra animazioni pi\u00f9 realistiche. I primi cartoni Disney, come Steamboat Willie stesso, mostrano molte somiglianze con i cartoni Oswald il coniglio fortunato che li ha preceduti. Tuttavia, mentre Topolino si \u00e8 evoluto dall'era del cinema muto, i cartoni animati sono diventati pi\u00f9 intricati. Topolino ha iniziato a interagire nel suo spazio nel suo mondo dei cartoni animati per creare un'atmosfera pi\u00f9 realistica.\nLo stesso Walt Disney rafforza questa idea: \"I nostri personaggi stavano iniziando ad agire e comportarsi come persone reali. Per questo motivo potremmo iniziare a dare un senso e un fascino autentici alla nostra caratterizzazione. Dopotutto non puoi aspettarti il fascino dei bastoncini animati ed \u00e8 quello che Topolino era nelle sue prime immagini \u201d.\nIl cartone piacque molto al compositore Sergej Rachmaninov, che inoltre lod\u00f2 Topolino per aver \"suonato\" il suo Preludio in maniera perfetta, che incontr\u00f2 personalmente Disney nel 1942 insieme al pianista Vladimir Horowitz per parlare anche del cartone stesso e considerando a Disney stesso: \"Ho sentito il mio pezzo fatto meravigliosamente da alcuni dei migliori pianisti ed assassinato crudelmente dai dilettanti, ma non sono mai stato pi\u00f9 commosso che dall'esibizione del grande maestro Topolino.\""}
{"id": "1255218", "revid": "256896", "url": "https://it.wikipedia.org/wiki?curid=1255218", "title": "World Tourism Organization", "text": ""}
{"id": "1255219", "revid": "110157", "url": "https://it.wikipedia.org/wiki?curid=1255219", "title": "Niederthalheim", "text": "Niederthalheim \u00e8 un comune austriaco di 1 086 abitanti nel distretto di V\u00f6cklabruck, in Alta Austria."}
{"id": "1255220", "revid": "767487", "url": "https://it.wikipedia.org/wiki?curid=1255220", "title": "Luca Donini", "text": "Biografia.\nLuca Donini incontr\u00f2 la musica suonando sin da bambino, appassionandosi a diversi strumenti musicali come il pianoforte, il clarinetto e successivamente il sassofono.\nConobbe il jazz all'et\u00e0 di nove anni, tramite uno zio che gli fece ascoltare le grandi big band di Glenn Miller, Count Basie e Duke Ellington. In seguito inizi\u00f2 gli studi classici e contemporaneamente gli studi jazz.\nDiplomatosi con il massimo dei voti in sassofono presso il Conservatorio Musicale di Rovigo, clarinetto presso il Conservatorio Musicale di Verona e musica jazz presso il Conservatorio Musicale di Trento, partecip\u00f2 successivamente a seminari con Michael Brecker e Joe Henderson perfezionandosi ulteriormente.\nI grandi sassofonisti del passato (Sonny Rollins e John Coltrane) lo ispirarono subito, influenzandone la formazione artistica. Fu influenzato anche dalla tradizione popolare (\"le musiche del mondo\"), dalla musica classica e contemporanea di Johann Sebastian Bach, Igor' F\u00ebdorovi\u010d Stravinskij, Gy\u00f6rgy Ligeti e John Cage.\nMusicalmente Donini \u00e8 considerato dalla critica un artista di prestigio in Italia e all'estero. Dal 1984 svolge un'intensa attivit\u00e0 concertistica e discografica in tutta Europa collaborando, con musicisti e artisti di spessore come Giorgio Baiocco, Florian Brambok, Franco D'Andrea, Tullio De Piscopo, Garrison Fewell, Paolo Fresu, Larry Nocella, Enrico Rava, Tony Scott, Henry Threadgil, Merce Cunningam.\nDonini fond\u00f2 la Future Orchestra Jazz Big Band nel 1989 con il ruolo di direttore, compositore e arrangiatore. Con questo \"ensemble\" di musicisti professionisti, alcuni tra i pi\u00f9 noti jazzisti del Nord Italia, inizi\u00f2 a proporre un viaggio tra brani appartenenti alla tradizione e brani originali nati dalla ricerca ed esplorazione dei linguaggi musicali di tradizione afro-americana e di altre aree geografiche, linguistiche e culturali.\nIn seguito si fece conoscere attraverso un proprio quartetto con David Cremoni alla chitarra, Mario Marcassa al double bass,Emilio Pizzocoli alla batteria, quest'ultimo sostituito successivamente da Francesco (Sbibu) Sguazzabia. \nLa critica musicale inizi\u00f2 cos\u00ec a sottolineare le sue capacit\u00e0 di compositore sensibile e attento a tutte le forme sonore contemporanee, capace di mettere insieme culture musicali differenti, spaziando tra jazz, Jazz elettrico, fusion e etno jazz con sonorit\u00e0 anche medio orientali.\nLuca Donini ha collaborato con alcuni importanti teatri, sia in organico, sia come solista. In particolare con il Teatro La Fenice di Venezia, con il Teatro Giuseppe Verdi di Trieste, con l'Orchestra del Festival di Musica Contemporanea di Trento e con la Compagnia Della Rancia di Roma per la realizzazione di \"Cantando sotto la pioggia\" per la regia di Saverio Marconi.\nCon le sue formazioni ha partecipato a molte manifestazioni e festival jazzistici. \u00c8 stato finalista di concorsi come il Summertime in Jazz di Prato nel 1994 e vincitore di Arcore in Jazz l'anno successivo.\nDonini ha sempre alternato la sua attivit\u00e0 di musicista a quella di insegnante tenendo corsi di improvvisazione e di storia del jazz.\nDal 1999 \u00e8 docente di ruolo nei conservatori statali.Contribuisce da anni alla ricerca di nuove possibilit\u00e0 espressive del Sassofono nel campo della musica contemporanea ed elettro-acustica, portando le proprie ricerche agli alunni e prestando le proprie competenze artistiche nei Conservatori Musicali di Como, Cosenza, Matera, Vicenza, Vibo Valentia, Trento, Verona, Bari e Padova.\n\u00c8 titolare di cattedra di sassofono e musica jazz presso il Conservatorio statale \"A.Buzzolla\" di Adria (Ro)."}
{"id": "1255221", "revid": "767487", "url": "https://it.wikipedia.org/wiki?curid=1255221", "title": "Lotta Engberg", "text": "Biografia.\nHa partecipato sia allo svedese Melodifestivalen che al norvegese Melodi Grand Prix ed all'Eurovision Song Contest del 1987 a Bruxelles con la canzone scritta da Christer Lundh e Mikael Wendt, intitolata \"Boogaloo\", classificatasi 12\u00aa con 50 punti. Dal 2004 conduce su TV4 \"Lotta p\u00e5 Liseberg\", un programma televisivo musicale nel parco a tema di Liseberg, sito nella citt\u00e0 svedese di G\u00f6teborg, dove tutti i luned\u00ec d'estate ospita popolari cantanti svedesi e intrattiene il pubblico presente con spettacoli e karaoke."}
{"id": "1255222", "revid": "287204", "url": "https://it.wikipedia.org/wiki?curid=1255222", "title": "Franz Seydelmann", "text": "Biografia.\nFranz Seydelmann era figlio di Franciscus Seydelmann, un tenore al servizio della cappella della corte di Dresda. Inizi\u00f2 a studiare musica con i compositori Johann Georg Sch\u00fcrer e Johann Gottlieb Naumann e successivamente, dal 1765 al 1768, fu in Italia con quest'ultimo per perfezionarsi. Tornato nella citt\u00e0 natale, nel 1772 fu nominato \"compositore della musica sacra\" presso la corte sassone e nel 1787 vi divent\u00f2 \"Kapelmeister\" (maestro di cappella). Nel frattempo, dal 1773 Seydelmann riscosse un certo successo con le sue opere: si ricordano in particolare \"La serva scaltra\" (1773), il suo primo lavoro, \"Il mostro, ossia Da gratitudine amore\" (1786), che riscosse numerosi consensi ed \u00e8 considerato la sua migliore opera italiana, e \"Il turco in Italia\" (1789); con \"Amore per oro\" concluse la sua carriera operistica. Trascorse gli ultimi anni della sua vita dedicandosi alla composizione di musica sacra per le funzioni cattoliche.\nConsiderazioni sull'artista.\nNon molto conosciuto al fuori della Sassonia, Seydelmann si ciment\u00f2 soprattutto nella composizione di lavori sacri, tutti scritti per la corte di Dresda, i quali sono considerati di elevata qualit\u00e0 e sono tuttora quasi tutti conservati nella \"Landesbibliothek\" di Dresda.\nPer quanto riguarda i suoi lavori teatrali, nonostante egli ne avesse scritti relativamente pochi rispetto agli altri compositori coevi che gravitavano sul capitale sassone, seppero ottenere i favori del pubblico cittadino. Queste opere sono molto affini a quelle di Naumann, ossia presentano magniloquenze e numerose orchestrazioni. Come altri compositori tedeschi e austriaci contribu\u00ec anch'egli alla produzione di alcuni Singspiel.\nScrisse inoltre varie cantate profane, lieder, sonate per tastiera e vari lavori da camera."}
{"id": "1255225", "revid": "110157", "url": "https://it.wikipedia.org/wiki?curid=1255225", "title": "Nu\u00dfdorf am Attersee", "text": "Nu\u00dfdorf am Attersee \u00e8 un comune austriaco di 1 153 abitanti nel distretto di V\u00f6cklabruck, in Alta Austria."}
{"id": "1255226", "revid": "767487", "url": "https://it.wikipedia.org/wiki?curid=1255226", "title": "Via il gatto, Topolino balla", "text": "Via il gatto, Topolino balla (\"When the Cat's Away\") \u00e8 il titolo del sesto cortometraggio di Topolino del 1929. \u00c8 uscito l'11 aprile 1929.\nTrama.\nUn gatto esce di casa per andare a caccia, cos\u00ec Topolino insieme agli amici entra in casa sua.\nL'abitazione \u00e8 enorme in confronto a loro che si mettono a suonare, cantare e ballare: Minnie e Topolino dirigono la banda suonando il pianoforte. Il corto si conclude con i due innamorati che ballano nel centro della sala e si baciano.\nCuriosit\u00e0.\nIl gatto che appare all'inizio del cartone si chiama Tom Cat; non va confuso con l'omonimo personaggio dei cartoni di Tom &amp; Jerry della MGM."}
{"id": "1255227", "revid": "81195", "url": "https://it.wikipedia.org/wiki?curid=1255227", "title": "Tiano", "text": ""}
{"id": "1255231", "revid": "110157", "url": "https://it.wikipedia.org/wiki?curid=1255231", "title": "Oberhofen am Irrsee", "text": "Oberhofen am Irrsee \u00e8 un comune austriaco di 1 588 abitanti nel distretto di V\u00f6cklabruck, in Alta Austria."}
{"id": "1255235", "revid": "76963", "url": "https://it.wikipedia.org/wiki?curid=1255235", "title": "Rosanna Yanni", "text": "Biografia.\nEntra nel mondo dello spettacolo a 22 anni come corista nelle riviste rappresentate al Teatro Nacional di Buenos Aires. Trasferitasi in Italia nel 1962, lavora per qualche tempo come modella. Il debutto cinematografico avviene nel 1963 in Spagna, in \"Sol de verano\" di Juan Bosch. La sua carriera, che si svolge quasi interamente in Spagna, si interrompe nel 1980, per riprendere alla fine del secolo."}
{"id": "1255238", "revid": "547034", "url": "https://it.wikipedia.org/wiki?curid=1255238", "title": "Morlock", "text": "I Morlock, talvolta italianizzati in Morlocchi, sono una delle due razze in cui si \u00e8 divisa la specie umana nell'anno 802701, del romanzo \"La macchina del tempo\" di H.G. Wells. Sono i lontani discendenti della classe operaia del XIX secolo e vivono nel sottosuolo, dove probabilmente i loro antenati lavoravano.\nAbitudini.\nDella societ\u00e0 dei Morlock si conosce pochissimo.\nVivono in sistemi di gallerie non illuminate i cui sbocchi in superficie somigliano a pozzi di aerazione. Nelle loro gallerie si sente rumore di macchinari in funzione, per cui \u00e8 possibile che i Morlock abbiano conservato la cultura scientifica dell'umanit\u00e0: rubano anche la macchina del tempo del protagonista, probabilmente per studiarla. Nonostante ci\u00f2, sono guidati soprattutto dall'istinto e dalla necessit\u00e0, o almeno questo sembra al viaggiatore nel tempo: si nutrono della carne dell'altra specie umana, gli Eloi, che cacciano durante le notti di luna nuova (le uniche in cui possono uscire in superficie, dato che sono abituati al buio) ed in pi\u00f9 occasioni mordono anche il protagonista.\nAspetto.\nI Morlock sono bassi ed esili, tanto che per il Viaggiatore nel Tempo non \u00e8 difficile battersi con un intero gruppo di essi senza esserne sopraffatto. Adattati all'oscurit\u00e0, hanno la pelle pallida, fredda e molle ed occhi enormi, grigio-rossi, estremamente sensibili: basta la luce di un fiammifero ad abbagliarli. Il loro aspetto complessivo viene spesso paragonato a quello delle scimmie o dei ragni."}
{"id": "1255239", "revid": "17654", "url": "https://it.wikipedia.org/wiki?curid=1255239", "title": "Rossana Yanni", "text": ""}
{"id": "1255240", "revid": "110157", "url": "https://it.wikipedia.org/wiki?curid=1255240", "title": "Oberndorf bei Schwanenstadt", "text": "Oberndorf bei Schwanenstadt \u00e8 un comune austriaco di 1 419 abitanti nel distretto di V\u00f6cklabruck, in Alta Austria."}
{"id": "1255243", "revid": "110157", "url": "https://it.wikipedia.org/wiki?curid=1255243", "title": "Oberwang", "text": "Oberwang \u00e8 un comune austriaco di 1 657 abitanti nel distretto di V\u00f6cklabruck, in Alta Austria."}
{"id": "1255244", "revid": "767487", "url": "https://it.wikipedia.org/wiki?curid=1255244", "title": "Topolino contro i gatti", "text": "Topolino contro i gatti (\"The Barnyard Battle\") \u00e8 il titolo del settimo cortometraggio di Topolino del 1929. Il film \u00e8 uscito il 25 aprile 1929.\nTrama.\nTopolino decide di prestare servizio militare: combiner\u00e0 un sacco di guai nel campo e provocher\u00e0 le ire del suo Generale."}
{"id": "1255249", "revid": "110157", "url": "https://it.wikipedia.org/wiki?curid=1255249", "title": "Ottnang am Hausruck", "text": "Ottnang am Hausruck \u00e8 un comune austriaco di 3 855 abitanti nel distretto di V\u00f6cklabruck, in Alta Austria; ha lo status di comune mercato (\"Marktgemeinde\"). "}
{"id": "1255251", "revid": "110157", "url": "https://it.wikipedia.org/wiki?curid=1255251", "title": "Pfaffing (Austria)", "text": "Pfaffing \u00e8 un comune austriaco di 1 504 abitanti nel distretto di V\u00f6cklabruck, in Alta Austria."}
{"id": "1255252", "revid": "110157", "url": "https://it.wikipedia.org/wiki?curid=1255252", "title": "Pilsbach", "text": "Pilsbach \u00e8 un comune austriaco di 608 abitanti nel distretto di V\u00f6cklabruck, in Alta Austria."}
{"id": "1255255", "revid": "767487", "url": "https://it.wikipedia.org/wiki?curid=1255255", "title": "Pitzenberg", "text": "Pitzenberg \u00e8 un comune austriaco di 511 abitanti nel distretto di V\u00f6cklabruck, in Alta Austria."}
{"id": "1255258", "revid": "228587", "url": "https://it.wikipedia.org/wiki?curid=1255258", "title": "Anthony Carlisle", "text": "Il suo nome \u00e8 ricordato insieme a quello di William Nicholson per la scoperta dell'elettrolisi nel 1800. Utilizzando una pila voltaica da lui riprodotta riusc\u00ec a decomporre l'acqua nei suoi elementi idrogeno e ossigeno.\nBiografia.\nAnthony Carlisle era il terzogenito di Thomas Carlisle e della sua prima moglie, Barbara Hubback, figlia di John ed Elizabeth Hubback di Coopen (o Cowpen) Bowley, vicino a Billingham, Durham. Barbara mor\u00ec dando alla luce Anthony, il quale fu allevato da Susannah Skottowe, sposata in seconde nozze dal padre. Susannah era figlia di Thomas Skottowe, il quale impieg\u00f2 nella sua fattoria il padre del Capitano James Cook, e insegn\u00f2 al piccolo James a leggere, a scrivere e alcuni rudimenti di aritmetica. \nPoco si sa dell'educazione di Anthony, tuttavia, raggiunta l'et\u00e0 opportuna, si trasfer\u00ec a York dallo zio materno e suo padrino, il dottor Anthony Hubback. Questi lo avvi\u00f2 allo studio della medicina, e alla sua morte, il giovane Carlisle si trasfer\u00ec a studiare dal chirurgo William Green, che operava all'ospedale di Durham. Le cronache riportano che nel 1783 Anthony fece volare la prima mongolfiera nei cieli di Durham. \nTrasferitosi a Londra per completare gli studi, frequent\u00f2 la Windmill Street School of Anatomy, dove studi\u00f2 con John Hunter, George Fordyce, William Cumberland Cruikshank e Matthew Baillie. Carlisle fu un grande estimatore di Hunter e fu uno dei primi ad applicare il metodo da lui elaborato di anatomia comparata. \nPrima di dedicarsi interamente alla medicina, Carlisle studi\u00f2 anche alla Royal Academy (Accademia di Belle Arti londinese).\nCarlisle fu probabilmente autore del romanzo gotico \"The Horrors of Oakendale Abbey\", pubblicato a Londra nel 1797 sotto lo pseudonimo \"Mrs Carver.\" \nCarlisle fu insignito del titolo di \"Fellow\" dalla Royal Society di Londra nel 1804.\nFu fra i fondatori del Royal College of Surgeouns di cui fu presidente nel 1829 e nel 1839. \nIl pittore William Turner fu un suo illustre paziente.\nOnorificenze.\n\"Fellow\" dalla Royal Society, Londra (1804). "}
{"id": "1255262", "revid": "110157", "url": "https://it.wikipedia.org/wiki?curid=1255262", "title": "P\u00f6ndorf", "text": "P\u00f6ndorf \u00e8 un comune austriaco di 2 339 abitanti nel distretto di V\u00f6cklabruck, in Alta Austria."}
{"id": "1255263", "revid": "767487", "url": "https://it.wikipedia.org/wiki?curid=1255263", "title": "Sworn Vengeance", "text": "Gli Sworn Vengeance sono una band hardcore punk della West Coast statunitense, nata nel 1997 e scioltasi nel 2002. Hanno avuto all'attivo moltissimi concerti in tutta la West e East Coast; sono considerati tra i rappresentanti pi\u00f9 brutali del punk anni '90."}
{"id": "1255264", "revid": "110157", "url": "https://it.wikipedia.org/wiki?curid=1255264", "title": "Puchkirchen am Trattberg", "text": "Puchkirchen am Trattberg \u00e8 un comune austriaco di 1 045 abitanti nel distretto di V\u00f6cklabruck, in Alta Austria."}
{"id": "1255266", "revid": "767487", "url": "https://it.wikipedia.org/wiki?curid=1255266", "title": "L'aratro di Topolino", "text": "L'aratro di Topolino (\"The Plow Boy\") \u00e8 il titolo dell'undicesimo cortometraggio di Topolino del 1929. In questo cortometraggio appaiono per la prima volta anche Orazio e Clarabella.\n\u00c8 uscito il 28 giugno 1929.\nTrama.\nTopolino \u00e8 un agricoltore che selcia un campo aiutato da Orazio con l'aratro, Minnie passeggia con Clarabella suonando la chitarra. I due s'incontrano e Topolino si propone di mungere la mucca, ma poi inaspettatamente d\u00e0 un bacio a Minnie che, arrabbiata, gli tira in testa un secchio d'acqua e se ne va.\nMortificato Topolino torna ad arare il campo ma una vespa punge Orazio che si d\u00e0 alla pazza fuga trascinandosi dietro il povero agricoltore. Alla fine Topolino e Orazio vedono il loro aratro distrutto e cos\u00ec decidono di rimpiazzarlo con un maiale."}
{"id": "1255269", "revid": "110157", "url": "https://it.wikipedia.org/wiki?curid=1255269", "title": "P\u00fchret", "text": "P\u00fchret \u00e8 un comune austriaco di 614 abitanti nel distretto di V\u00f6cklabruck, in Alta Austria."}
{"id": "1255273", "revid": "110157", "url": "https://it.wikipedia.org/wiki?curid=1255273", "title": "Redleiten", "text": "Redleiten \u00e8 un comune austriaco di 515 abitanti nel distretto di V\u00f6cklabruck, in Alta Austria."}
{"id": "1255276", "revid": "228587", "url": "https://it.wikipedia.org/wiki?curid=1255276", "title": "CreatiVision", "text": "Il CreatiVision \u00e8 un ibrido console/home computer prodotto dalla Video Technology (VTech o VTL) di Hong Kong nel 1981, messo in commercio tra la fine del 1981 e l'inizio del 1982 ed infine ritirato dal mercato intorno al 1986. A quel tempo la compagnia era gi\u00e0 nota per i giochi elettronici tascabili \"Time &amp; Fun\", che mutuavano quelli della fortunata serie di Nintendo, i \"Game &amp; Watch\".\nSimili ibridi console/home computer (come l'innovativa APF Imagination Machine) erano gi\u00e0 stati realizzati e sembravano prepararsi al crollo delle console casalinghe in favore dei nascenti home computer.\nDi fatto si trattava di una console i cui due joystick disponevano di una parte di tastiera ciascuno, ed affiancandoli si otteneva una tastiera completa. Nessun sistema operativo era fornito con la console, ma dopo pochi mesi dalla messa in commercio, fu ultimato e venduto il BASIC su cartuccia, da usare esattamente come le altre cartucce-gioco, e che poteva sfruttare le espansioni del registratore a cassette, il modulo per 16 KBytes di RAM aggiuntiva e quello per connettere una stampante su standard parallelo Centronics, nonch\u00e9 un modem ed un lettore di floppy disk (questi ultimi mai effettivamente prodotti).\nVersioni.\nIl CreatiVision venne distribuito nelle maggiori aree con sistema televisivo PAL come l'Europa (Italia, Germania, Svizzera, Austria e Svezia), l'Australia, la Nuova Zelanda, Israele e la Repubblica Sudafricana. La sola versione NTSC di cui si conosca l'esistenza \u00e8 quella giapponese, che ottenne un limitatissimo successo di vendite, ma \u00e8 oggi molto ricercata dai collezionisti.\nIn tutte le nazioni in cui venne commercializzata mantenne il proprio nome, tranne che in Israele dove venne venduta come Educat 2002, ed in Australia e Nuova Zelanda dove venne venduta dalla Dick Smith Electronics, con il nome di Wizzard.\nQuest'ultimo ottenne uno straordinario successo di vendita al punto da portare la D.S. Publishing (il dipartimento editoriale della Dick Smith Electronics) alla pubblicazione di libri sulla programmazione del BASIC CreatiVision ed alla produzione di giochi ed utility su cassetta.\nIn Italia il CreatiVision fu importato dalla Zanussi Elettronica, ma senza mai una promozione adeguata.\nLe prime versioni peraltro riportavano il solo logo della VTech. Solamente dopo la distribuzione del primo stock, i lotti successivi furono marchiati con la dicitura \"Zanussi Elettronica\" sia sulla scatola che nel frontale della console, al di sotto dei due controller.\nA partire dalla fine del 1982, senza che siano tuttora chiare le ragioni, la VTech produsse il CreatiVision anche con una forma e colori diversi: nascono cos\u00ec il Funvision, il Rameses (venduto tramite Hanimex) ed il VZ 2000, le prime due messe in commercio in Australia (quasi a fare concorrenza al gi\u00e0 popolare Wizzard di loro produzione) e l'altra pare che fosse destinata al mercato francese.\nLe tre \"nuove\" console si identificano per il diverso colore delle plastiche, inoltre hanno uno slot cartucce modificato rispetto al CreatiVision, atto ad impedire l'uso dei giochi gi\u00e0 in commercio. In realt\u00e0 gli stessi giochi ed il BASIC vengono messi in commercio simultaneamente nei due formati: CreatiVision/Wizzard e Funvision/Rameses/VZ 2000.\nL'ultima versione prodotta \u00e8 denominata \"CreatiVision Mk-II\" ed \u00e8 pressoch\u00e9 identica alle precedenti versioni, tranne alcune modifiche hardware, probabilmente per renderla compatibile con ulteriori periferiche per\u00f2 poi mai distribuite. Questa versione viene anche venduta con lo pseudonimo di \"Laser 500\": Laser era il nome della serie di computer che la VTech produsse a partire dal 1984, in sostituzione delle console che evidentemente non riscuotevano pi\u00f9 molto successo. Si cercava dunque di vendere il CreatiVision spacciandolo per un autentico home computer.\nHardware.\nIl progetto CreatiVision era molto ambizioso e vide l'impiego del migliore hardware presente sul mercato quali la neonata CPU Rockwell International 6502A a ben 2\u00a0MHz, un processore grafico TMS9929 (TMS9918 per la versione NTSC) di Texas Instruments capace di gestire fino a 32 sprite alla risoluzione di 256x192 pixel a 16 colori (15 pi\u00f9 il trasparente), ed un processore audio sempre Texas Instruments modello SN76489, capace di generare suoni su 3 canali mono pi\u00f9 un canale aggiuntivo per il rumore bianco.\nIl progetto sarebbe costato carissimo se la base di sviluppo fosse stata in USA o Europa, ma il fatto di avere le linee produttive ad Hong Kong port\u00f2 ad un abbattimento dei costi di produzione. Per questo, al momento della messa in commercio, il CreatiVision era relativamente pi\u00f9 economico di sistemi ormai \"obsoleti\" quali l'Atari VCS 2600 ed il Mattel Intellivision.\nSoftware.\nCome gi\u00e0 la VTech aveva fatto coi propri giochi elettronici tascabili, si decise di produrre anche i giochi per CreatiVision imitando i grandi successi internazionali arcade. Questo caus\u00f2 anche il ritiro dal mercato del primo gioco messo in vendita, \"Crazy Pucker\", che venne poi sostituito da \"Crazy Chicky\" in cui, al \"Pacman\" che mangia puntini inseguito dai fantasmi, si sostituisce una gallina che riempie di uova il labirinto, inseguita da volpi.\nIn totale sono stati pubblicati dalla VTech 17 titoli ufficiali su cartuccia (pi\u00f9 alcune varianti), oltre al BASIC in quattro revisioni distinte:\nInoltre uscirono una dozzina di titoli su cassetta, che richiedono il BASIC, di scarsissima diffusione a livello internazionale, ma pi\u00f9 popolari nel mercato australiano."}
{"id": "1255279", "revid": "110157", "url": "https://it.wikipedia.org/wiki?curid=1255279", "title": "Redlham", "text": "Redlham \u00e8 un comune austriaco di 1 474 abitanti nel distretto di V\u00f6cklabruck, in Alta Austria."}
{"id": "1255288", "revid": "1654832", "url": "https://it.wikipedia.org/wiki?curid=1255288", "title": "Salvate il soldato Ryan (colonna sonora)", "text": "Salvate il soldato Ryan (\"Saving private Ryan\", dall'originale inglese), \u00e8 il titolo della colonna sonora dell'omonimo film di Steven Spielberg del 1998.\nLe musiche sono di John Williams.\nRiconoscimenti.\nLa colonna sonora \u00e8 stata candidata al Premio Oscar nel 1999 (premio vinto poi dall'italiano Nicola Piovani per \"La vita \u00e8 bella\"), al BAFTA Awards e al Golden Globe.\nL'album ha vinto:"}
{"id": "1255290", "revid": "1418004", "url": "https://it.wikipedia.org/wiki?curid=1255290", "title": "L'incognita tempo", "text": "L'incognita tempo (\"The Time Ships\"), edito anche come Il secondo viaggio (L'incognita tempo), \u00e8 un romanzo di fantascienza del 1995 scritto da Stephen Baxter. \u00c8 il seguito, autorizzato dalla fondazione Wells, del romanzo \"La macchina del tempo\" di H. G. Wells che era stato scritto un secolo prima, nel 1895.\nL'opera ha vinto nel 1996 il Premio John Wood Campbell Memorial, il British Science Fiction Association Award e il Premio Kurd La\u00dfwitz, nel 1997 il Premio Philip K. Dick e nel 1999 il Premio Seiun.\nIl romanzo \u00e8 un resoconto in prima persona delle avventure del Viaggiatore nel Tempo successive a quelle narrate nel libro originale. Baxter aggiunge l'idea che ogni viaggio della macchina del tempo provochi un cambiamento nella storia, secondo la teoria dei molti mondi.\nNella storia viene introdotta anche la \"plattnerite\", la sostanza che permette il funzionamento della macchina, mai citata nel romanzo originale \"La macchina del tempo\" ed ispirata invece ad un'altra opera di Wells, \"La storia di Plattner\"."}
{"id": "1255292", "revid": "3082", "url": "https://it.wikipedia.org/wiki?curid=1255292", "title": "Flavio Ardaburio", "text": ""}
{"id": "1255296", "revid": "63756", "url": "https://it.wikipedia.org/wiki?curid=1255296", "title": "Procedimento per convalida di sfratto", "text": "Il procedimento di convalida di sfratto \u00e8 un procedimento speciale disciplinato dal codice di procedura civile italiano agli artt. 657 e ss.\nIntroduzione.\nIl procedimento si configura come un procedimento speciale a cognizione sommaria, caratterizzato dall'alternativit\u00e0 rispetto al rito ordinario delle locazioni, di cui all'art. 447-bis c.p.c.\nA causa della sommariet\u00e0 della cognizione, sar\u00e0 inibito al locatore domandare eventuale risarcimento del danno o prestazioni di riparazione, le quali dovranno essere proposte attraverso il procedimento ordinario.\nI diritti sostanziali che si possono far valere.\nCon questo procedimento speciale \u00e8 possibile far valere il diritto al rilascio di un immobile in favore di un concedente o di un locatore.\nTale diritto pu\u00f2 derivare da un contratto di affitto, locazione, mezzadria, colonia (art. 657 c.p.c.), oppure da un contratto di locazione d'opera avente come corrispettivo il godimento di un determinato immobile (art. 659 c.p.c.)\nIn via generalissima possiamo dire che \u00e8 possibile esperire tale procedimento quando:\n1) Il diritto al rilascio dell'immobile \u00e8 attuale, nel senso che il locatore pu\u00f2 chiedere il rilascio per il fatto che il contratto di locazione \u00e8 ormai scaduto (previa intimazione di sfratto e purch\u00e9 non si sia verificata la tacita riconduzione).\n2) Il diritto al rilascio sia attuale e possibile, a fronte del mancato pagamento del canone di locazione (per morosit\u00e0).\n3) Il diritto al rilascio non \u00e8 ancora attuale. Questa \u00e8 un'ipotesi eccezionale in quanto consente di chiedere e ottenere una forma di tutela anticipata, rispetto a ci\u00f2 che accade normalmente.\nInfatti \u00e8 possibile adire l'autorit\u00e0 giurisdizionale, con le forme previste (vedi oltre), per ottenere un provvedimento di condanna al rilascio (titolo esecutivo), ancora prima che il diritto al rilascio venga in essere. Il titolo esecutivo in esame acquister\u00e0 efficacia esecutiva nel momento in cui il diritto al rilascio verr\u00e0 in essere (p. es. alla scadenza del contratto di locazione e qualora il conduttore non lo rilasci spontaneamente).\nIn altre parole \u00e8 un modo per anticipare i tempi, cos\u00ec, se il conduttore non dovesse rilasciare l'immobile alla naturale scadenza del contratto di locazione, non si dovr\u00e0 attendere ulteriore tempo per dotarsi di un titolo esecutivo (p. es. sentenza di condanna) per far valere il diritto in esame, ma si potr\u00e0 iniziare immediatamente l'esecuzione forzata.\nInoltre affinch\u00e9 la procedura in esame possa spiegare i suoi effetti \u00e8 necessario aver compiuto l'atto di licenza o disdetta, cos\u00ec da evitare la tacita riconduzione.\nProcedimento.\nLa competenza spetta sempre al Tribunale. Dal punto di vista della competenza per territorio \u00e8 competente il Tribunale del luogo in cui si trova la cosa locata (art.661 c.p.c.).\nL'atto introduttivo \u00e8 un atto di citazione, il quale ai sensi dell'art. 660 c.p.c. dovr\u00e0 contenere oltre all'intimazione, da sola inidonea al raggiungimento dello scopo, la citazione per la convalida.\nParticolare importanza pratica hanno gli avvertimenti in esso contenuti. Infatti la citazione di cui trattasi deve contenere: l'invito al convenuto a comparire nell'udienza fissata e l'avvertimento che, se non compare, o comparendo non si oppone, il giudice convalider\u00e0 la licenza o lo sfratto ex art. 663c.p.c.\nLa notificazione \u00e8 da farsi in \"mani proprie\", ma se ci\u00f2 non avviene, l'ufficiale giudiziario deve avvertire l'intimato dell'avvenuta notificazione, per mezzo di lettera raccomandata, allegando poi la ricevuta all'originale dell'atto.\nIn udienza possono verificarsi varie situazioni.\nPer prima cosa pu\u00f2 accadere che l'intimante non compaia. In tal caso la domanda perder\u00e0 ogni efficacia.\nQualora invece sia l'intimato a non comparire all'udienza fissata dal giudice, come primo ed essenziale adempimento, sottolineante il carattere pregnante della notificazione all'interno di tal procedimento, il giudice dovr\u00e0 verificare la regolarit\u00e0 della notificazione, e qualora vi sia anche solamente la probabilit\u00e0 che il convenuto non abbia avuto notizia dell'udienza, ne ordiner\u00e0 la rinnovazione.\nNell'ipotesi in cui il giudice verifichi la regolarit\u00e0 della notificazione, regola generale \u00e8 che la mancata comparizione o la comparizione senza opposizione dell'intimato, pongano al giudice l'onere di convalidare la licenza o lo sfratto con ordinanza, apponendo in calce alla citazione la formula esecutiva. In questo caso il locatore si trover\u00e0 in possesso di un titolo esecutivo, e potr\u00e0 procedere all'esecuzione del rilascio dell'immobile ex artt. 608 e ss. c.p.c.\nPu\u00f2 invece accadere che l'intimato compaia, e si opponga alla convalida (art. 665 c.p.c.). Con l'opposizione si apre un giudizio ordinario di cognizione, modellato sul rito delle locazioni, che si concluder\u00e0 con una sentenza di merito. In tal caso bisogna distinguere a seconda della natura dell'opposizione. L'articolo 665 c.p.c. disciplina espressamente che qualora l'opposizione dell'intimato non sia supportata da idonea prova scritta, il giudice, su istanza del locatore, previa verificazione dell'inesistenza di gravi motivi in contrario, pronuncer\u00e0 ordinanza provvisoria, non impugnabile, di condanna al rilascio dell'immobile, riservandosi di esaminare le eccezioni dell'intimato nel prosieguo del rito.\nIn tale caso colui che ha chiesto la tutela si dota di un titolo esecutivo che per\u00f2 non ha natura definitiva, il quale sar\u00e0 assorbito o caducato dalla successiva sentenza.\nInteressante \u00e8 anche l'ipotesi che si evince dalla combinazione degli artt. 663-664-666 c.p.c. Qualora sia stata proposta domanda di sfratto per morosit\u00e0, presupposto per la concessione di quest'ultima, sar\u00e0, per il locatore, la dimostrazione della persistenza dell'inadempimento del conduttore, tenendo ben presente come, secondo recenti pronunce della Corte di Cassazione, anche il pagamento tardivo (una volta ricevute le notificazioni ma non ancora convalidata la licenza), \u00e8 valido per evitare l'ordinanza di convalida.\nIl debitore opposto potr\u00e0 contestare quindi l'ammontare dei canoni richiesti dal locatore (art. 666 c.p.c.) o no. Qualora non vi sia opposizione, il giudice emetter\u00e0 oltre l'ordinanza di convalida, la condanna al pagamento dei canoni arretrati. Qualora invece vi sia opposizione, il giudice potr\u00e0 sempre condannare il conduttore al pagamento delle somme non contestate.\nVa ricordato infine, come anche il tardivo adempimento, utile per evitare la convalida di sfratto, non sia sufficiente a far perdere al locatore il diritto di richiedere la risoluzione del contratto per grave inadempimento, mediante il rito ordinario.\nL'ultima ipotesi \u00e8 quella in cui, durante l'udienza il convenuto si opponga e fornisca idonee prove documentali a supporto. Il giudice dovr\u00e0 a questo punto emettere un'ordinanza di mutamento del rito, cos\u00ec disponendo il passaggio al rito locatizio.\nRimedi e impugnazioni.\nL'unico rimedio avverso l'ordinanza di convalida di licenza o sfratto previsto dal codice di procedura civile, \u00e8 l'ipotesi di cui all'art. 668 c.p.c., ossia l'opposizione tardiva dell'intimato. Tale opposizione \u00e8 proponibile entro 10 giorni dall'avvenuta esecuzione dell'ordinanza. Il conduttore potr\u00e0 lamentare l'irregolarit\u00e0 della notificazione o addurre cause di forza maggiore alla base della sua mancata comparizione in udienza.\nTale opposizione tardiva s'instaura con ricorso proposto nelle forme del rito locatizio e si articola in 2 fasi:\nGrazie all'intervento, nei primi anni novanta, della Corte Costituzionale, il rimedio sopraelencato non rimane il solo a favore del conduttore. Difatti, sono oggigiorno proponibili anche le impugnazioni a carattere straordinario, ossia revocazione per dolo o errore di fatto o opposizione del terzo per dolo o collusione.\nIn ultimo, si ritiene altres\u00ec possibile l'impugnazione mediante appello. I presupposti perch\u00e9 una ordinanza possa essere soggetta ad appello non sono del tutto chiari, mancando i fondamentali requisiti di decisoriet\u00e0 e definitivit\u00e0.\nGiurisprudenza e dottrina si trovano ora unanimi nel ritenere che, quando il giudice emetta l'ordinanza in mancanza di una dei presupposti fondamentali, eserciti non pi\u00f9 poteri speciali, ma ordinari, e quindi il provvedimento finale \u00e8 passibile di appello che si svolger\u00e0 secondo il rito ordinario delle locazioni."}
{"id": "1255298", "revid": "767487", "url": "https://it.wikipedia.org/wiki?curid=1255298", "title": "The Karnival Kid", "text": "The Karnival Kid \u00e8 un film del 1929 diretto da Walt Disney e Ub Iwerks. \u00c8 un cortometraggio animato della serie \"Mickey Mouse\", prodotto dalla Walt Disney Productions e uscito negli Stati Uniti il 23 maggio 1929, distribuito dalla Celebrity Productions. \u00c8 il primo corto della serie in cui Topolino dice delle frasi di senso compiuto (mentre vende hot dog).\nOltre a Topolino, appaiono anche altri tre personaggi ricorrenti della serie. Il primo \u00e8 Clarabella in un cameo. Il secondo \u00e8 Gatto Nip, che fa la sua terza e ultima apparizione. Il terzo \u00e8 l'interesse amoroso ricorrente di Topolino, Minni. Il film non \u00e8 stato doppiato in italiano.\nTrama.\nGatto Nip \u00e8 un imbonitore in un luna park, e sta invitando il pubblico a vedere Minni, \"la ballerina dello shimmy\", che introduce cantando la \"Hootchy-kootchy dance\". Mickey si trova nelle vicinanze, vendendo hot dog e molestando Nip. Nip litiga brevemente con Topolino riguardo ad una truffa con una bambola danzante. Tuttavia, Minni si accorge presto di Topolino e lo chiama per ordinare un hot dog. Tira fuori una moneta dalla sua calza per pagarlo, ma Topolino, che \u00e8 chiaramente attratto da lei, si rifiuta di accettare la moneta e glielo d\u00e0 gratis. Quando lei morde l'hot dog, questo urla e scappa via. Topolino lo prende e lo sculaccia, concludendo il primo segmento.\nIn seguito Topolino cerca di attirare l'attenzione di Minni suonando la chitarra fuori dalla sua finestra. Egli \u00e8 affiancato da due gatti randagi che cantano rumorosamente \"Sweet Adeline\". Il suono delizia Minni ma risveglia un irato Gatto Nip, che stava riposando in una roulotte vicina. Nip inizia a gettare cose ai tre fastidi nel tentativo di farli tacere. Infine Topolino viene colpito con un intero letto e rimane stordito.\nEdizioni home video.\nDVD.\nIl cortometraggio \u00e8 incluso nel DVD \"Walt Disney Treasures: Topolino in bianco e nero\".\nCitazioni e riferimenti.\nNe luogo Toontown Central del videogioco Disney \"Toontown Online\", un edificio prende il nome da \"The Kid Karnival\".\nLe prime parole di Topolino possono aver ispirato la canzone \"Hot Dog\" da \"La casa di Topolino\".\nLa scena in cui Topolino punta le sue orecchie su Minni ispir\u00f2 il soggettista Roy Williams a inventare il cappello con le orecchie di Topolino.\nUb Iwerks riutilizz\u00f2 elementi della trama e molte delle gag visive da \"The Karnival Kid\" nel suo cartone animato del 1932 \"Circus\". La parte del venditore di hot dog venne interpretata da Flip the Frog.\n\"Una salsiccia a piede libero\", un episodio della serie televisiva \"Topolino\" (2013), ha temi e gag simili a quelli di \"The Karnival Kid\". L'episodio \u00e8 stato diretto da Aaron Springer, pi\u00f9 noto per il suo lavoro su \"SpongeBob\"."}
{"id": "1255300", "revid": "1896017", "url": "https://it.wikipedia.org/wiki?curid=1255300", "title": "Frate Indovino", "text": "Il calendario Frate Indovino \u00e8 un almanacco religioso fondato da padre Mariangelo da Cerqueto e curato dall'omonima casa editrice.\nStoria.\nL'opuscolo annuale nacque come allegato omaggio al periodico \"Voce Serafica\". Nel 1945 padre Mariangelo da Cerqueto, al secolo Mario Budelli, era il direttore di quel mensile stampato dai Cappuccini umbri in circa 2000 copie.\nI suoi superiori, viste le precarie condizioni di salute del frate, gli avevano assegnato quell'incarico che, almeno nelle loro intenzioni, non avrebbe dovuto affaticarlo troppo. Il direttore, dal canto suo, scriveva personalmente tutti gli articoli e cerc\u00f2 di migliorare la pubblicazione portandola da 16 a 32 pagine. Avvertendo tuttavia l'esigenza di una soluzione che consentisse di aumentare il numero delle persone interessate alla rivista, ritenne che un calendario avrebbe potuto rappresentare l'idea giusta perch\u00e9, sotto quella forma, sarebbe potuto entrare ed essere presente in tutte le case a prescindere dal livello sociale o culturale.\nBudelli ne inizi\u00f2 l'impaginazione nell'estate del 1944. Il preventivo di spesa del tipografo Salvi di Perugia fu di 12.000 lire, cifra ritenuta inizialmente eccessiva, specie alla luce di un'altra esperienza editoriale, quella di Padre Costanzo da Perugia e del suo \"Barba Bianca\", un altro calendario dei Cappuccini umbri pubblicato dal 1912 al 1915. Alla fine, comunque, il progetto venne approvato.\nL'almanacco fu stampato per la prima volta nel settembre 1945 con il titolo di \"Frate Indovino\", soprannome sotto cui si celava appunto Budelli. Al santorale (sequela dei giorni con i santi appropriati e le feste comandate) si aggiungevano i consigli pratici per agricoltori e massaie, le previsioni meteorologiche, le fasi lunari e il messaggio francescano.\nLa crescita.\nDella prima edizione uscirono 2000 copie, consegnate in omaggio agli abbonati di \"Voce Serafica\". Il successo fu tanto immediato quanto imprevisto e port\u00f2 a moltiplicare la tiratura del calendario per l'anno successivo, raggiungendo le 32.000 copie nel 1947. Furono apportate anche delle varianti grafiche: la stampa pass\u00f2 a due colori, con il rosso (il colore aggiunto) utilizzato per evidenziare la domenica e gli altri giorni di festa, e venne anche impiegata una carta pi\u00f9 spessa.\nAnalizzando il \"Frate Indovino\" del 1947 si nota come lo schema di base del calendario sia rimasto sostanzialmente inalterato. I santi del giorno erano stati rinnovati rispetto al numero dell'anno precedente; i proverbi di sapore meteorologico erano comunque uniformemente distribuiti e, dove inizialmente era narrata la storia di san Francesco, ora erano presenti \"I pronostici di Frate Indovino\"; a fine pagina, poi, si trovavano i consigli per gli agricoltori, le massaie e gli ammalati.\nLe edizioni del 1948, 1949 e 1950 segnarono un ottimo risultato nella diffusione, tanto da vedere \"Frate Indovino\" varcare i confini dell'Umbria. Anche lo stesso Budelli rimase sorpreso di tanto successo. In un'intervista rilasciata al giornalista ed amico Renzo Allegri dichiar\u00f2: \u00abPotevo intuire le ragioni dell'entusiasmo della gente umbra. Quell'almanacco, concepito e realizzato in quel modo, era un po' anche il loro. [\u2026] Ma l'affermazione che otteneva anche nelle altre regioni d'Italia restava per me un mistero. Per questo, pur essendo giustamente felice, ero anche sospettoso e preoccupato che tutto quel bel sogno dovesse finire all'improvviso.\u00bb\nIn effetti il calendario conobbe una battuta d'arresto: impensierito per le continue critiche, in particolare per la discutibile associazione dell'aggettivo \"indovino\" con il termine \"frate\", l'allora vicario generale dell'Ordine dei Cappuccini decret\u00f2 l'immediata sospensione della stampa del calendario per il 1951. Budelli concesse all'Editore Salviati (che gi\u00e0 usciva con un suo calendario) di pubblicare il materiale predisposto per la nuova edizione a patto che l'editore gli si sostituisse nei contratti con la tipografia e con la cartiera. Usc\u00ec quindi un succedaneo dell'almanacco che, quando venne distribuito alla fine del 1950, provoc\u00f2 proteste da parte dei \"vecchi\" lettori. Nel frattempo il Ministro generale dell'Ordine era rientrato a Roma dal suo viaggio pastorale e, venuto a conoscenza della vicenda, ne parl\u00f2 direttamente con Budelli. Si giunse cos\u00ec alla decisione di riprendere la pubblicazione dell'almanacco: l'edizione del 1952 fu stampata completamente a colori, con una tiratura di 200.000 copie e con la novit\u00e0 delle tavole illustrate dei dodici mesi.\nBudelli fu anche pronto ad adeguare l'almanacco alle modifiche del lessico e della societ\u00e0: ad esempio, sempre nell'edizione del 1952 la rubrica \"Per le massaie\" divent\u00f2 \"Per le donne\". Tra il 1957 e il 1980 ebbero inizio le nuove rubriche \"Marcellino pane e vino\", \"Tema di fondo dell'almanacco Frate Indovino\", \"Lo sapevate?\", \"Lo credereste?\", \"Specola\", \"Per tutti\", \"Le stelle parlano\", \"Il libro delle stelle\", \"Vedo e Prevedo\", \"Il grillo sparlante\" e diverse altre. Nel 1985 dalle consuete 16 pagine l'almanacco pass\u00f2 a 20, con l'aggiunta di argomenti quali \"Pace\", \"Ecologia della natura, del cuore e della vita\", \"Opere Sociali e Religiose di Frate Indovino\" e la sezione delle pubblicazioni librarie edite dalla \"Casa Editrice Frate Indovino\". Nel 1987 nacquero le rubriche \"Cosa accadr\u00e0\" e \"Messaggio ai giovani\".\nSviluppi recenti.\nDalla morte di padre Mariangelo da Cerqueto, avvenuta nel 2002, la pubblicazione del calendario viene curata da padre Mario Collarini. La tiratura, in questi ultimi anni, \u00e8 aumentata."}
{"id": "1255301", "revid": "1872303", "url": "https://it.wikipedia.org/wiki?curid=1255301", "title": "Royal Crescent", "text": "Il Royal Crescent \u00e8 un importante complesso residenziale, composto da 30 unit\u00e0 abitative a schiera disposte secondo una mezzaluna (in lingua inglese: \"crescent\"), nella citt\u00e0 di Bath, Regno Unito. Esso fu ideato e progettato da John Wood il Giovane e costruito fra il 1767 e il 1774. \u00c8 il pi\u00f9 importante esempio di architettura georgiana che si pu\u00f2 incontrare nel Regno Unito ed \u00e8 inserito nell'elenco \"Listed Buildings\", un elenco di prestigiosi edifici protetti dallo Stato, con classificazione \"grade I\".\nSimbologia.\nInsieme a suo padre, John Wood il Vecchio, John Wood il Giovane si interessava di occulto e di simboli massonici; forse la creazione del Royal Crescent e del vicino \"Circus di Bath\" (in origine chiamato \"King's Circus\") rappresenta il desiderio di realizzare in larga scala un simbolo massonico: dall'alto questo complesso appare infatti come un grande cerchio con una mezzaluna, a formare il simbolo massonico \"soleil-lune\", cio\u00e8 il Sole e la Luna.\nDestinazione d'uso.\nLe case del \"Crescent\" appartengono a diversi proprietari \u2014 la maggior parte sono private, ma una sostanziale minoranza \u00e8 controllata da un'associazione immobiliare - molte di queste case sono state divise in pi\u00f9 appartamenti.\nIl Numero 1 del Royal Crescent \u00e8 un museo, tenuto dalla Bath Preservation Trust, che illustra come i ricchi proprietari dell'epoca abbiano arredato nel tempo una casa-tipo.\nIl \"Royal Crescent Hotel\" occupa le unit\u00e0 centrali del Crescent, ovvero i numeri 15 e 16.\nIl \"Royal Victoria Park\" di fronte al Crescent \u00e8 una piattaforma usata per il lancio di piccole mongolfiere. I lanci avvengono in estate, di solito nel primo mattino o nel tardo pomeriggio.\nLa strada \u00e8 uno dei segni distintivi pi\u00f9 conosciuti della Bath georgiana e per molti anni i residenti hanno dovuto sopportare il passaggio di numerosi bus turistici, soprattutto nel periodo estivo. Negli ultimi anni la strada \u00e8 stata chiusa agli autobus ed alle carrozze."}
{"id": "1255305", "revid": "1609279", "url": "https://it.wikipedia.org/wiki?curid=1255305", "title": "Odobenocetops", "text": "L'Odobenocetops (letteralmente, \"balena dalla faccia di tricheco\") era un cetaceo preistorico vissuto nel Pliocene nelle coste occidentali del Sudamerica.\nUn \"delfino dal muso di tricheco\".\nQuesto animale era un primitivo rappresentante della superfamiglia di cetacei comprendente delfini e tursiopi, anche se le parentele dell'Odobenocetops sono da ricercare presso la famiglia dei narvali e dei beluga. La caratteristica principale di questo cetaceo era costituita da due lunghissime zanne che si proiettavano all'indietro, sporgenti dalla mascella superiore. Il muso era largo e simili a quello di un tricheco, a causa delle strane zanne. L'Odobenocetops era lungo in media 2,10 m, e doveva pesare fino a 650 chilogrammi. Le articolazioni del collo mostrano che questo era molto flessibile, e poteva essere ruotato di circa 90 gradi. Questa caratteristica, insieme alle zanne e al muso largo, fanno ritenere che l'Odobenocetops fosse un animale di fondale, il cui cibo principale erano i gasteropodi che estraeva dal loro guscio grazie alla sua potente lingua.\nUn dente pi\u00f9 lungo dell'altro.\nLa scoperta pi\u00f9 sorprendente riguardante questo animale \u00e8 quella di un cranio di un maschio appartenente alla specie \"Odobenocetops leptodon\", dotato di una zanna ben pi\u00f9 lunga dell'altra. Dal momento che questo cranio \u00e8 l'unico maschile appartenente a questa specie finora rinvenuto, non si pu\u00f2 supporre che questa caratteristica fosse presente in tutti i maschi di \"O. leptodon\". Estremamente fragile, questa zanna doveva essere tenuta parallela al corpo, e potrebbe essere stata usata per ricercare il cibo o come organo di senso (in modo molto simile al lunghissimo dente del narvalo). Anche se questi due animali sono strettamente imparentati, si ritiene che lo sviluppo di queste due strutture simili sia un fenomeno di convergenza evolutiva.\nNella cultura di massa.\nl\"'Odobenocetops \"\u00e8 apparso per la prima volta nella serie Mostri del mare, dove lo zoologo Nigel Marven lo illustra come una delle possibili prede dei piccoli del grande \"megalodonte\". Nella puntata 2 (Nelle fauci della morte) Nigel avvista un maschio della specie Leptodon, ma subito dopo \u00e8 attaccato da un giovane megalodonte (a cui riesce a sfuggire)."}
{"id": "1255308", "revid": "767487", "url": "https://it.wikipedia.org/wiki?curid=1255308", "title": "Le follie di Topolino", "text": "Le follie di Topolino (\"Mickey's Follies\") \u00e8 un film del 1929 diretto da Ub Iwerks e Wilfred Jackson. \u00c8 un cortometraggio animato della serie \"Mickey Mouse\", prodotto dalla Walt Disney Productions e uscito negli Stati Uniti il 26 giugno 1929, distribuito dalla Celebrity Productions. Nel corto, Topolino e i suoi amici organizzano uno show nel cortile, in cui Topolino suona e canta il suo motivo conduttore. Il film non \u00e8 stato doppiato in italiano.\nTrama.\nGli animali nel cortile (fra cui Minni) stanno guardando una serie di brevi numeri di canto e danza eseguiti da altri animali, come le Ziegfeld Follies dell'epoca. Si inizia con Topolino che suona il pianoforte con altri animali. Seguono una serie di altri brevi numeri di danza e canto, dove appaiono, fra gli altri, delle anatre e dei polli danzanti e un maiale cantante. Infine Topolino fa un assolo del suo motivo conduttore, cantandolo realmente.\nEdizioni home video.\nDVD.\nIl cortometraggio \u00e8 incluso nel DVD \"Walt Disney Treasures: Topolino in bianco e nero\"."}
{"id": "1255309", "revid": "217591", "url": "https://it.wikipedia.org/wiki?curid=1255309", "title": "Santuario di Nostra Signora di Montebruno", "text": "Il santuario di Nostra Signora di Montebruno - gi\u00e0 chiesa di Santa Maria Assunta - \u00e8 un luogo di culto cattolico di Montebruno, situato in via Santuario, lungo la strada provinciale 56. La chiesa \u00e8 sede della parrocchia di Santa Maria Assunta del vicariato del Genovesato della diocesi di Tortona.\nStoria.\nL'apparizione mariana.\nSecondo la tradizione locale sul luogo dove oggi sorge il santuario vi fu, nel 1478, una miracolosa apparizione della Vergine Maria. Il racconto popolare asserisce che la Madonna apparve ad un pastorello muto che, alla vista della Signora, riacquist\u00f2 miracolosamente la parola per poi annunciare alla popolazione di Montebruno il lieto evento.\nGli abitanti accorsi sul luogo dell'evento ritrovarono sul tronco di un albero di faggio una statua in legno raffigurante la Vergine; oggi l'effigie mariana \u00e8 collocata sull'altare maggiore.\nLa costruzione.\nA seguito della presunta apparizione si intraprese la decisione di erigere sul luogo un santuario che, secondo un antico testo datato al 1486, ricevette il consenso del pontefice Innocenzo VIII tramite apposito decreto pontificio. L'iniziativa della concreta edificazione fu per volere del frate agostiniano beato Battista Poggi, fondatore della casa madre della congregazione agostiniana del convento della Consolazione di Genova.\nLa struttura.\nGli esterni.\nLa chiesa sub\u00ec nel corso dei secoli notevoli modifiche alla primaria struttura originale. Cos\u00ec come l'adiacente convento degli Agostiniani, l'edificio fu ampliato e arricchito anche per la notevole presenza di pellegrini che fecero del santuario una delle mete dei pellegrinaggi in val Trebbia.\nLa facciata originaria, di cui non si conosce lo stile antico, fu rivista sul finire del XIX secolo (1897) e lavori di rifacimento ne cambiarono lo stile attuale neoclassico.\nGli interni.\nL'interno della chiesa \u00e8 diviso in tre navate che nelle arcate ogivali farebbero risalire al Quattrocento o Cinquecento lo stile d'impronta gotico usato per la struttura architettonica. Tuttavia secondo approfonditi studi, specie della decorazione in stucchi dorati o dei pilastri che dividono le navate, si \u00e8 potuto evidenziare che per l'abbellimento degli interni fu invece utilizzato lo stile barocco. Proprio di questo periodo artistico \u00e8 risalente il grande altare maggiore in marmo policromo.\nIl convento.\nNel chiostro inferiore del convento \u00e8 allestita una mostra fotografica permanente dedicate ai luoghi di culto della val Trebbia. Al piano superiore \u00e8 invece ospitato il Museo del Sacro e il Museo Contadino dell'Alta Val Trebbia.\nNell'adiacente refettorio \u00e8 conservato un affresco raffigurante la celebre \"Ultima Cena\" che, secondo alcuni studi, potrebbe essere opera di un pittore del Cinquecento. Ancora oggi, infatti, non si conosce colui che la dipinse e tra le tante ipotesi che si sono succedute negli anni si \u00e8 avanzato oggi il collegamento con Leonardo da Vinci per via delle similitudini presenti nel dipinto con la pi\u00f9 conosciuta l'Ultima Cena leonardesca di Milano.\nSempre nella sala del refettorio, oggi convertita in cappella, \u00e8 raffigurato un secondo affresco ritraente la \"Vita di sant'Agostino\"; anche questa opera \u00e8 di pittore sconosciuto.\nLe opere.\nAll'interno sono presenti pregiate opere scultoree e pittoriche quali due tele del 1600 e del 1750; la prima \u00e8 ad opera di un pittore sconosciuto, ma appartenente alla scuola pittorica ligure, mentre la seconda \u00e8 un dipinto di Agostino Ratti raffigurante il \"Transito di san Giuseppe\". Un affresco del pittore Giovanni Quinzio raffigura sul lato sinistro dell'edificio la storia della miracolosa apparizione e la successiva costruzione del santuario. Del pittore Ottavio Semino \u00e8 invece il dipinto ritraente il \"Battesimo di sant'Agostino\" posto in un riquadro del coro ligneo, quest'ultimo eseguito nel 1585.\nTra le opere scultoree sono conservati un antico confessionale del XVII secolo e un Crocifisso ligneo dello stesso periodo. Nel presbiterio, al centro, \u00e8 collocata in una nicchia la statua della \"Vergine Maria\" trovata, secondo la leggenda, in un albero di faggio sul luogo dell'apparizione. L'origine di tale effigie potrebbe essere bizantina e anticamente la nicchia veniva coperta da una pregiata lastra di rame tuttora funzionante.\nLe notizie tramandate dalla \"leggenda\" e le mancanti informazioni su un eventuale autore fanno definire la statua dagli storici dell'arte Acheropita."}
{"id": "1255310", "revid": "6923", "url": "https://it.wikipedia.org/wiki?curid=1255310", "title": "Maria Anna d'Asburgo (1683-1754)", "text": "Biografia.\nInfanzia.\nNato Maria Anna Josepha, era una figlia di imperatore Leopoldo I e Eleonora Maddalena di Neuburg.\nMaria Anna era la sorella degli imperatori Giuseppe I e Carlo VI, quindi, zia dell'imperatrice Maria Teresa.\nMatrimonio.\nIl 27 ottobre 1708 spos\u00f2 Giovanni V del Portogallo per suggellare l'alleanza tra i due paesi contro i Borbone in Francia e Spagna durante la Guerra di Successione Spagnola.\nReggenza.\nNel 1742 Giovanni V venne colpito da un ictus, che lo lasci\u00f2 parzialmente paralizzato e non pi\u00f9 capace di occuparsi degli affari di Stato: la regina Maria Anna assunse quindi la reggenza per il figlio maggiore Giuseppe, che assunse i pieni poteri alla morte del padre, il 31 luglio 1750. Una volta che fu a capo della sua famiglia, Maria Anna riform\u00f2 la sua corte e le sue usanze per seguire le tradizioni e le usanze delle tradizionali regine del Portogallo. La sua pi\u00f9 grande influenza sulla corte, e la nobilt\u00e0 portoghese nel suo complesso, fu l'aumento della segregazione tra uomini e donne, cos\u00ec come tra servi e padroni. Come Giovanni, Maria Anna aveva un gusto esuberante, e questo si mostr\u00f2 molto bene nelle sue famose feste. Spesso duravano diversi giorni, invitando la nobilt\u00e0 di tutto il paese e spesso in concomitanza con una festa santa, anche se la religione giocava una piccola parte nelle sue feste.\nMorte.\nAlla sua morte, avvenuta quattro anni pi\u00f9 tardi, Maria Anna venne sepolta nella chiesa dei carmelitani scalzi tedeschi di Lisbona, ma il suo cuore venne portato dal suo confessore a Vienna e posto in un'urna disegnata dallo scultore Balthasar Ferdinand Moll nella Cappella di Leopoldo della Cripta Imperiale.\nDiscendenza.\nGiovanni e Maria Anna ebbero sei figli:"}
{"id": "1255311", "revid": "101407552", "url": "https://it.wikipedia.org/wiki?curid=1255311", "title": "Morgy Mo' e la gente per bene", "text": "Morgy Mo' e la gente per bene \u00e8 il terzo album in studio del rapper Ape, pubblicato nel 2007, dapprima negli store Vibrarecords poi in tutti i negozi di dischi a partire dal 26 aprile.\nL'album, composto da 14 tracce, \u00e8 incentrato sulle vicende di Morgy Mo, alter ego di Ape, addentro le follie della quotidianit\u00e0, in un disco che chiude idealmente il percorso iniziato dal rapper con gli album \"Venticinque\" e \"Generazione di sconvolti\". L'album \u00e8 stato pubblicato dalla Vibrarecords e distribuito dalla Saifam. Dal disco sono stati tratti sinora tre singoli: \"In caserma\", \"Mania\" e \"Zapping\".\nNumerose le collaborazioni di artisti della scena hip hop italiana, quali Asher Kuno, Sir Bod, Jack the Smoker, Tuno, Zampa, DJ Kamo, Luda, Bassi Maestro, Gasto, Mr. Phil."}
{"id": "1255313", "revid": "767487", "url": "https://it.wikipedia.org/wiki?curid=1255313", "title": "Il treno di Topolino", "text": "Il treno di Topolino (\"Mickey's Choo-Choo\") \u00e8 il titolo del decimo cortometraggio di Topolino, uscito il 26 giugno 1929.\nTrama.\nTopolino \u00e8 un ferroviere alla guida di una simpatica e buffa locomotiva; poco dopo arriva Minnie che si mette a suonare il volino mentre Topolino balla sulla ferrovia della stazione.\nIl balletto si sposta sopra un vagone del treno che parte danzando anche lui, ma perde il controllo e il vagone dov'\u00e8 Minnie si stacca e Topolino \u00e8 costretto ad inseguirlo per riattaccarlo agli altri scompartimenti.\nAlla fine tutto si conclude per il meglio."}
{"id": "1255315", "revid": "78273", "url": "https://it.wikipedia.org/wiki?curid=1255315", "title": "Blackbeat \u2013 Tutti hanno bisogno d'amore", "text": ""}
{"id": "1255320", "revid": "1573940", "url": "https://it.wikipedia.org/wiki?curid=1255320", "title": "Chiesa di San Frediano (Borgo a Mozzano)", "text": "La chiesa di San Frediano \u00e8 un edificio sacro che si trova in localit\u00e0 Chifenti a Borgo a Mozzano.\nStoria e descrizione.\nDell'originaria struttura medievale resta ben poco a causa di una radicale trasformazione di primo Ottocento, quando la chiesa fu ampliata (la parte terminale \u00e8 infatti addossata al campanile e viene occupato parte dello spazio cimiteriale) e internamente resa a tre navate. Circa un secolo dopo provvidero alla sua decorazione i pittori locali Gino Fazzi (le figure nel catino absidale) e Pellegrino Lamberti, suo allievo; \u00e8 forse in questa circostanza che la facciata viene intonacata.\nTolti dagli altari i dipinti seicenteschi, dell'arredo antico resta la tela con \"San Frediano\", di pittore lucchese del Cinquecento, il \"Ges\u00f9 Crocifisso\" sull'altare, e un tempietto per gli Olii Santi, in marmo, uscito dalla bottega dei Civitali."}
{"id": "1255321", "revid": "122670817", "url": "https://it.wikipedia.org/wiki?curid=1255321", "title": "Bartolomeo della Gatta", "text": "Gli anni della formazione.\nFiglio di un orafo, venne iscritto dal padre alla corporazione dei maestri orafi fiorentini alla sola et\u00e0 di cinque anni.\nPi\u00f9 tardi frequenter\u00e0 la bottega del Verrocchio dove far\u00e0 conoscenza con i pi\u00f9 grandi artisti dell'epoca, fra i quali Botticelli, Ghirlandaio, Leonardo da Vinci, Lorenzo di Credi, Perugino e Luca Signorelli. La formazione da orafo e la frequentazione di una delle pi\u00f9 botteghe fiorentine pi\u00f9 poliedriche lo ha reso uno degli artisti pi\u00f9 versatili del suo tempo: oltre a pittore, fu infatti anche miniatore, architetto, e costruttore di organi.\nInoltre, mentre lavorava ad Arezzo e a Urbino, Bartolomeo della Gatta molto probabilmente frequent\u00f2 altri grandi artisti come Piero della Francesca e Donato Bramante.\nLa monacazione.\nVerso il 1468 Bartolomeo decise di prendere i voti sacri, probabilmente all'interno della comunit\u00e0 monastica camaldolese di Arezzo, dove in seguito divenne abate dell'abbazia di San Clemente.\nLa carriera d'artista.\nBartolomeo della Gatta fu attivo in particolar modo nella Toscana dell'est, ad Arezzo e in altre localit\u00e0 del territorio provinciale come Sansepolcro, Cortona, Castiglion Fiorentino e Marciano della Chiana, anche se alcune opere si trovano oggi anche a Roma e a Urbino.\nArezzo.\nFra le opere presenti ad Arezzo possiamo citare le seguenti:\nCastiglion Fiorentino.\nAlcune opere di Bartolomeo della Gatta sono presenti a Castiglion Fiorentino:\nCortona.\nUn'opera di Bartolomeo della Gatta \u00e8 presente a Cortona:\nMarciano della Chiana.\nUn'opera di Bartolomeo della Gatta \u00e8 presente a Marciano della Chiana:\nFirenze.\nUn'opera di Bartolomeo della Gatta \u00e8 presente a Firenze:\nLucca.\nAlcune opere di Bartolomeo della Gatta sono oggi presenti a Lucca:\nRoma - Citt\u00e0 del Vaticano.\nAlcune opere di Bartolomeo della Gatta sono presenti a Roma:\nCitt\u00e0 di Castello.\nAffresco presente presso il monastero delle Cappuccine di Santa Veronica Giuliani\nSansepolcro.\nUn'opera di Bartolomeo della Gatta \u00e8 presente a Sansepolcro:\n\"Crocifissione\", affresco, Duomo di Sansepolcro\nUrbino.\nUn'opera di Bartolomeo della Gatta \u00e8 presente ad Urbino:\nStile e influenze.\nNelle sue pitture, Bartolomeo della Gatta ha mescolato stili e tendenze artistiche differenti: dal naturalismo, tendenza con cui ha iniziato la sua vita artistica, alla concezione di volume e di luce, ispirata dagli studi del Perugino e di Piero della Francesca.\nProprio di quest'ultimo genio aretino raccoglie idealmente il testimone, continuando a svilupparne, nei medesimi luoghi, le epocali illuminazioni."}
{"id": "1255322", "revid": "132406", "url": "https://it.wikipedia.org/wiki?curid=1255322", "title": "Partito Democratico del Giappone", "text": "Il Partito Democratico del Giappone (in giapponese: \u6c11\u4e3b\u515a, \"Minshut\u014d\"; in inglese: \"Democratic Party of Japan\" - DPJ) \u00e8 stato un partito politico giapponese di orientamento progressista e social-liberale operativo dal 1998 al 2016.\nDopo essere stato a lungo il secondo partito del Paese e la principale forza politica di opposizione, alle elezioni parlamentari del 2009 \u00e8 diventato il primo partito ed \u00e8 cos\u00ec riuscito ad esprimere un proprio rappresentante, Yukio Hatoyama, alla carica di Primo ministro, interrompendo la lunga era di governo del Partito Liberal Democratico, di centro-destra.\nNel 2016 \u00e8 confluito nel nuovo Partito Democratico Progressista.\nStoria.\nIl Partito Democratico (1996-1998).\nIl \"Partito Democratico\" fu fondato nel settembre 1996 su iniziativa di alcuni parlamentari di diversa estrazione: met\u00e0 dei deputati proveniva dal Partito Socialista Giapponese e rifiutava di proseguire l'alleanza di governo col Partito Liberal Democratico; altri, tra cui Yukio Hatoyama e Naoto Kan, erano fuoriusciti da Shint\u014d Sakigake, di ispirazione centrista; altri ancora appartenevano alla piccola \"Lega dei Cittadini\". Alle elezioni parlamentari del 1996 il partito si piazz\u00f2 al terzo posto, dietro al Partito Liberal Democratico, che si conferm\u00f2 al governo, e al principale partito di opposizione, Shinshinto. Nel 1997 Kan fu nominato presidente del partito, mentre Hatoyama venne eletto segretario (in precedenza, entrambi detenevano l'incarico di co-presidenti). Nel frattempo lo Shinshinto si frantum\u00f2 in una miriade di piccoli partiti.\nLa nascita del nuovo soggetto politico.\nNel gennaio 1998 venne formato un gruppo parlamentare comune tra il Partito Democratico e alcuni partiti nati dalla deflagrazione dello Shinshinto: il \u00abNuovo Partito della Fratellanza\u00bb (\u65b0\u515a\u53cb\u611b, \"Shinto-Yuai\"), che raggruppava buona parte degli esponenti dello scomparso Partito Democratico Socialista; \u00abVoce del Popolo\u00bb e \u00abPartito del Sole\u00bb (composti da ex liberaldemocratici), riunitisi in un soggetto politico unitario, il \u00abPartito del Buon Governo\u00bb (\u6c11\u653f\u515a, \"Minseit\u014d\"). Il 27 aprile 1998 questi gruppi, cui si aggiunse l'\u00abUnione della Riforma Democratica\u00bb (\u6c11\u4e3b\u6539\u9769\u9023\u5408, \"Minshu-Kaikaku-Reng\u014d\"), dettero vita ad una nuova formazione politica: nacque dunque il Partito Democratico del Giappone, cos\u00ec denominato dal maggiore dei suoi partiti fondatori. Il nuovo partito annoverava 93 membri alla Camera dei rappresentanti e 98 alla Camera dei consiglieri; Naoto Kan ne divenne presidente.\nIl partito divenne rapidamente il punto di riferimento di tutte le forze di opposizione, ma uno scandalo sessuale e voci di presunte tangenti indebolirono Naoto Kan, che venne scalzato come presidente del partito da Yukio Hatoyama, sostenitore di una linea meno di sinistra, ma al tempo stesso di una opposizione pi\u00f9 dura nei confronti del governo. In tal modo il Partito Democratico guadagn\u00f2 un numero significativo di seggi nella Dieta Nazionale del Giappone alle elezioni del 2000 e a quelle del 2001. Tuttavia le scelte di Hatoyama, accusate di essere dominate da un'eccessiva concentrazione su tatticismi di corto respiro, gli provocarono una crescente opposizione interna e riportarono Naoto Kan alla leadership nel dicembre 2002.\nIl 24 settembre 2003, il partito si un\u00ec con il piccolo Partito Liberale, formazione di centro-destra guidata da Ichiro Ozawa (paradossalmente una delle proposte di Hatoyama maggiormente criticate). Nelle elezioni dello stesso anno il Partito Democratico guadagn\u00f2 8 ulteriori seggi alla Camera dei consiglieri e ottenne un totale di 178 seggi parlamentari, un risultato molto buono, sebbene inferiore alle attese, e nonostante avesse raccolto in totale pi\u00f9 voti del LDP nel voto maggioritario. Indubbiamente queste elezioni segnarono uno spostamento del sistema politico giapponese verso il bipartitismo.\nSuccessivamente Naoto Kan fu costretto alle dimissioni, venendo coinvolto dal cosiddetto \"scandalo delle pensioni\": si scopr\u00ec infatti che molti politici non avevano versato alcune mensilit\u00e0 di contributi. Kan fu cos\u00ec sostituito da Katsuya Okada (gi\u00e0 membro dello Shinshinto).\nAscesa e declino.\nNelle elezioni parziali per la Camera dei consiglieri del 2004, il DPJ prese un seggio in pi\u00f9 del Partito Liberal Democratico al governo, che manteneva comunque la maggioranza dei seggi totali. L'importanza dell'evento non poteva comunque essere sottovalutata, essendo la prima volta che i liberaldemocratici prendevano meno voti di un'altra forza politica.\nLe elezioni parlamentari del 2005, indette dal popolare premier Junichiro Koizumi in seguito alla mancata approvazione del suo Disegno di legge sulla privatizzazione delle Poste videro una netta affermazione dei liberaldemocratici, anche grazie all'incapacit\u00e0 di Okada di presentare temi nuovi all'elettorato. Il partito aveva perso 62 seggi, per lo pi\u00f9 a favore del LDP, cui aveva fino ad allora eroso consensi, e in seguito a questa sconfitta Okada rassegn\u00f2 le proprie dimissioni e fu rimpiazzato dal giovane Seiji Maehara alla guida del partito nel settembre del 2005 per 6 mesi, quando fu costretto alle dimissioni in seguito a una accusa di tangenti che sarebbero state pagate ai liberaldemocratici, rivelatasi falsa.\nNelle elezioni per il rinnovo parziale della Camera dei consiglieri, tenutesi il 29 luglio 2007, il partito, guidato da Ichiro Ozawa ha ottenuto 60 dei 121 seggi in palio che, aggiunti ai 49 seggi gi\u00e0 controllati, lo hanno portato, per la prima volta, ad essere il pi\u00f9 rappresentato all'interno della Camera alta, con 109 seggi su 242.\nA marzo 2009 per\u00f2, uno scandalo in cui \u00e8 coinvolto indirettamente Ozawa porta quest'ultimo alle dimissioni. Al suo posto viene eletto per la seconda volta Yukio Hatoyama, gi\u00e0 presidente in passato, e candidato premier per la coalizione DPJ-altri.\nDomenica 30 agosto 2009, alle elezioni della camera bassa, il Minshuto raggiunge il suo apogeo, e conquista pi\u00f9 di 300 seggi sconfiggendo nettamente i liberaldemocratici, alla loro seconda sconfitta dopo quella di 2 anni prima al senato. Hatoyama a met\u00e0 settembre sar\u00e0 eletto 60\u00b0 premier del Giappone. Ma a giugno, dopo la scelta di mantenere la base USA di Okinawa, si dimette e al suo posto \u00e8 nominato Naoto Kan. Quest'ultimo, travolto dalla cattiva gestione dei disastri del 2011 che hanno colpito l'arcipelago, si \u00e8 a sua volta dimesso dopo poco meno di un anno, ad agosto, lasciando gli incarichi di presidente e di primo ministro a Yoshihiko Noda. Anche il governo di quest'ultimo dura poco: la paralisi economica del paese e la concorrenza con la Cina portano il DPJ ad un crollo dei consensi in favore dei Liberaldemocratici. il 16 novembre la camera bassa sar\u00e0 sciolta, e un mese dopo si andr\u00e0 alle elezioni anticipate, i Democratici tornano all'opposizione dopo solo tre anni e mezzo in favore del centro-destra.\nIl 14 dicembre 2014, in seguito alle elezioni parlamentari anticipate, il DPJ recupera qualche seggio ma viene nuovamente sconfitto duramente dai liberaldemocratici guidati sempre dal primo ministro conservatore Shinz\u014d Abe. In seguito a tale sconfitta si dimette il presidente del partito Banri Kaieda; gli succede Katsuya Okada che torna cos\u00ec dopo quasi dieci anni alla guida del partito. Nei mesi seguenti il partito soffre importanti disfatte in tutte le elezioni locali non riuscendo pi\u00f9 ad essere competitivo e subisce alcune scissioni minori. \nIl 27 marzo 2016 la segreteria generale del partito e la sua presidenza decidono per lo scioglimento del partito e la fondazione del Partito Democratico Progressista, una nuova formazione centrista nella quale confluiscono anche i membri dell'ormai lacerato Partito dell'Innovazione.\nIdeologia.\nIl Partito Democratico era un partito di centro nato dalla cultura socialdemocratica e liberale, erede del Partito Socialista del Giappone e di altre formazioni centriste e di correnti fuoriuscite dai liberal-democratici.\nIl partito si proponeva di superare la burocrazia del governo di centro-destra, ristabilire il ruolo dello Stato all'interno della societ\u00e0, opporsi ai vecchi interessi della classe dirigente della politica giapponese e garantire pi\u00f9 spazio per i giovani nella politica\nIl partito rappresentava la classe media, gli operai e gli impiegati a difesa della Costituzione e della sovranit\u00e0 del popolo. Si definiva inoltre pacifista e sostenitore dei diritti umani."}
{"id": "1255329", "revid": "125983806", "url": "https://it.wikipedia.org/wiki?curid=1255329", "title": "Alla ricerca della pietra zodiacale", "text": "Alla ricerca della pietra zodiacale \u00e8 un arco narrativo a fumetti della Disney Italia in 12 puntate, sceneggiato da Bruno Sarda e illustrato da Massimo De Vita e Franco Valussi. \u00c8 stato pubblicato per la prima volta sul settimanale \"Topolino\" nel 1990 (dal numero 1780 al numero 1791).\nLa prima tavola riporta prima del titolo la frase \"La pi\u00f9 lunga storia apparsa finora\" (sottinteso: in un periodico Disney): in totale infatti conta ben 347 pagine. Da allora il record non \u00e8 stato ancora battuto (\u00e8 stato battuto invece il record del numero di puntate: gi\u00e0 la contemporanea \"Topolino e l'enigma di Brigaboom\", iniziata un numero prima, ne conta 13 [per 134 pagine totali] e, successivamente, \"Il papero del mistero\", del 1996, si compone di 24 puntate le quali durano 6 pagine, ad esclusione di primo e ultimo episodio; inoltre \"C'era una volta... in America\", pubblicata nel corso degli anni novanta, \u00e8 nel complesso pi\u00f9 lunga, con le sue 484 pagine totali, tuttavia non \u00e8 una storia unica in 14 puntate, ma un ciclo di 14 storie legate tra loro da un unico tema, la storia americana).\nOgni episodio ha un titolo a s\u00e9 stante, accanto al quale appare il disegno del segno zodiacale protagonista della puntata.\nTrama.\n\"I dodici nomi\" (Acquario).\nZapotec e Marlin mandano Topolino e Pippo in viaggio nel tempo per studiare un villaggio di coloni americani. Casualmente i due fanno una scoperta che fa passare in secondo piano lo scopo originario della missione: assistono infatti alla riunione di una societ\u00e0 segreta guidata dal \"Professor Zodiacus\", un astrologo leggendario. Questi mostra ai suoi dodici discepoli il suo tesoro pi\u00f9 prezioso, la \"Pietra Zodiacale\", un disco d'oro che si dice permetta la conoscenza del futuro. Zodiacus divide la Pietra in dodici parti, ognuna raffigurante un diverso segno dello zodiaco, e le affida ai suoi seguaci, che dovranno portarle sempre con s\u00e9 appese al collo.\nDi ritorno nel presente, Pippo si accorge di aver involontariamente portato con s\u00e9 la pergamena su cui Zodiacus aveva scritto i nomi dei suoi dodici apprendisti astrologi. Zapotec svolge ricerche e scopre che la societ\u00e0 segreta si sciolse in seguito alla misteriosa sparizione di Zodiacus, e che dunque nessuno era mai pi\u00f9 stato in grado di ricomporre la Pietra Zodiacale. Decide allora di rintracciare i discendenti dei dodici, per vedere se ancora posseggono i ciondoli d'oro. Anche Gambadilegno viene involontariamente a conoscenza del segreto e si mette alla ricerca della Pietra.\nNon potendo permettere che la Pietra cada in mani sbagliate, Topolino e Pippo si recano subito dai primi due discendenti, possessori delle pietre dell'Acquario e dello Scorpione, e hanno fortuna solo in parte: trovano infatti il ciondolo dell'Aquario (proprio in un acquario, ma inizialmente sembra una coincidenza casuale), ma non quello dello Scorpione, in quanto il proprietario \u00e8 partito per una spedizione nel deserto.\n\"La valle degli scorpioni\" (Scorpione).\nTopolino e Pippo si avventurano nel deserto alla ricerca del possessore del ciondolo dello Scorpione. Giunti nella \"Valle degli Scorpioni\", devono vedersela con scorpioni e insetti giganteschi, salvo poi scoprire che si tratta di allucinazioni causate da un gas prodotto da piccoli fori del terreno, simili a minuscoli vulcani. Coprendo con massi tali cavit\u00e0, le visioni spariscono.\nI due trovano la persona che cercano, ma scoprono che ha venduto il ciondolo ad un personaggio misterioso, che Topolino sospetta sia Gambadilegno. Fortunatamente l'acquirente si rivela essere Paperon de' Paperoni, anche lui in cerca della Pietra Zodiacale accompagnato da Paperino e nipotini. L'aver tappato i buchi che emettevano gas provoca un violentissimo terremoto, ma fortunatamente i nostri eroi riescono a salvarsi.\n\"Per qualche scellino in pi\u00f9\" (Bilancia).\nDopo le dovute spiegazioni (omettendo il viaggio nel tempo), la famiglia dei paperi e il gruppo di Topolino decidono di unire le forze per trovare pi\u00f9 velocemente la Pietra.\nZio Paperone racconta di come ha conquistato il ciondolo della Bilancia e di come venne a sapere della Pietra: Trov\u00f2 per caso una pergamena appartenuta a un discendente del possessore del ciondolo e del potere della Pietra. Dopo alcune ricerche scoprirono che il ciondolo era in possesso di un giovane aspirante cantante rock, che vive in un antico castello in Scozia. Il ragazzo aveva promesso a Paperone il suo frammento se l'aiutava a liberarsi del fantasma di un avo che lo tormentava giorno e notte. Paperone affront\u00f2 lo spettro, che rivel\u00f2 di essere morto in seguito allo shock subito dopo che si era reso conto di essere stato truffato. L'imbroglione era un certo \"McTruc\", un commerciante senza scrupoli che gli aveva fatto pagare \"ben\" tre scellini in pi\u00f9 grazie ad una bilancia truccata.\nDopo molti tentativi, Paperone con astuzia raggir\u00f2 un discendente di McTruc (anch'egli commerciante): questo plac\u00f2 il fantasma, contento perch\u00e9 il \"torto\" era stato finalmente riparato dopo molti secoli.\n\"Brividi al circo\" (Leone).\nTopolino e Pippo sono alla ricerca del ciondolo del Leone, in possesso del domatore circense \"Lothar Hercules\". Anche Gambadilegno si introduce nel circo, travestito da clown, per rubare il prezioso frammento. Il suo piano va in fumo grazie all'intervento di un leone che, pur essendo vecchio e sdentato, \u00e8 ancora in grado di incutere una paura tremenda al grasso malvivente. A causa dell'ingenuit\u00e0 di Pippo, Gambadilegno riesce a fuggire.\n\"Mode stellari\" (Vergine).\nGambadilegno decide di allearsi con Macchia Nera nella caccia alla Pietra Zodiacale: l'uomo in nero gli consiglia di lasciare che siano Topolino e soci a trovare i frammenti, per poi rubarli quando meno se l'aspettano.\nIntanto Paperino si reca dal famoso stilista \"Johnny Bersace\" che possiede il ciondolo della Vergine per convincerlo a venderlo. Improvvisamente lo stilista viene rapito da strane donne extraterrestri, che rubano anche la pietra: temendo l'ira di Paperone, Paperino, non visto, sale a bordo dell'astronave e si ritrova su un lontano pianeta, nella costellazione della Vergine.\nLe aliene vogliono che lo stilista disegni per loro degli abiti, ma le sue creazioni non le soddisfano. Alla fine \u00e8 Paperino a risolvere la situazione, visto che ha con s\u00e9 un capo che manda in visibilio le ragazze spaziali: la sua giacca alla marinara.\n\"Ahi... le Hawai!\" (Pesci).\nDopo aver faticosamente conquistato il ciondolo della Vergine, Paperino va in vacanza con Qui, Quo e Qua su un'immaginaria isola delle Hawaii.\nSubito decide di partecipare alla grande lotteria, il cui vincitore passer\u00e0 un'intera serata con l'affascinante \"Miss Aloha\", una bellezza locale. Partecipa dunque alla caccia al tesoro organizzata dal villaggio turistico, che consente di ottenere biglietti extra. Dopo molte peripezie, tra cui l'incontro-scontro con uno squalo, Paperino trova il tesoro, una finta perla gigante (infatti un tempo l'isola era famosa per le sue perle) con cui ottiene met\u00e0 dei biglietti della lotteria. \"Investe\" poi tutti i soldi rimasti per comprare l'altra met\u00e0 dei biglietti, tranne uno che era gi\u00e0 stato venduto.\nMa l'innata sfortuna di Paperino colpisce ancora: il biglietto vincente \u00e8 infatti l'unico che Paperino non aveva acquistato... infatti l'aveva comprato l'odiato cugino fortunato Gastone, inviato da Zio Paperone sull'isola per trovare il ciondolo dei Pesci con Topolino.\nSi scopre che il ciondolo apparteneva ad un cercatore di perle, che l'aveva donato proprio a Miss Aloha, ma l'uomo fugg\u00ec, rubando tutte le perle pi\u00f9 preziose e rovinando l'economia dell'isola per sempre. Finito il racconto i nostri eroi sono costretti alla fuga in quanto gli isolani oltre a odiare i turisti che accolgono solo per tirare avanti, li credono amici del marinaio e la Miss rivela che gett\u00f2 in mare il ciondolo quel brutto giorno. La proverbiale fortuna di Gastone \u00e8 determinante per ritrovare la pietra nella bocca di un pesce sbattutogli in faccia dal cugino non appena il gruppo sale sulla barca che usa per scappare.\n\"Avventura a Parigi\" (Gemelli).\nTopolino e Pippo vanno a Parigi per incontrare un miliardario che possiede il ciondolo dei Gemelli. Costui \u00e8 incredibilmente simile a Pippo, per cui chiede allo spilungone di \"sostituirlo\" per un po', per un motivo che subito non \u00e8 chiaro, in cambio del ciondolo. Pippo inizialmente si diverte ad impersonarlo, ma le cose cambiano quando scopre che un uomo misterioso sta cercando di ucciderlo.\nAlla fine Pippo viene catturato (e con un occhio nero), scoprendo l'identit\u00e0 del misterioso personaggio: \u00e8 il fratello gemello del miliardario, identico a lui ma molto pi\u00f9 basso di statura... e completamente pazzo. Accusa Pippo - che crede essere suo fratello - di essere la causa del suo nanismo a causa dei colpi di cucchiaio che gli dava in testa da bambino, e per punirlo vuole segargli le gambe. L'intervento di Topolino salva l'amico che poi si vendica del miliardario lasciando anche a lui un occhio nero, dopo aver scoperto di aver fatto da esca tutto il giorno\n\"Spectrus\" (Capricorno).\nPaperino \u00e8 di ritorno da Toronto, dove ha comprato per pochi spiccioli il ciondolo del Capricorno. Ma all'aeroporto di Paperopoli si presenta Spectrus, un supercriminale detto \"l'illusionista del crimine\" dall'aspetto di tale segno: il suo obiettivo \u00e8 la preziosa coppa trasportata dall'aereo su cui viaggia Paperino e destinata al noto artista \"Momigliani\". Spectrus ipnotizza tutti i poliziotti presenti e ruba la coppa, Paperino cerca di fermarlo ma viene ipnotizzato anche lui: il ladro nota il pendente d'oro, col suo segno di nascita, che il papero ha perso e lo prende come portafortuna.\nPer recuperare la pietra, Paperino veste i panni di Paperinik e inizia a dare la caccia a Spectrus: l'affronta pi\u00f9 volte, ma viene sempre sconfitto. Alla fine riesce a batterlo con l'astuzia: dopo aver convinto Momigliani a creare una mostra con alcune sue opere false, prima lo riprende con una telecamera mentre usa i suoi poteri ipnotici, poi proietta il filmato e l'ipnotizza. L'eroe si ritrova a fare da modello allo scultore in cambio dell'aiuto prestato (che si riveler\u00e0 molto lento nel lavoro) non prima di aver notato che ha ripreso il ciondolo in una sala con il busto di un Capricorno, iniziando a trovare strane le coincidenze sulle passate avventure\n\"Sotto il cielo dei Tropici\" (Cancro).\nTopolino, Minni e Pluto vanno su un'isola all'altezza del Tropico del Cancro alla ricerca del ciondolo del Cancro.\nEsso appartiene all'albergatrice \"Jenny Antillis\", che lo regaler\u00e0 a Topolino solo se riuscir\u00e0 a catturare \"il Trasformista\", un pericoloso criminale maestro di travestimenti che d\u00e0 la caccia a suo fratello \"Jack\", ex-agente segreto.\nMentre Topolino indaga, Minni si gode la vacanza, mentre Pluto si diverte un po' meno, visto che un granchio lo perseguita \"pizzicandolo\" pi\u00f9 volte.\nDopo innumerevoli equivoci, Topolino riesce a smascherare il Trasformista (che in realt\u00e0 \u00e8 una donna e si era camuffata proprio da Jenny), con l'aiuto di Minni (che ha notato il cambio di profumo della ragazza), lo blocca grazie all'intervento di Pluto, facendo credere al cane che il nemico abbia in tasca proprio quel famoso granchio e salvando Jack\n\"Il tesoro del pirata Barbagialla\" (Toro).\nQui, Quo e Qua sono in vacanza alla fattoria di Nonna Papera e si annoiano, preferirebbero infatti partecipare con gli adulti alla caccia alla Pietra Zodiacale.\nPer distrarli, la nonna racconta loro le avventure del famoso pirata \"Barbagialla\" (parodia di Barbanera), che secondo una leggenda nascose il suo tesoro in quei boschi. In seguito, con l'aiuto di Ciccio, organizza una caccia al tesoro, facendo credere ai nipotini che sia tutto vero: prepara una finta mappa e la nasconde in un vecchio cappello da ufficiale di marina, spacciato come appartenuto a Barbagialla, il \"tesoro\" sar\u00e0 una delle squisite torte della nonna.\nI nipotini trovano la mappa e si mettono in cerca del tesoro, senza capire che si tratta di un gioco. Alla fine arrivano all'ultima \"stazione\": una \"bandana\" rossa da pirata con le indicazioni sul luogo dove scavare. Ma all'improvviso un toro inferocito infilza il fazzoletto riducendolo a brandelli (nell'immaginario dei fumetti, i tori sono attratti dal colore rosso). Cercando di ricostruire le indicazioni, i nipotini sbagliano strada, la nonna non vendendoli arrivare, li trova ad un cerchio di alberi dove, scavando, trovano il \"vero\" tesoro di Barbagialla, un piccolo forziere, con alcune antiche monete, scoprendo che il pirata era un gran spendaccione\nIn visita a zio Paperone con la nonna (che ha confessato la verit\u00e0 sul gioco), per far valutare il \"tesoro\", i ragazzi scoprono che questi \u00e8 disperato perch\u00e9 ha scoperto che il possessore del ciondolo del Toro, imbarcatosi su una nave diretta in Cina per studiare l'astrologia cinese, fu derubato da Barbagialla. Ma i nipotini risolvono il problema: la pietra infatti \u00e8 nel forziere da loro ritrovato.\n\"L'ariete magico\" (Ariete).\nIl ciondolo dell'Ariete apparteneva ad un ex-socio di Paperone: il ricco papero si ricorda del ciondolo e del fatto che, allo scioglimento della loro societ\u00e0, egli non ce l'aveva pi\u00f9.\nCredendolo smarrito durante gli spostamenti della compagnia, Topolino e Paperino si mettono pertanto alla ricerca del ciondolo, seguendo i ricordi di Paperone. La ricerca risulta per\u00f2 vana, a causa dei ricordi che si rivelano errati in ogni luogo.\nNel frattempo, la strega Amelia, sempre alla ricerca di un modo per rubare la Numero Uno, pensa di aver finalmente trovato l'arma definitiva: un \"ariete magico\" (che ha proprio la forma dell'animale da cui prende il nome), appartenuto al condottiero \"Scivolone l'Africano\" (parodia di Scipione l'Africano), in grado di abbattere ogni cosa. La strega sta per riuscire nel suo intento ed arriva nella stanza dei portafortuna (in cui \u00e8 contenuta la Numero Uno), ma grazie al contemporaneo e tempestivo ritorno di Topolino e Paperino fallisce, anche a causa di un fulmine che incenerisce l'ariete\nAlla fine, Paperone, scopre che il ciondolo ricercato per mezzo mondo \u00e8 insieme ai vari portafortuna collezionati, trovandosi in balia di due eroi furiosi.\n\"L'eredit\u00e0 di Zodiacus\" (Sagittario).\nOrmai manca un solo ciondolo, il Sagittario, ma le tracce del suo possessore, un certo \"Pat Robson\", si perdono nel West: partito con una carovana diretta all'Oregon, non \u00e8 mai arrivato a destinazione e nessuno ha saputo pi\u00f9 nulla di lui.\nPippo per\u00f2 trova quel nome nel diario del suo antenato \"Davy Pippet\" (parodia di Davy Crockett), detto \"il raddrizzatore di torti\". Pippet aveva preso il giovane ed ingenuo Pat Robson sotto la sua ala protettrice, dopo averlo difeso da dei tipacci in un \"saloon\". In seguito, la carovana fu attaccata da un gruppo di nativi americani dell'immaginaria trib\u00f9 dei \"Nasi Rossi\", che catturarono Pippet e Pat.\nIl capo indiano \"Lupo-solitario-che-ulula-tra-i-monti-nevosi\" voleva ucciderli, ma intervenne la figlia, \"Cerbiatta-che-ride-tra-i-cespugli-del-bosco\": innamoratasi a prima vista di Pat, chiese di poterlo sposare. Tuttavia affinch\u00e9 ci\u00f2 avvenisse, secondo la legge della trib\u00f9, il ragazzo doveva dar prova di essere abile nell'uso dell'arco. Davy Pippet con astuzia fece credere al capo che il ciondolo del Sagittario di Pat indicasse proprio questo (\"sagittario\" significa \"arciere\") e, ottenuto un po' di tempo, sottopose il giovanotto ad un allenamento intensivo. Al termine, Pat strabili\u00f2 gli indiani costruendo un arco bellissimo e superando una difficile prova di tiro al bersaglio. Cos\u00ec Robson rinunci\u00f2 all'Oregon, spos\u00f2 Cerbiatta e visse per sempre con lei, donando la pietra a Pippet, il quale per ricordo della loro amicizia la cuc\u00ec sulla sua faretra, oggetto che Topolino e Pippo alla fine ritrovano in un baule in soffitta.\nTutti si riuniscono al Museo Archeologico di Topolinia per riunire i dodici frammenti, ma irrompono Gambadilegno e Macchia Nera e se impossessano, i due hanno sempre spiato gli eroi. Ricomposta la Pietra Zodiacale, da essa esce il fantasma del Professor Zodiacus: egli era infatti imprigionato nei ciondoli (a causa di un non meglio precisato incantesimo), e avrebbe trovato la pace solo quando fossero stati rimessi insieme. Rivela di aver cercato di aiutare i personaggi per quel poco che poteva, cosa che spiega i colpi di fortuna e le coincidenze con i segni zodiacali.\nRingraziando i personaggi per averlo liberato, Zodiacus consegna loro in eredit\u00e0 alcuni rari e preziosi libri di astrologia, per poi sparire con la Pietra e spiega che il suo potere di vedere il futuro \u00e8 solo una leggenda, e che nessun oroscopo potr\u00e0 mai fare profezie, ma potr\u00e0 al massimo suggerire come sfruttare al meglio le proprie inclinazioni astrali. Il futuro si \"legge\" nel passato, e si costruisce giorno per giorno.\nAltre edizioni.\nI dodici episodi sono stati in seguito ristampati tutti insieme in \"Oroscopissimo\" (\"Tutto Disney N.2\"), nel dicembre 1995, nonch\u00e9 nel gennaio 2011 sul numero 9 di Tesori Disney, curato da Lidia Cannatella con approfondimenti di Luca Boschi e Alberto Becattini.\nLa storia \u00e8 stata tradotta all'estero in Brasile, Germania, Danimarca, Spagna, Grecia, Norvegia e Svezia. Una parte della dodicesima puntata, limitatamente al racconto di Pippo sul suo avo, \u00e8 stata pubblicata in USA con il titolo \"The Old West Diary of Goofalo Bill\"."}
{"id": "1255330", "revid": "767487", "url": "https://it.wikipedia.org/wiki?curid=1255330", "title": "Topolino pianista", "text": "Topolino pianista (\"The Jazz Fool\") \u00e8 il titolo del dodicesimo cortometraggio di Topolino uscito nel 1929.\nUscito il 5 luglio 1929.\nTrama.\nTopolino questa volta lo troviamo nei panni di un suonatore di organetto mobile accompagnato da una banda di simpatici animali chiamata \"Mickey's Big Road Show\".\nFermatisi, Topolino trasforma il carretto in un piccolo palcoscenico dove intrattiene il pubblico con un divertente spettacolo musicale; ma Topolino si lascia prendere dalla frenesia e comincia a suonare con forza e brutalit\u00e0 il suo pianoforte che si arrabbia e lo azzanna al sedere causando l'ilarit\u00e0 di tutti."}
{"id": "1255334", "revid": "74801", "url": "https://it.wikipedia.org/wiki?curid=1255334", "title": "Gaetano Di Massa", "text": "Biografia.\nLaureato in Lingue, Letterature ed Istituzioni dell'Europa Occidentale, Sezione Romanza, presso l'Istituto Universitario Orientale di Napoli, ha insegnato Lingua e Letteratura francese negli Istituti superiori di II grado nelle province di Novara e Frosinone.\nLe sue opere hanno contribuito allo studio del dialetto concernente le province di Latina e Frosinone, in collaborazione con il Prof. Ugo Vignuzzi e il Senatore Giuliano Vassalli.\nHa ideato \"La Dame de Fer-Le petit journal des lyc\u00e9ens\", di cui ha curato l'ultimo numero nel 2001.\nNegli ultimi anni di vita, durante i quali fu affetto da una cardiopatia, lavor\u00f2 alla realizzazione della prima bozza del Dizionario del dialetto corenese \"Capabb\u00e0lle e caparr\u00e0uthu la Serra\".\nHa collaborato con giornali e riviste culturali, come \"Il Tempo\", \"La Serra\", \"Terra Nostra\", \"Spazio Comune\", \"Frammenti di cultura e arte\".\nHa ricevuto diversi riconoscimenti, tra cui il \"\"Premio della Cultura\" della Presidenza del Consiglio dei ministri e il Premio \"Luci di Ciociaria 1995\"\".\nOpere.\nHa scritto una decina di raccolte di poesie inedite, come:"}
{"id": "1255337", "revid": "181541", "url": "https://it.wikipedia.org/wiki?curid=1255337", "title": "Lo hobbit a fumetti", "text": ""}
{"id": "1255340", "revid": "1652635", "url": "https://it.wikipedia.org/wiki?curid=1255340", "title": "Scuola di Atene", "text": "La Scuola di Atene \u00e8 un affresco (770\u00d7500\u00a0cm circa) di Raffaello Sanzio, databile al 1509-1511 ed \u00e8 situato nella Stanza della Segnatura, una delle quattro \"Stanze Vaticane\", poste all'interno dei Palazzi Apostolici: rappresenta una delle opere pittoriche pi\u00f9 rilevanti dello Stato della Citt\u00e0 del Vaticano, visitabile all'interno del percorso dei Musei Vaticani.\n\u00c8 l'opera pi\u00f9 famosa in assoluto tra quelle del pittore urbinate e la pi\u00f9 importante dei Musei Vaticani dopo la Volta della Cappella Sistina e il Giudizio Universale di Michelangelo.\nStoria.\nDopo essersi insediato, papa Giulio II manifest\u00f2 presto il desiderio di non utilizzare gli appartamenti del suo predecessore, Alessandro VI, scegliendo quindi altre stanze al piano superiore realizzate al tempo di Niccol\u00f2 V e Pio II a met\u00e0 del XV secolo, quando furono decorate da artisti del centro Italia tra cui Piero della Francesca.\nGiulio II volle ridecorarle e chiam\u00f2 a lavorare un gruppo eterogeneo di artisti, ai quali si aggiunse, negli ultimi mesi del 1508, Raffaello Sanzio. Colpito dalle prove del pittore urbinate, il papa decise di affidargli l'intera decorazione degli appartamenti, distruggendo tutto quello fatto in precedenza. Vasari riferisce che Raffaello fu molto dispiaciuto di dover distruggere le parti dipinte da Piero della Francesca, di cui non conosciamo il soggetto.\nLa Stanza della Segnatura, tra le future Stanze di Eliodoro e dell'Incendio di Borgo, fu la prima ad essere decorata, con un tema legato all'ordinamento ideale della cultura umanistica, divisa in teologia, filosofia, poesia e giurisprudenza, a ciascuna delle quali \u00e8 dedicata una parete. Tale disposizione ha fatto pensare che la stanza fosse originariamente destinata a biblioteca e studiolo privato del pontefice, anche se non vi sono documenti in tale senso. Fin dal suo completamento vi si insedi\u00f2 infatti il Tribunale della \"Signatura Gratiae et Iustitiae\", che le diede il nome.\nLa decorazione pittorica si avvi\u00f2 dalla volta, per proseguire alla parete est, dove venne raffigurata la \"Disputa del Sacramento,\" e a quella ovest della \"Scuola di Atene\". Raffaello e i suoi aiuti vi attesero dal 1509 al 1510.\nNon \u00e8 chiaro quanto fu frutto della fantasia e della cultura dell'artista e quanto venne invece dettato dal papa e dai suoi teologi. Sicuramente Raffaello venne coadiuvato nella definizione del tema, ma \u00e8 altres\u00ec risaputa la straordinaria fama che circondava l'artista, pienamente inseritosi nell'ambiente colto della curia romana, tanto da venire pi\u00f9 volte esaltato dai letterati.\nDurante il sacco di Roma gli affreschi della Stanza della Segnatura, come anche altre opere d'arte, subirono danni dai soldati luterani che accesero fuochi il cui fumo danneggi\u00f2 gli affreschi e tracciarono scritte incise sulla fascia basamentale che vennero coperte da ridipinture seicentesche. Durante la Repubblica Romana instaurata dai giacobini e successivamente nel periodo napoleonico, i francesi elaborarono alcuni piani per staccare gli affreschi e renderli trasferibili. Infatti, espressero il desiderio di rimuovere gli affreschi di Raffaello dalle pareti delle Stanze Vaticane e inviarli in Francia, tra gli oggetti spediti al Musee Napoleon delle spoliazioni napoleoniche, ma questi non vennero mai realizzati a causa delle difficolt\u00e0 tecniche e i tentativi falliti e disastrosi dei francesi presso la chiesa di San Luigi dei Francesi e Trinit\u00e0 dei Monti a Roma.\nStudi.\nDel dipinto esistono vari studi preparatori superstiti. Il progetto primitivo appare in un foglio conservato a Siena, che mostra un'idea molto diversa: in esso un filosofo, forse Platone, \u00e8 assiso su un basamento con tre saggi ai suoi piedi e intorno una folla di discepoli. La gerarchia rigida di tale disegno e una certa disorganicit\u00e0 nel gruppo periferico appaiono completamente rivoluzionate nel cartone che si conserva alla Pinacoteca Ambrosiana.\nIn esso, che riguarda la met\u00e0 inferiore senza l'architettura, sono gi\u00e0 definiti tutti i personaggi come nella versione definitiva, ad eccezione dell'autoritratto di Raffaello, del presunto ritratto del Sodoma e della figura di Eraclito/Michelangelo: dall'esame dell'intonaco risulta che quest'ultima \u00e8 stata realizzata dopo le altre, forse aggiunta come omaggio al collega dopo la scopertura parziale della volta della Cappella Sistina, nel 1511. Nel cartone gli effetti chiaroscurali sono molto accentuati, divergendo dallo sfumato leonardesco che \u00e8 pi\u00f9 riscontrabile nell'affresco compiuto.\nDescrizione e stile.\nSe la \"Disputa\" celebra la verit\u00e0 rivelata, la \"Scuola di Atene\" esalta la ricerca razionale. L'affresco, inquadrato da un arco dipinto, rappresenta i pi\u00f9 celebri filosofi e matematici dell'antichit\u00e0 intenti nel dialogare tra loro, all'interno di un immaginario edificio classico, rappresentato in perfetta prospettiva.\nLe figure sono disposte sostanzialmente a libro, cio\u00e8 su due piani definiti da una larga scalinata che taglia l'intera scena. Un primo e pi\u00f9 numeroso gruppo \u00e8 disposto ai lati di una coppia centrale di figure che conversano, identificate in Platone e Aristotele. Un secondo gruppo autonomo, in cui sono stati individuati i pensatori interessati alla conoscenza della natura e dei fenomeni celesti, \u00e8 disposto in primo piano sulla sinistra, mentre di un terzo, anch'esso indipendente, ristretto e disposto simmetricamente al secondo, \u00e8 di difficile l'identificazione dell'ambito intellettuale, nonostante gli sforzi degli studiosi; indizio \u00e8 la presenza di una figura identificata in Euclide (o Archimede, sotto le sembianze di Donato Bramante) intento a tracciare una dimostrazione geometrica.\nTema generale.\nIl titolo tradizionale \u00e8 molto posteriore al periodo di esecuzione e non rispecchia le intenzioni dell'autore e della committenza e neppure la conoscenza storiografica della filosofia classica che si aveva all'inizio del XVI secolo. Risalente al XVIII secolo circa, fu proposto da studiosi di area protestante.\nTutta la stanza \u00e8 inoltre improntata a complessi temi iconografici di carattere teologico e filosofico a cui contribuirono senza dubbio i personaggi del circolo neoplatonico che animava la corte papale e mira ad affermare le categorie del Vero, del Bene, e del Bello. Tema generale, leggibile solo in relazione agli altri dipinti della stanza, \u00e8 la facolt\u00e0 dell'anima di conoscere il Vero, attraverso la scienza e la filosofia. La presenza di cos\u00ec tanti pensatori di varie epoche riconosce il valore del desiderio e dello sforzo di arrivare alla conoscenza, comune a tutta la filosofia antica, visto come anticipazione del cristianesimo.\nTale rappresentazione \u00e8 complementare al dipinto della \"Disputa del Sacramento\" sulla parete opposta, dove si esaltano la fede e la teologia. I due dipinti rappresentano cos\u00ec la complessit\u00e0 di rapporti tra la cultura classica e la cultura cristiana, cos\u00ec vitale nello sviluppo culturale del classicismo del primo Cinquecento.\nNel tempo l'opera di Raffaello ha sollecitato innumerevoli interpretazioni, chiavi di lettura e modelli interpretativi, che si sovrappongono creando la percezione di un'opera complessa, ricca di livelli interpretativi ed impressa nell'immaginario visivo collettivo. Vi \u00e8 stato letto un quadro completo della storia del pensiero antico dalle sue origini, ricco di rimandi colti, riferimenti, caratterizzazioni dei protagonisti, simboli e riferimenti cifrati, o anche una rappresentazione delle sette arti liberali (Springer, Chastel), con in primo piano, da sinistra, la grammatica, l'aritmetica e la musica, a destra geometria e astronomia, e in cima alla scalinata retorica e dialettica.\nIl grande affresco costituisce sicuramente un \"manifesto\" della concezione antropocentrica dell'uomo rinascimentale. L'uomo domina la realt\u00e0, grazie alle sue facolt\u00e0 intellettive, ponendosi al centro dell'universo, in una linea di continuit\u00e0 fra l'antichit\u00e0 classica e il cristianesimo. Se la prospettiva ricorda la struttura delle basiliche antiche, la geometria in cui sono disposti i personaggi simboleggia la fiducia di Raffaello nell'ordine del mondo, un ordine al contempo divino e intellettuale.\nL'architettura.\nLa solenne architettura dello sfondo, priva di copertura e che lascia intravedere un cielo limpido, ha proporzioni che richiamano l'architettura tardoantica (come la Basilica di Massenzio), con le volte cassettonate e l'innesto di un tamburo di una cupola. Probabilmente si ispira ai progetti della nuova Basilica di San Pietro di Bramante, con i grandiosi bracci di una croce greca, di cui di fatto ne sono visibili solo due, ispirato probabilmente alla pianta centrale originariamente prevista.\nNei pilastroni, che fanno da sfondo alla gradinata su cui si trovano i filosofi, sono collocate due statue, entrambe riprese da modelli classici: Apollo con la lira a sinistra e Minerva a destra, con l'elmo, la lancia e lo scudo con la testa di Medusa. L'identificazione delle divinit\u00e0 \u00e8 chiarita dai bassorilievi sottostanti. Sotto Apollo si trovano una \"Lotta di ignudi\" (simboleggiante la violenza della guerra) e un \"Tritone che rapisce una nereide\" (le brame sensuali), che raffigurano impulsi negativi dell'animo umano dai quali si pu\u00f2 elevarsi con la guida della ragione, rappresentata dal dio. Sotto Minerva si vedono invece figure di pi\u00f9 difficile interpretazione, tra cui una donna seduta vicino a uno spicchio della ruota dello zodiaco, e una lotta tra un uomo e un bovino, forse allusioni all'intelligenza e alla vittoria della bestialit\u00e0 governata dalla dea. In scorcio nella navata si intravedono altre nicchie ed altri bassorilievi.\nNei medaglioni sotto l'imposta della cupola si vedono due bassorilievi con un uomo nell'atto di alzare gli occhi da un libro e una donna con le braccia su un globo terrestre: i loro gesti sono da mettere in relazione con quelli di Platone e Aristotele al centro.\nNotevole \u00e8 l'enfasi data alla rappresentazione prospettica, che aveva avuto a Urbino uno dei centri di diffusione pi\u00f9 importanti, da dove provenivano tanto Raffaello quanto Bramante.\nDel resto una restituzione prospettica cos\u00ec complessa lascia pensare che Raffaello si sia avvalso di uno specialista, forse Bastiano da Sangallo, virtuoso autore di prospettive sceniche, o, come riporta Vasari con per\u00f2 minore credito negli studiosi moderni, Bramante stesso. \u00c8 altres\u00ec noto per\u00f2 che una delle specialit\u00e0 del Sanzio era proprio la prospettiva (Vasari riporta che l'insegn\u00f2 lui al fiorentino Fra Bartolomeo) e che le rappresentazioni architettoniche nelle Stanze sono il precedente pi\u00f9 importante della sua carriera da architetto: per queste ragioni si \u00e8 propensi ad attribuire l'ideazione della monumentale architettura a Raffaello stesso, pur ispirato da Bramante.\nPersonaggi.\nLe cinquantotto figure presenti nell'affresco hanno sempre sollecitato gli studiosi circa la loro identificazione. I gruppi si articolano dinamicamente concatenando gesti ed espressioni, e rispettando una certa gerarchia simbolica che non irrigidisce per\u00f2 mai la rappresentazione, che appare sempre sciolta e naturale.\nA vari personaggi Raffaello affid\u00f2 le effigi di artisti contemporanei, compreso s\u00e9 stesso, come per ribadire la nuova, orgogliosa autoaffermazione di dignit\u00e0 intellettuale dell'artista moderno.\nLe personalit\u00e0 raffigurate leggono libri di carta, nota nel mondo islamico da vari secoli, oppure di pelle di pergamena, anzich\u00e9 rotoli in fibra di canna di papiro, come ancora nel XX secolo si ritiene che scrivessero gli autori dell'antica Grecia.\nAl 2020, l'analisi microscopica della superficie pittorica non ha rivelato il tipo di supporto materiale utilizzato.\nPlatone e Aristotele.\nI due principali filosofi dell'antichit\u00e0, Platone e Aristotele, si trovano al centro della composizione, vicino al punto di fuga, situato tra i due quasi a volere indicare che il vero abbia caratteristiche sintetiche, di conciliazione tra quelle gi\u00e0 intuite dall'uno e l'altro, quali figure fondamentali per lo sviluppo del pensiero occidentale. L'occhio dello spettatore \u00e8 inevitabilmente direzionato su queste figure per le linee del pavimento e la fuga dell'edificio, nonch\u00e9 per l'isolamento offerto dalla cornice di cielo racchiusa dall'arco sullo sfondo.\nPlatone, raffigurato con il volto di Leonardo da Vinci, regge il \"Timeo\" e solleva il dito verso l'alto a indicare Il Bene (l'Idea delle Idee, l'Uno) e sottintendere che l'oggetto della ricerca filosofica \u00e8 l'idea di Bene (che si raggiunge appunto nel pensiero, oltre le cose, metaforicamente nella sfera celeste), secondo un processo che va dalla percezione delle cose sensibili (mediante i sensi) a un pensiero intorno a ci\u00f2 che le cose sono in verit\u00e0, oltre le apparenze (mediante l'intellezione); Aristotele invece, il cui volto sembra essere quello del maestro di prospettive Bastiano da Sangallo, regge l\"Etica Nicomachea\" e distende il braccio destro tenendolo sospeso a mezz'aria, per indicare il processo opposto e complementare a quello indicato da Platone, ossia il ritorno dal mondo intellegibile (del pensiero), nel quale si \u00e8 trovata l'idea di Bene, al mondo sensibile (la realt\u00e0 apparente), per applicare tale idea mediante questa nuova Etica, oggettivamente fondata, in modo da trasformare la realt\u00e0 e farla divenire il pi\u00f9 possibile ideale (vicina all'idea). Lo stesso Platone indica questi due processi (quello ascensionale, mistico, che dalle forme va al contenuto, e quello discensionale, politico, che dal contenuto va alle forme per trasformarle) come presupposto fondamentale del pensiero, e tale complementarit\u00e0 \u00e8 bene esplicitata dal mito della caverna (Repubblica, libro VII), nel quale il prigioniero della caverna (metaforicamente l'uomo, prigioniero delle sue impressioni sensibili) riesce a liberarsi e a vedere il sole (il Bene), e una volta scoperta l'esistenza di un mondo al di fuori della caverna ritorna a liberare i suoi compagni di prigionia (la societ\u00e0), affinch\u00e9 si possa vivere tutti insieme alla luce del sole.\nL'essenza delle due teorie \u00e8, come si \u00e8 visto, prossima alla sovrapposizione, in particolare secondo le idee del neoplatonismo rinascimentale e di Pico della Mirandola, tutte idee che Raffaello teneva bene presenti, in virt\u00f9 anche della coscienza (neoplatonica ed esoterica) dell'unicit\u00e0 del vero, e delle varie visioni del mondo come discorsi (pi\u00f9 o meno corretti) intorno allo stesso oggetto. L'essenza delle loro dottrine \u00e8 quindi racchiusa in semplici gesti eloquenti, una delle caratteristiche pi\u00f9 straordinarie dell'arte di Raffaello: a questo si riferiva probabilmente Vasari quando scriveva che il Sanzio \u00abfu alla composizione delle storie cos\u00ec facile e pronto che gareggiava con l'efficacia della parola scritta\u00bb.\nNella raffigurazione dei due filosofi \u00e8 stato visto, fin dal XVI secolo, anche un parallelismo con i due apostoli Pietro e Paolo.\nPlatone e Aristotele rappresentano i due principali poli di aggregazione delle altre figure, raffigurando in qualche modo la complementarit\u00e0 tra scuola platonica e scuola aristotelica. Questa impostazione gerarchica riflette le convinzioni del neoplatonismo dell'epoca, spiegando la posizione relativamente marginale di Socrate e l'assenza degli ultimi sviluppi del pensiero classico, come gli stoici.\nGruppi di sinistra.\nMentre il centro della scena \u00e8 interessato dalla fuga prospettica, i lati, sullo sfondo dell'architettura in primo piano, mostrano un rallentamento del movimento, anche grazie alla scansione orizzontale dei quattro gradini. Ci\u00f2 permette di individuare pi\u00f9 chiaramente i gruppi. Tra i filosofi rappresentati alcuni sono chiaramente riconoscibili per lo specifico ruolo che assumono nella composizione o per specifici attributi iconografici (come Diogene o Socrate), mentre di altri l'identit\u00e0 \u00e8 pi\u00f9 o meno controversa.\nA sinistra di Platone, girato verso un gruppo di giovani e con una tunica verde bottiglia, si trova Socrate, la cui identificazione \u00e8 resa sicura dai tratti fisionomici ripresi dai busti marmorei del filosofo giunti dall'epoca classica. Tra i giovani davanti a lui si sono riconosciuti Alcibiade o Alessandro Magno, armato, Senofonte ed Eschine (o Alcibiade). \nAll'estrema sinistra, attorno alla base di una colonna, Zenone di Cizio vicino a un fanciullo, che regge il libro letto secondo alcuni da Epicuro incoronato di pampini di vite. Sull'identificazione di quest'ultima figura, interpretata da Giovanni Reale come un rito orfico, cos\u00ec si esprime lo storico della filosofia:\nPitagora \u00e8 seduto pi\u00f9 avanti, in primo piano, mentre legge un grosso libro e forse Telauge gli regge una tavoletta. Nella tavoletta si leggono segni simbolici, riprodotti anche dallo Zarlino, che sono stati visti come schemi delle concordanze musicali, cio\u00e8 la suddivisione tipicamente pitagorica dell'ottava musicale e la forma simbolica della Tetraktys.\nDietro di lui Averro\u00e8 col turbante, che si china verso di lui, e un vecchio che prende appunti, identificato con Boezio o Anassimandro o Senocrate o Aristosseno o ancora Empedocle.\nDavanti si trovano un giovane in piedi di controversa identificazione e Parmenide o Aristosseno. Verso il centro Eraclito, isolato, poggia il gomito su un grande blocco. La vicenda di questo personaggio nel dipinto \u00e8 molto famosa. Nel cartone preparataorio dell'affresco questa figura non c'\u00e8. Tuttavia Raffaello, curioso di vedere cosa stesse dipingendo il suo rivale Michelangelo nella Cappella Sistina, una notte entr\u00f2 nella Cappella, si arrampic\u00f2 sui ponteggi, vide il ciclo di affreschi che Buonarroti stava realizzando e rimase molto sorpreso. Per rendere omaggio a Michelangelo, quindi, decise di inserire il suo rivale nella \"Scuola di Atene\" e dipinse Eraclito, pensieroso e appoggiato ad un blocco, che infatti ha il volto di Michelangelo.\nIl personaggio sulla sinistra, di fianco a Parmenide, dai tratti efebici, biancovestito e con lo sguardo rivolto verso lo spettatore, \u00e8 di identificazione controversa, anche se una identificazione generalmente accettata \u00e8 quella di Francesco Maria Della Rovere, duca di Urbino e nipote del papa Giulio II, che all'epoca del dipinto si trovava a Roma e ai cui servigi Raffaello doveva forse la venuta a Roma. Secondo l'ipotesi di Giovanni Reale questa figura biancovestita \u00e8 un \"simbolo emblematico dell'efebo greco ovvero della \"bellezza/bont\u00e0\", la \"Kalokagathia\":\nAd analoghe conclusioni era giunto il noto storico d'arte austriaco Konrad Oberhuber: \nL'improbabile identificazione con Ipazia (matematica di Alessandria d'Egitto del IV-V secolo) non risulta suffragata da nessuna fonte o saggio critico attendibile. Tuttavia risulta negli ultimi anni cos\u00ec ampiamente diffusa che non \u00e8 possibile non darne conto.\nUn recente studio, particolarmente argomentato, individua nella figura biancovestita l'icona della \"Verit\u00e0\".\nGruppi di destra.\nIl gruppo a destra di Aristotele \u00e8 di difficile interpretazione. L'uomo stante, vestito di rosso, dovrebbe essere Plotino, in silenzioso isolamento. Situato allo stesso livello prospettico di Platone, per l'importanza che gli venne attribuita nel Rinascimento, Plotino \u00e8 raffigurato significativamente ai piedi della statua di Atena, dea della filosofia presso i neoplatonici. Al centro sta sdraiato sui gradini Diogene, con i chiari elementi iconografici (l'abito lacero e l'atteggiamento di ostentato disprezzo del decoro e la ciotola).\nIn primo piano si trova un gruppo centrato su Euclide (secondo alcuni studiosi si tratterebbe di Archimede, in ogni caso la figura \u00e8 raffigurata con le sembianze del Bramante), intento a enucleare un teorema tracciando figure geometriche, attorniato da allievi; alcuni decori sulla sua tunica sono stati interpretati come la firma di Raffaello (\"RVSM\": \"Rapha\u00ebl Urbinas Sua Manu\") e forse la data MDVIIII.\nDietro di lui, l'uomo coronato che d\u00e0 le spalle allo spettatore e regge un globo terracque in mano \u00e8 Claudio Tolomeo, che a quell'epoca era ancora confuso con un faraone della dinastia dei Tolomei. Davanti a lui si trova un uomo barbuto, forse Zoroastro, e dietro due personaggi di profilo, in vesti contemporanee, in cui si \u00e8 voluto vedere la raffigurazione ad autoritratto di Raffaello stesso e quella, pi\u00f9 improbabile, dell'amico e collega Sodoma, che ha lavorato al dipinto sulla volta ed a cui alcuni hanno attribuito un ruolo anche nell'esecuzione dell'affresco stesso. L'identificazione di Sodoma \u00e8 per\u00f2 da alcuni ritenuto improbabile, giudicando l'et\u00e0 dell'effigiato molto maggiore ai trentatr\u00e9 anni che l'artista aveva all'epoca; si sono fatti allora i nomi del Perugino, antico maestro di Raffaello, che all'epoca aveva l'et\u00e0 di circa 60 anni (ma che contrasta con le fattezze del pittore tramandate nel suo autoritratto) o di Timoteo Viti.\nLa presenza di Raffaello tra i filosofi \u00e8 stata cos\u00ec spiegata da Giovanni Reale (1997): \u00abL'arte di Raffaello \u00e8 un attenuarsi di quella metafisica \"giusta misura\", che per Platone coincide con il Bene e con il Vero e [...] dunque \u00e8 godimento supremo del Bene e del Vero mediante il Bello. e credo che con la firma di \"piccolo tra i grandi\", Raffaello intendesse presentarsi anche come filosofo appunto in questa dimensione: l'arte \u00e8 alta filosofia, come esplicazione delle armonie numeriche del bello visibile, armonie che costituiscono, in ultima analisi, la struttura dell'essere\u00bb.\nIl Politecnico di Milano ha acquisito come simbolo proprio questo gruppo di personaggi.\nFigure di contemporanei.\nL'evocazione degli uomini illustri del passato venne collegata indissolubilmente al presente, dando talvolta agli uomini antichi le fattezze di personaggi contemporanei. Probabilmente nelle figure dell'affresco erano riconoscibili i personaggi della corte pontificia, tra cui umanisti, letterati e principi. Per la critica moderna per\u00f2, nella generale scarsit\u00e0 di fonti attendibili, scritte o iconografiche, si identifica soprattutto un nutrito gruppo di artisti.\nGi\u00e0 Vasari menzion\u00f2 i ritratti di Federico II Gonzaga, Bramante, e Raffaello stesso. Particolarmente conosciute, ma non sempre documentate, sono le ipotetiche raffigurazioni di Michelangelo nella figura di Eraclito, Leonardo da Vinci come Platone e Bramante come Euclide.\nLa figura di Michelangelo, come si \u00e8 gi\u00e0 accennato, venne aggiunta in un secondo momento e nello stile riecheggia le magniloquenti torsioni del collega, con un forte risalto plastico. Controversa \u00e8 poi l'identificazione di Francesco Maria Della Rovere nel giovane stante vestito di bianco.\nLa presenza degli artisti nell'affresco ribadiva l'elevazione del loro mestiere tra le arti liberali, secondo lo spirito pienamente rinascimentale."}
{"id": "1255342", "revid": "767487", "url": "https://it.wikipedia.org/wiki?curid=1255342", "title": "Topolino nella jungla", "text": "Topolino nella Jungla (\"Jungle Rhythm\") \u00e8 il titolo del tredicesimo cortometraggio di Topolino del 1929.\nUscito il 15 novembre 1929.\nTrama.\nTopolino \u00e8 un suonatore di fisarmonica a cavallo di un buffo elefante: la sua musica fa danzare tutti gli animali della giungla finch\u00e9 non decide di prendere il fucile per andare a caccia. La fortuna per\u00f2 non \u00e8 dalla sua parte, cos\u00ec Topolino assieme agli altri animali assiste ad un balletto classico di due scimpanz\u00e9 con l'accompagnamento della fisarmonica.\nPoco dopo tutti si lasciano trasportare dalla frenesia e ognuno balla e ci si serve di qualunque bestia usandola come fosse uno strumento musicale: un violino con i baffi di un tigrotto, un tamburo con la pancia di un orso, ecc. fino a quando non ricevono un calorosissimo applauso dal pubblico animale."}
{"id": "1255343", "revid": "132266", "url": "https://it.wikipedia.org/wiki?curid=1255343", "title": "Sei pezzi da mille", "text": "Sei pezzi da mille \u00e8 un romanzo di James Ellroy, il secondo della cosiddetta \"trilogia americana\". In esso Ellroy ricostruisce le trame e le macchinazioni che sarebbero l'origine di avvenimenti chiave della storia americana miscelando fonti storiche e invenzioni letterarie.\nLa vicenda inizia il 22 novembre 1963 (assassinio di John Fitzgerald Kennedy a Dallas) e termina il 9 giugno 1968, passando per l'assassinio di Martin Luther King, la spirale militare in Vietnam, le follie del miliardario Howard Hughes, il Ku Klux Klan, gli esuli cubani anticastristi, la Mafia. Cos\u00ec come nel precedente American Tabloid, la narrazione in \"Sei pezzi da mille\" si sviluppa seguendo alternativamente il punto di vista dei personaggi principali (Ward Littel, Pete Bondurant, Wayne Tedrow Jr.) e le comunicazioni secretate tra J. Edgar Hoover e vari agenti e collaboratori dell'FBI. Lo stile di scrittura \u00e8 frenetico, fatto di periodi brevi ed incalzanti.\nIl risultato finale \u00e8 un angosciante affresco degli Stati Uniti, dipinti come una nazione fortemente influenzata dalle lotte e dalle macchinazioni di differenti gruppi di potere che ricorrono ad ogni mezzo alla loro portata per espandere la propria area di influenza."}
{"id": "1255344", "revid": "827882", "url": "https://it.wikipedia.org/wiki?curid=1255344", "title": "Lancia D50", "text": "La Lancia D50 \u00e8 un'automobile monoposto da competizione di Formula 1 realizzata dalla casa torinese Lancia che corse nelle stagioni e ; durante quest'ultimo campionato, dopo il ritiro di Lancia dalle competizioni a seguito della morte di Alberto Ascari, la monoposto torinese venne donata alla Scuderia Ferrari e ribattezzata Lancia-Ferrari D50. Nel campionato , ormai nota come Ferrari-Lancia D50, la monoposto si aggiudic\u00f2 il titolo mondiale con Juan Manuel Fangio.\nSi tratta dell'unica vettura costruita da Lancia per questo tipo di competizioni.\nIl contesto.\nNell'estate del 1953 Gianni Lancia decide di tentare l'avventura della Formula 1. Il celebre progettista di casa Lancia, Vittorio Jano, termina la progettazione esecutiva nel settembre 1953. Il problema piloti \u00e8 presto risolto, dal momento che Gianni Lancia riesce a convincere della bont\u00e0 del progetto due nomi altisonanti: Alberto Ascari e Luigi Villoresi, che il 21 gennaio 1954 firmano il contratto con la Lancia, snobbando le offerte di Enzo Ferrari. Naturalmente il fatto desta perplessit\u00e0 ed anche qualche polemica: si favoleggia di ingaggi super milionari, ma probabilmente Ascari decide di passare alla Lancia per via dei frequenti contatti avuti negli ultimi periodi, sembra anche per motivi mondani, con Gianni Lancia in persona.\nIn ogni caso, il compenso minimo garantito ad Alberto Ascari per il biennio 1954/55, 25 milioni di Lire annui, non \u00e8 affatto disprezzabile. Quanto a Villoresi, la sua decisione non meraviglia poich\u00e9 \u00e8 ben noto il legame di profonda amicizia che lo lega ad Alberto. Della squadra Lancia fa parte anche Eugenio Castellotti, pupillo di Ascari (che in un certo senso vede in lui il suo successore): Castellotti tuttavia nel 54 corre con le vetture Sport e debutta in Formula 1 soltanto nel '55.\nLa monoposto della casa torinese, denominata con la sigla D50, fa la sua prima uscita il 20 febbraio 1954 e, come del resto la stampa specializzata ha anticipato, la caratteristica pi\u00f9 saliente del nuovo bolide risiede nella sistemazione dei serbatoi del carburante, collocati, uno per lato, a sbalzo del corpo della vettura, tra le ruote anteriori e quelle posteriori. Il motore, ad alimentazione atmosferica, \u00e8 un 8 cilindri a V di 90\u00b0 da 2,5 litri di cilindrata, limite fissato dal regolamento della Formula 1 in vigore dal 1\u00ba gennaio 1954. Le sospensioni sono a ruote indipendenti all'avantreno, a ponte De Dion al retrotreno. Il gruppo frizione/cambio/differenziale \u00e8 al retrotreno. Il cambio, disposto trasversalmente, \u00e8 a 5 rapporti.\nLa vettura si distingue per le impeccabili finiture (inusuali in una monoposto da competizione) e per un peso piuttosto contenuto, inferiore a quello delle Formula 1 dirette concorrenti: al debutto, la D50 pesa a vuoto circa 620\u00a0kg, contro i 690 delle nuovissime Mercedes W196 in versione \u201cnormale\u201d (720\u00a0kg \u00e8 invece il peso della versione \u201ccarenata\u201d), i 670 delle Maserati 250F ed i 650 delle Ferrari 4 cilindri tipo 625.\nLa gestazione della D50 \u00e8 per\u00f2 lunga e travagliata: il debutto, inizialmente previsto per il 20 giugno (Gran Premio di Francia), viene via via rimandato ed avverr\u00e0 con quattro mesi di ritardo, il 24 ottobre, a Barcellona (Gran Premio di Spagna). Nel frattempo, Ascari e Villoresi, pur proseguendo nei test, sono lasciati liberi di correre con monoposto di altri costruttori.\nCon la denominazione Lancia-Ferrari, le D50 vengono portate dalla Ferrari a Monza per il Gran Premio d'Italia di settembre ma non corrono per motivi legati alla marca di pneumatici da utilizzare e chiudono la carriera ad Oulton Park (ottobre 1955) dove ottengono una buona prestazione alla Gold Cup, con Mike Hawthorn secondo alle spalle di Stirling Moss.\nIl bilancio finale della D50, in circa un anno di Gran Premi, \u00e8 soltanto poco pi\u00f9 che discreto, dal momento che dalla partecipazione ad 8 corse sono scaturiti i seguenti migliori risultati: due vittorie (Torino e Napoli) e tre piazze d'onore (Pau, Monaco e Oulton Park), mentre nelle rimanenti 3 occasioni (Spagna, Argentina e Belgio) nessuna D50 ha visto il traguardo. \nL'anno successivo () le D50, che ormai vengono identificate come Ferrari-Lancia, subiscono modifiche non solo marginali e si aggiudicano il titolo mondiale grazie anche all'apporto dell'argentino Juan Manuel Fangio.\nStoria e caratteristiche.\nLa caratteristica saliente del progetto risiede nella sistemazione dei serbatoi del carburante, l'idea \u00e8 sicuramente apprezzabile in quanto si hanno vantaggi di tipo aerodinamico con miglioramento del valore del CX lo avrebbero dimostrato una serie di prove effettuate nella galleria del vento del Politecnico di Torino con un modellino della monoposto in scala 1:10. L'altra faccia della medaglia, invece sembra derivare dalla estrema variabilit\u00e0 del centraggio della vettura a seguito del continuo calo del livello del carburante dovuto ovviamente al consumo in gara. La D50 sembra infatti godere di una stabilit\u00e0 che \u00e8 eccezionale nella marcia a serbatoi pieni ma cala mano a mano che i serbatoi si svuotano.\nIl regolamento per la Formula 1 che entra in vigore col 1\u00ba gennaio 1954 prevede una cilindrata massima del motore di 2500 cm\u00b3 (se alimentato atmosfericamente) oppure di 750\u00a0cm\u00b3 nel caso di motore sovralimentato (con compressore) e non pone limiti di peso n\u00e9 restrizioni di sorta circa le caratteristiche del carburante da utilizzare. Considerati i precedenti di Jano, che ha sempre prediletto i motori sovralimentati, sorprende che non sia stata neppure presa in considerazione la progettazione di un motore con tale sistema di alimentazione, ma probabilmente a frenare gli eventuali entusiasmi \u00e8 stato il troppo penalizzante limite di cilindrata (coefficiente 3,333:1 rispetto ai motori \u201caspirati\u201d).\nInizialmente, forse anche per ragioni di economicit\u00e0, viene messo in cantiere un motore direttamente derivato da quello di tre litri adottato sulla D20 sport, quindi un 6 cilindri a V di 60\u00b0 opportunamente ridimensionato nella cilindrata (alesaggio mm 82 e corsa mm 78, per una cilindrata totale di cm\u00b3 2471,52) che, al banco, eroga 235 hp a 7200 giri. Ma Vittorio Jano, convinto che questo motore non avrebbe consentito adeguate possibilit\u00e0 di sviluppo, preme per la realizzazione di un 8 cilindri a V di 90\u00b0. Il progetto viene affidato al \u201cmotorista\u201d per eccellenza di casa Lancia, Ettore Zaccone Mina, che realizza una unit\u00e0 motrice da 2485,99\u00a0cm\u00b3 di cilindrata (alesaggio mm 76, corsa mm 68,5). Una delle caratteristiche peculiari di questo motore, che si distingue per le leghe leggere utilizzate (per il monoblocco e per i due blocchi dei cilindri), \u00e8 data dal fatto che il basamento del motore \u00e8 parte integrante della struttura stessa della macchina, essendo rigidamente connesso con elementi del telaio tubolare. Quanto alla distribuzione, che \u00e8 con quattro alberi a camme in testa (due per ciascuna bancata) mossi da ingranaggi, la singolarit\u00e0 \u00e8 data dalla particolare attenzione riservata al raffreddamento delle valvole di scarico, che sono posizionate (\u201cannegate\u201d) nel condotto dell'acqua di raffreddamento delle testate. Il comando delle valvole avviene con molle a spillo, mentre i bilancieri (tra le camme e gli steli delle valvole) sono del tipo \u201ca dito\u201d. Qualche discussione tra i tecnici di casa Lancia, ed in particolare tra Vittorio Jano ed Ettore Zaccone Mina, riguarda il sistema di alimentazione: il primo \u00e8 decisamente a favore dell'alimentazione di tipo tradizionale, mentre il secondo (e spalleggiato, sembra, da Gianni Lancia) sembra propendere per l'alimentazione \u201cad iniezione diretta\u201d (che la Mercedes sta a sua volta per adottare sulle Formula 1 che avrebbero debuttato a breve). Pare che venga addirittura costruito un motore monocilindrico sperimentale di poco pi\u00f9 di 310\u00a0cm\u00b3 (esattamente 1/8 della cilindrata del motore previsto per la D50) alimentato ad iniezione. Ma alla fine, a prevalere \u00e8 l'idea di Vittorio Jano e la D50 nasce con un sistema di alimentazione del tutto tradizionale, tramite quattro carburatori invertiti doppio corpo Solex 40 PIJ. Nella versione iniziale i due serbatoi laterali contengono circa 90 litri cadauno (secondo alcune fonti, la capacit\u00e0 sarebbe di 80 litri). L'accensione \u00e8 a doppia candela per ciascun cilindro. Il motore viene montato con una inclinazione di 12\u00b0 circa rispetto all'asse longitudinale della vettura, onde far s\u00ec che il passaggio dell'albero di trasmissione avvenga alla sinistra del sedile di guida e consenta l'abbassamento del sedile stesso (diversamente che sulla coeva Vanwall VW5) con la conseguente riduzione della sezione dell'abitacolo a tutto vantaggio dell'aerodinamica.\nCome nelle Aurelia di serie e nelle D20/D23/D24 \u201csport\u201d il gruppo frizione/cambio/differenziale \u00e8 posto al retrotreno: nella D50 per\u00f2 il cambio \u00e8 a 5 rapporti pi\u00f9 retromarcia e, soprattutto, \u00e8 disposto trasversalmente. Le sospensioni sono a ruote indipendenti all'avantreno e semi-indipendenti con ponte De Dion al retrotreno.\nIl 20 febbraio 1954 la nuova monoposto compie i primi passi (o meglio i primi giri di ruota) all'aeroporto di Torino-Caselle: alla guida della D50, dopo che il capo-collaudatore Giuseppe Gillio ha avviato il motore ed ha percorso poche centinaia di metri, siede il bi-Campione del Mondo (1952 e 1953) Alberto Ascari. Poich\u00e9 l'intenzione di Gianni Lancia \u00e8 quella di far debuttare la D50 nel Gran Premio di Francia, in calendario per il 4 luglio 1954, i collaudi procedono a ritmo sostenuto: nell'inverno e all'inizio della primavera del 1954 la vettura, anche per fattori meteorologici, viene spedita spesso sulla riviera ligure, sul circuito di Ospedaletti, poi, a maggio, a Monza, Alberto Ascari \u00e8 addirittura vittima di un incidente che per\u00f2 non ha conseguenze.\nI collaudi proseguono per opera di Giuseppe Navone, gi\u00e0 in forza con quel ruolo alla Ferrari. Viene anche montato un motore quasi \u201cquadro\u201d con misure di alesaggio e corsa diverse da quelle originarie (alesaggio mm 73 e corsa mm 74, cilindrata totale cmc 2477,75) che viene accreditato di una potenza superiore ai 250 HP e che pare possa ruotare fino a 9.000 giri al minuto. Luigi Villoresi ed Alberto Ascari, alla fine di aprile 1954, sottoscrivono un accordo in base al quale la Lancia consente loro di partecipare a GP con macchine di altra marca fino al momento in cui la D50 sar\u00e0 a punto e potr\u00e0 correre. I due peraltro proseguono nei collaudi. Il previsto debutto in Francia salta: la macchina non \u00e8 ancora ritenuta in grado di poter correre. Gianni Lancia \u00e8 profondamente amareggiato, anche perch\u00e9 al Gran Premio dell'Automobile Club di Francia debutta invece la Mercedes W196: ed \u00e8 un debutto \u201ccol botto\u201d, visto che Juan Manuel Fangio conduce l'argentea macchina tedesca alla vittoria.\nFinalmente, dopo una serie di convincenti prove effettuate all'inizio di ottobre in quel di Caselle e ad Ospedaletti e dopo che in un test a Monza, Alberto Ascari segna 1'56\u201d (quasi 3 secondi meglio della \u201cpole\u201d della Mercedes W196 carenata di Juan Manuel Fangio alle prove ufficiali del Gran Premio d'Italia del 5 settembre 1954) due D50 vengono spedite a Barcellona per il Gran Premio di Spagna in calendario per il 24 ottobre 1954. Il debutto viene deciso malgrado persistano problemi di frenata imputati al complicato impianto a tre ganasce messo a punto da Vittorio Jano. A Barcellona le D50, rapidissime in prova, sperimentano motori con dimensioni diverse, tra cui un D50A avente mm 74,00 di alesaggio e mm 72,20 di corsa (in totale cmc 2484,17).\nDopo il GP di Spagna dell\u2019ottobre 1954, nel 1955 le D50 disputano, con alterna fortuna, altri 5 Gran Premi (Argentina, Torino, Pau, Napoli, Monaco) poi, dopo la morte del pilota di punta Ascari (avvenuta con una Ferrari nel corso di una occasionale prova a Monza), la Lancia annuncia la sospensione dell'attivit\u00e0 agonistica, evento che avviene pressoch\u00e9 in contemporanea con l'abdicazione di Gianni Lancia. Tuttavia, prima di abbandonare l'Italia per il Sud America, l'ingegner Lancia ha il tempo di concedere una vettura ad Eugenio Castellotti per correre il Gran Premio del Belgio a Spa in giugno.\nSubito dopo la disputa del Gran Premio del Belgio e l'abdicazione forzata di Gianni Lancia, in seno alla fabbrica si profilano due fazioni: da una parte c'\u00e8 chi vorrebbe evitare di disperdere le esperienze fatte in ambito agonistico, migliorare il materiale esistente e proseguire l'attivit\u00e0 sportiva interrotta, e dall'altra chi invece non vede l'ora di disfarsi di tutto il \u201cmateriale da corsa\u201d nel pi\u00f9 breve tempo possibile, magari svendendolo. I sostenitori della seconda tesi hanno ben presto la meglio.\nTrapelata la notizia, molti si fanno avanti per rilevare a buon prezzo tutto il materiale: tra i potenziali acquirenti, in prima fila, pare ci sia addirittura la Mercedes Benz. Per evitare che preziose esperienze italiche finiscano all'estero, il principe Filippo Caracciolo (suocero di Gianni Agnelli e Presidente dell'Automobile Club d'Italia) si attiva presso la Fiat fino ad ottenere un accordo a tre, in base al quale la Lancia dona alla Ferrari il suo materiale da corsa e la Fiat si impegna ad erogare alla casa modenese, per cinque anni, un contributo finanziario non indifferente (50 milioni di lire all'anno).\nLa cerimonia del \u201cpassaggio\u201d avviene il 26 luglio 1955 nel cortile della Lancia in Via Caraglio a Torino: gli onori di casa sono fatti dall'avv. Domenico Jappelli e dal sig. Attilio Pasquarelli, mentre per la Ferrari sono presenti l'ing. Mino Amorotti ed il cav. Luigi Bazzi. La Fiat \u00e8 rappresentata dal dr. Pestelli, mentre per l'Automobile Club d'Italia c'\u00e8 il Vicepresidente ing. Arnaldo Trevisan. Tra gli altri intervenuti, oltre a Vittorio Jano, il Conte Carlo Biscaretti di Ruffia (Vice Presidente dell'Automobile Club di Torino) ed il Dr. Giovannetti dell'A.N.F.I.A.A. (Associazione Nazionale Fra Industrie Automobilistiche ed Affini). Per la cronaca, le D50 di Formula 1 donate alla casa modenese sono sei: ad esse vanno aggiunte due scocche di F1, una normale e l'altra carenata (la prima \u00e8 forse munita di qualche organo meccanico, mentre la seconda ne \u00e8 probabilmente priva) oltre naturalmente a molti ricambi ed parti meccaniche in genere. Con l'occasione, anche il celebre progettista Vittorio Jano passa dalla Lancia alla Ferrari.\nTra l'ottobre 1954 (debutto in Spagna) ed il giugno 1955 (Gran Premio del Belgio), la D50 subisce, come del resto \u00e8 normale accada in una monoposto di Formula 1, una serie di modifiche tese ad incrementare prestazioni ed affidabilit\u00e0: la capacit\u00e0 dei serbatoi del carburante viene portata a 200 litri (capacit\u00e0 ritenuta necessaria per evitare rifornimenti in gara), le prese d'aria sul cofano e sui \u201cpontoni\u201d laterali vengono spesso modificate (ampliate e/o ridotte), il circuito di lubrificazione subisce parecchie migliorie, l'impianto frenante (uno dei punti deboli della vettura) \u00e8 oggetto di continue attenzioni, le sospensioni vengono talvolta rese pi\u00f9 morbide od irrigidite, il parabrezza viene rimpicciolito e munito di inclinazione regolabile. Altri valori che subiscono spesso variazioni, anche se di minima entit\u00e0, sono quelli del passo e delle carreggiate: il primo spazia da cm 220 a cm 230, le seconde da cm 125 a cm 129,4 (la carreggiata posteriore arriva a misurare cm 133). Nel periodo, la D50 assume anche la denominazione D50A.\nQuanto al motore, \u00e8 difficile (anzi, impossibile) definire esattamente dati, potenze e dimensioni dei propulsori utilizzati di volta in volta: comunque, secondo stime attendibili, la potenza erogata varia da un minimo di 250-255 HP ad un massimo di 265 HP, i regimi di rotazione si collocano tra gli 8.000 ed i 9.000 giri/minuto, il rapporto di compressione tra 10,5:1 e 12:1. I diversi motori impiegati (tutti 8 cilindri a V di 90\u00b0) hanno le seguenti dimensioni: 1.) 2485,99\u00a0cm\u00b3 di cilindrata (alesaggio mm 76,00 e corsa mm 68,50); 2.) 2488,02\u00a0cm\u00b3 (alesaggio mm 73,60 e corsa mm 73,10); 3.) motore definito D50A da 2477,29\u00a0cm\u00b3 (alesaggio mm 74,00 e corsa mm 72,00). La velocit\u00e0 massima raggiungibile dalla D50, nella sua versione pi\u00f9 potente e con il rapporto di demoltiplicazione pi\u00f9 \u201clungo\u201d \u00e8 dell'ordine dei 300\u00a0km all'ora.\nL'attivit\u00e0 sportiva.\nL'attivit\u00e0 sportiva della D50 va suddivisa in tre periodi: nel primo, che va dall'ottobre 1954 al giugno 1955, si pu\u00f2 parlare di un prodotto Lancia iscritto e partecipante alle competizioni (nella fattispecie Gran Premi di Formula 1) a nome della Casa stessa, come Scuderia Lancia; un secondo breve periodo, dall'agosto al settembre 1955, vede le vetture D50, praticamente immutate, partecipare a due Gran Premi (a Monza, limitatamente alle prove, e ad Oulton Park) a nome della Scuderia Ferrari; nel 1956 invece le D50, che correranno per la scuderia modenese, riceveranno modifiche via via pi\u00f9 sostanziali che la differenzieranno nettamente da quello che era il progetto iniziale.\nIl bilancio del primo periodo \u00e8 cos\u00ec sintetizzabile: tra il 24 ottobre 1954 ed il 5 giugno 1955 le D50 partecipano a sette Gran Premi, quattro dei quali aventi validit\u00e0 per il campionato mondiale di Formula 1; nei quattro Gran Premi titolati, partono 10 D50 che ottengono 3 pole position, un secondo posto, un quinto posto ed un sesto posto (tutti al Gran Premio di Monaco 1955) e la bellezza di 7 ritiri (4 per guasti meccanici, 3 per uscite di strada od incidenti). Pi\u00f9 positivi i risultati ottenuti nelle tre gare minori, dove troviamo 8 D50 partite, con due vittorie, un secondo posto, due terzi posti, due quarti posti, un quinto posto e nessun ritiro. Completano il quadro 3 pole ed un giro pi\u00f9 veloce in gara.\nIl secondo periodo include due sole corse: il Gran Premio d'Italia 1955 dove tre D50 prendono parte alle prove (ottenendo comunque un 4\u00b0, un 5\u00b0 ed un 8\u00ba posto) ma non si allineano al via per motivi legati alla marca di pneumatici da impiegare, e la Gold Cup ad Oulton Park, un Gran Premio non titolato dove le due D50, iscritte ormai dalla Scuderia Ferrari, ottengono la pole nonch\u00e9 un secondo ed un settimo posto.\nNella stagione 1956 le D50, ormai a tutti gli effetti delle vere e proprie Ferrari, si presentano sin dal primo Gran Premio con parecchie variazioni all'attivo: a parte un discreto incremento della potenza del motore (che a fine stagione arriver\u00e0 ad erogare 290 hp), modifiche interessano anche un po' tutti gli organi meccanici (irrobustimento del telaio, sospensione anteriore con nuova barra stabilizzatrice, ponte De Dion rinforzato) ma la differenza pi\u00f9 grande sta nel ruolo assegnato ai serbatoi laterali, che ormai assolvono quasi soltanto a funzioni aerodinamiche perch\u00e9 il vero serbatoio del carburante \u00e8 sistemato in coda alla vettura ed i due pontoni laterali fungono semplicemente da serbatoi supplementari di riserva (tanto \u00e8 vero che sono attraversati dagli scarichi laterali).\nNel corso dell'anno, tra le numerose variazioni di particolari costruttivi, sono da segnalare quella dei valori di alesaggio e corsa (che diventano di mm 76,00 e 68,50 rispettivamente, per una cilindrata di cm\u00b3 2485,98) e un ulteriore sviluppo riguardante i serbatoi laterali, che ormai non sono pi\u00f9 staccati dal corpo vettura ma ne fanno parte integrante: questa evidente innovazione si osserva per la prima volta sulla vettura di Fangio al Gran Premio di Siracusa in aprile. Da sottolineare che, gi\u00e0 al Gran Premio d'Italia 1956 di settembre, alle ex Lancia viene assegnata la denominazione \u201cTipo 801\u201d (che sta per 8 cilindri-Formula 1).\nIn ogni caso nel 1956 questa D50 in continua evoluzione, coglie numerosissimi allori e consente a Juan Manuel Fangio di laurearsi per la quarta volta Campione del Mondo.\nNelle sette prove del campionato mondiale di Formula 1 del 1956, queste Ferrari-Lancia ottengono, quali migliori risultati, cinque vittorie (Argentina, Belgio, Francia, Gran Bretagna e Germania) e due piazze d'onore (Monaco e Italia), eccellendo anche nelle prove, dove si aggiudicano 6 pole ed un secondo miglior tempo (sempre per merito di Fangio).\nIn gara, in quattro dei sette Gran Premi, le Ferrari-Lancia segnano il giro pi\u00f9 veloce; in quello stesso 1956 partecipano anche ad altre corse di minore importanza, non titolate: Fangio si aggiudica il Gran Premio di Buenos Aires ed il Gran Premio di Siracusa, mentre in altre due occasioni (International Trophy e Gran Premio di Napoli) entrambe le D50 che si presentano al via sono costrette al ritiro.\nPer il 1957 ulteriori modifiche, tra cui l'adozione di un nuovo telaio e la totale eliminazione dei serbatoi laterali, stravolge la D50 (ormai ribattezzata definitivamente tipo 801), che ormai \u00e8 solo parente (anche se stretta) della versione originale Lancia. Per completezza d'informazione, occorre dire che ancora nel 1957 sono stati talvolta impiegati esemplari nella versione dell'anno precedente (quella cio\u00e8 avente i serbatoi laterali integrati nella scocca).\nStagione 1954.\nGran Premio di Spagna.\n23 ottobre 1954: A Barcellona, la squadra Lancia al gran completo si presenta alla seduta di prove ufficiali con due vetture, la #0001 per Alberto Ascari e la #0002 per Luigi Villoresi; una terza D50, la #0003, ha funzioni di \"muletto\". Rispetto alla primissima versione, la modifica esteriore pi\u00f9 appariscente \u00e8 la grossa presa d'aria praticata sul serbatoio laterale sinistro. La D50 di Alberto Ascari fa la pole position in 2'18\u201d 1/10. Juan Manuel Fangio con la Mercedes W196 prova e riprova ma alla fine \u00e8 di 1\u201d pi\u00f9 lento. La Ferrari \u201c553\u201d di Mike Hawthorn e la Maserati 250F di Harry Schell segnano lo stesso tempo, il terzo, ma sono staccate dalla Lancia di ben 2 secondi e mezzo. Luigi Villoresi, con la seconda D50, \u00e8 in seconda fila con il quinto tempo. Nel corso delle prove, alla Lancia si sperimentano continue modifiche, alla ricerca delle prestazioni e, soprattutto, dell'affidabilit\u00e0: sulla vettura di Luigi Villoresi viene anche montato un nuovo motore (D50A) da 2477,29\u00a0cm\u00b3 (alesaggio mm 74,00 e corsa mm 72,00), ma per la gara si rimonta il normale da 2485,99\u00a0cm\u00b3 di cilindrata (alesaggio mm 76,00 e corsa mm 68,50). La prima fila vede dunque allineate quattro macchine di quattro marche diverse, nell'ordine la Lancia \u201cD50\u201d di Ascari, la Mercedes \u201cW196\u201d di Fangio, la Ferrari \u201c553\u201d di Hawthorn e la Maserati \u201c250F\u201d di Schell. Nomi altrettanto prestigiosi occupano la seconda fila: Luigi Villoresi con la seconda delle Lancia \u201cD50\u201d e le due Maserati \u201c250F\u201d di Stirling Moss e Luigi Musso.\nIl Gran Premio di Spagna \u00e8 l'ultimo della stagione, ma si lotta solo per la vittoria in quanto il titolo mondiale risulta gi\u00e0 assegnato a Juan Manuel Fangio con la Mercedes. Al via scatta bene la Maserati di Schell, che si porta in testa, seguita dalla Lancia di Ascari. Al termine del 2\u00ba giro, le posizioni sono: Schell (Maserati), Ascari (Lancia), Hawthorn e Trintignant (Ferrari), Fangio (Mercedes) e Moss (Maserati). Villoresi \u00e8 attardato e completa soltanto due giri per problemi ai freni, poi si ritira (qualche fonte parla anche di problemi ai supporti di banco del motore). Al 3\u00ba giro Ascari compie il giro pi\u00f9 veloce della giornata, sorpassa Schell e si porta al comando con autorit\u00e0, incrementando il vantaggio giro dopo giro. Al completamento della nona tornata il margine della Lancia di Ascari sulla Maserati di Schell \u00e8 ormai di una ventina di secondi, ma nel corso del 10\u00ba giro sulla D50 si manifestano gravi problemi alla frizione, dove si verifica un trafilaggio di olio che costringe anche Ascari alla resa. Si accerter\u00e0 poi che il trafilaggio d'olio \u00e8 probabilmente derivato da un difetto di produzione della scatola della trasmissione.\nDopo il ritiro della D50 di Ascari, in testa si alternano la Maserati di Schell e la Ferrari di Trintignant, tallonati dalla Ferrari di Hawthorn e, pi\u00f9 a distanza, dalla Mercedes di Fangio. Poi Schell si ritira, Trintignant \u00e8 costretto a rallentare e al comando passa Hawthorn, che \u00e8 sempre seguito da Fangio; terzo Luigi Musso. Nel finale, la Mercedes di Fangio accusa un notevole surriscaldamento del motore (dovuto a fogli di giornale che hanno ostruito la presa d'aria di raffreddamento) e deve rallentare notevolmente, cedendo il posto d'onore proprio a Luigi Musso.\nQuesta la classifica completa della corsa sul circuito di Pedralbes a Barcellona di km 6,316 per giro (80 giri, percorso totale Km 505,280-partenti 21-ritirati 12-arrivati 9- non classificati 1-classificati 8):\nIl giro pi\u00f9 veloce \u00e8 stato il 3\u00b0 di Alberto Ascari (Lancia D50) in 2'20\u201d 4/10, media Km/h 161,948, la pole position \u00e8 stata sempre di Ascari in 2'18\u201d 1/10, media di km/h 164,645\nStagione 1955.\nGran Premio d'Argentina.\nDopo il Gran Premio di Spagna, in Lancia si decide di aumentare la capacit\u00e0 dei serbatoi della D50, portandola a 200 litri, valore ritenuto necessario per poter completare un Gran Premio senza la necessit\u00e0 di dover sostare al box per il rifornimento. I tre alfieri della casa, Alberto Ascari, Luigi Villoresi ed il giovane Eugenio Castellotti al debutto, compiono, tra novembre e dicembre 1954, molti test ad Ospedaletti ed a Monza, assistiti dal collaudatore Giuseppe Navone. Ad Ospedaletti, sul circuito da 3,38\u00a0km., Ascari segna il nuovo record sul giro (1'46,8\u201d) ma anche Castellotti e Villoresi ottengono ottimi tempi. Qualche modifica interessa i freni (che continuano a dare problemi) e le sospensioni. Il 3 gennaio 1955, in una mattinata fredda e nevosa, la squadra Lancia si imbarca alla volta dell'Argentina su un aereo DC-6 all'uopo noleggiato. Oltre a 5 vetture ed ai numerosi ricambi, si imbarcano i tre piloti, una nutrita squadra di meccanici e lo stesso ingegner Gianni Lancia. La signora Adele Lancia Miglietti, Presidente in carica, si reca all'aeroporto per salutare il figlio e con lui tutta la squadra. Inutile dire che, malgrado qualche apprensione, in casa Lancia si \u00e8 molto fiduciosi e si conta su un risultato di rilievo. Il programma prevede la partecipazione al Gran Premio d'Argentina ma anche, due settimane dopo, al non titolato Gran Premio Citt\u00e0 di Buenos Aires che si disputa a \u201cformula libera\u201d ed a cui possono dunque partecipare le monoposto di Formula 1.\nA Buenos Aires \u00e8 estate, e le temperature sono elevatissime. Appena le macchine scendono in pista per le prime prove, per le D50 cominciano i guai, soprattutto a causa dell'impianto frenante, che provoca repentini ed imprevedibili bloccaggi delle ruote. Anche Alberto Ascari, proverbiale per la sua guida pulita, compie testacoda a ripetizione. Si tenta la strada di un assetto pi\u00f9 morbido, ma il miglioramento \u00e8 quasi inavvertibile. I motori, d'altro canto, ruotano invece senza problemi fino a 8500 giri al minuto. Nelle prove ufficiali, Alberto Ascari spreme ci\u00f2 che pu\u00f2 dalla sua D50 ma la pole va alla Ferrari di Jos\u00e9 Froil\u00e1n Gonz\u00e1lez. Ascari segna un tempo di mezzo secondo superiore ed \u00e8 in seconda posizione, affiancato da Juan Manuel Fangio su Mercedes, quarta la Maserati di Jean Behra. Le altre due D50 partono da posizioni pi\u00f9 arretrate: Luigi Villoresi \u00e8 in terza fila con l'undicesimo tempo, proprio davanti al debuttante Eugenio Castellotti che si trova per\u00f2 relegato in quarta fila. Il caldo \u00e8 notevole, la temperatura ambiente \u00e8 attorno ai 40\u00b0 e gli abitacoli sono davvero infuocati. La Mercedes di Juan Manuel Fangio \u00e8 la pi\u00f9 lesta al via e si porta in testa, seguita dalla Ferrari di Gonzalez e dalla D50 di Ascari. Al 3\u00ba giro inaugura la serie dei ritiri delle Lancia la D50 di Villoresi, che accusa la rottura dei condotti del carburante. Al termine del quarto giro, Gonzalez forza l'andatura e supera Fangio, mantenendo il comando fino al 10\u00ba giro. In questa fase, anche Ascari supera Fangio, cosicch\u00e9 al termine del 10\u00ba giro abbiamo questa situazione: 1\u00b0 Gonzalez (Ferrari), 2\u00b0 Ascari (Lancia) a 1\u201d 9/10, 3\u00b0 Fangio (Mercedes) a 3\u201d 8/10 e 4\u00b0 Moss (Mercedes) a 9\u201d 9/10. Eugenio Castellotti prosegue attardatissimo, anche perch\u00e9 sofferente a causa dell'elevata temperatura. All'11\u00ba giro, Ascari supera Gonzalez e si porta al primo posto, ma la macchina \u00e8 davvero indomabile, la tenuta di strada e la stabilit\u00e0 sono precarie ed il pilota \u00e8 costretto a vere e proprie acrobazie per tenere in pista la macchina. Frattanto, al 16\u00ba giro, Eugenio Castellotti, vittima di una insolazione, non riesce a proseguire, si ferma al box e cede la sua vettura all'appiedato Villoresi. Non sar\u00e0 che uno dei numerosissimi avvicendamenti di piloti alla guida di una macchina: a causa del caldo, infatti, soltanto Juan Manuel Fangio e Roberto Mieres riusciranno stoicamente a completare il Gran Premio senza farsi dare cambi. La D50 di Ascari riesce con un po' di fatica a mantenere la testa e la situazione, al termine di 20 giri, lo vede al primo posto con circa 2\u201d di margine su Gonzalez e 13\u201d su Fangio. Ma arriva il fatale 22\u00ba giro, allorch\u00e9 Ascari finisce fuori di strada dopo un testa coda: la vera ragione della piroetta non sar\u00e0 mai accertata, dal momento che se la versione semi-ufficiale parla di una macchia d'olio, molti propendono a credere che la causa risieda nell'estrema instabilit\u00e0 della D50. Villoresi dopo aver rilevato la D50 attardatissima di Castellotti tenta faticosamente un recupero, che viene per\u00f2 interrotto al 36\u00ba giro, quando a sua volta esce di strada. A poco pi\u00f9 di un terzo di gara, ecco dunque che tutte e tre le Lancia sono fuori gioco. Il Gran Premio prosegue con Fangio che percorre in testa l'ultima met\u00e0 di gara aggiudicandosi la corsa con 1 minuto e mezzo di vantaggio sulla Ferrari di Gonzalez, condotta anche da Nino Farina e da Maurice Trintignant, e addirittura due (o pi\u00f9) giri sugli altri cinque equipaggi superstiti.\nQuesta la classifica completa della corsa sul circuito di Buenos Aires da 3,912\u00a0km (96 giri, percorso totale Km 375,586 -partenti 21-ritirati 14-arrivati 7- non classificati 1-classificati 6):\nIl Giro pi\u00f9 veloce \u00e8 stato il 45\u00b0 di [#2] Juan Manuel Fangio(Mercedes W196) 1'48\u201d 3/10, media Km/h 130,050. La pole position \u00e8 stata di Froilan Gonzales (Ferrari 625) 1'43\u201d 1/10, media Km/h 136,610\nGran Premio del Valentino.\nLa disfatta di Buenos Aires naturalmente demoralizza la squadra e Gianni Lancia decide di far armi e bagagli e rientrare anticipatamente in Italia, saltando la partecipazione al successivo (e non titolato) Gran Premio Citt\u00e0 di Buenos Aires. Formalmente la decisione \u00e8 imputata al fatto che le vetture uscite di strada non sono facilmente riparabili in loco, anche se \u00e8 probabile che il reale motivo del rientro sia invece la constatazione della ancora insufficiente messa a punto della D50, che avrebbe potuto emergere anche in questo secondo Gran Premio compromettendo ancor pi\u00f9 gravemente l'immagine Lancia.\nSubito dopo il ritorno in patria, tecnici e collaudatori si mettono ovviamente all'opera per tentare di porre rimedio alle carenze di tenuta di strada e di frenata di cui gi\u00e0 si era consapevoli ma che sono emerse tanto vistosamente a Buenos Aires. Freni e sospensioni vengono modificati, talvolta tornando alle regolazioni iniziali. Viene anche presa seriamente in considerazione l'ipotesi di rinunciare ai serbatoi laterali, ma alla fine non se ne fa nulla, anche perch\u00e9 una tale modifica avrebbe imposto la completa revisione del progetto. Anche il motore \u00e8 oggetto di miglioramenti, che incrementano la potenza fino a superare la soglia dei 260 HP.\nIn vista della partecipazione al Gran Premio di casa in programma per il 27 marzo lungo i viali del famoso parco torinese del Valentino, i motori delle tre D50 destinate a correre vengono per\u00f2 opportunamente messi a punto secondo le necessit\u00e0 imposte dal circuito (di tipo cittadino, quindi non velocissimo) per cui si privilegia la coppia motrice piuttosto che la potenza massima. Nelle vetture portate sul circuito si nota una modifica (ampliamento) nella presa d'aria sul cofano motore.\nIl Gran Premio del Valentino non ha validit\u00e0 mondiale e la Mercedes \u00e8 assente. Sono per\u00f2 in lizza tanto le Ferrari quanto le Maserati, che partecipano in veste ufficiale, affiancate da qualche macchina assistita ma iscritta privatamente. Le vetture che partecipano alle prove sono 16, di cui 11 ufficiali (5 Maserati, 3 Lancia e 3 Ferrari) e 5 private (3 Ferrari e 2 Maserati). Nel corso delle prove, nella mattinata di sabato 26 marzo, il giovane astro nascente Sergio Mantovani \u00e8 vittima con la sua Maserati di un gravissimo incidente che gli costa l'amputazione di una gamba e la conseguente fine della carriera.\nAl termine delle prove ufficiali, le Lancia appaiono ben piazzate: Alberto Ascari ha il miglior tempo, mentre Luigi Villoresi ed Eugenio Castellotti si ritrovano in terza fila con il 6\u00ba e l'8\u00ba tempo rispettivamente. Assai veloci si dimostrano, nell'occasione, le Maserati, con Jean Behra (che spicca un tempo molto vicino a quello di Ascari) e Luigi Musso, che completano la prima fila dello schieramento. Alla partenza, il pi\u00f9 efficace \u00e8 Musso, che si porta in testa e guida un gruppetto composto da quattro vetture, tre Maserati (Luigi Musso, Roberto Mi\u00e8res e Jean Behra) e la Lancia di Ascari. Al 5\u00ba giro, Behra segna il giro pi\u00f9 veloce della corsa e qualche giro dopo supera Mi\u00e8res, imitato da Ascari, che riesce anche ad avere la meglio su Behra ed a portarsi cos\u00ec in seconda posizione. Castellotti sta correndo molto bene nelle immediate retrovie ma urta leggermente un marciapiedi e si ferma prudenzialmente al box per far verificare che non vi siano conseguenze, perdendo molte posizioni. Villoresi marcia invece, veloce ma regolare, in settima posizione, duellando con le Ferrari di Maurice Trintignant e di Nino Farina. Al 10\u00ba giro la classifica \u00e8: 1\u00b0 Musso (Maserati), seguito a poco pi\u00f9 di 5\u201d da tre vetture vicinissime tra loro (Ascari a 5\u201d 4/5, Behra a 6\u201d, Mi\u00e8res a 6\u201d 3/5) e, un poco pi\u00f9 attardato (poco pi\u00f9 di 20\u201d da Musso), un altro gruppetto composto dalle Ferrari di Trintignant e Farina e dalla Lancia di Villoresi. Castellotti, dopo l'imprevista sosta al box, \u00e8 10\u00b0 staccato di quasi 50\u201d. Al 13\u00ba giro si ritira la Maserati di Behra. Il distacco tra Musso ed Ascari diminuisce, Farina si ferma al box per un problema al cambio e perde posizioni, mentre Villoresi riesce ad avere la meglio sulla Ferrari di Trintignant.\nAl 20\u00ba giro, Musso \u00e8 ancora in testa, ma Ascari incalza ad 1\u201d, Mi\u00e8res \u00e8 terzo a 11\u201d, Villoresi quarto a 34\u201d, tallonato da Trintignant. Frenato da alcuni concorrenti da doppiare, Musso \u00e8 raggiunto da Ascari e, forse per un guasto all'impianto di lubrificazione o forse per un errore di guida, esce di strada e lascia via libera ad Ascari, che mantiene il comando fino al termine dei 90 giri. A met\u00e0 gara, comunque, troviamo Ascari al comando, Mi\u00e8res secondo, Villoresi terzo (staccato per\u00f2 di circa 1 minuto dal leader), sempre tallonato da Trintignant. Castellotti che monta il motore meno potente tra i tre montati sulle D50, si trova ora in quinta posizione e viene doppiato da Ascari. Al 66\u00ba giro Castellotti, sulla scia di Ascari, supera Trintignant e si porta al 4\u00ba posto. La graduatoria dei primi (Ascari, Mi\u00e8res, Villoresi e Castellotti) non muta pi\u00f9 e nella classifica finale ritroviamo il quartetto nello stesso ordine, con Castellotti che si sdoppia da Ascari grazie ad un compiacente rallentamento del bi-campione del mondo.\nFinalmente la D50 ha fornito una prestazione pi\u00f9 che convincente, vincendo la corsa (\u00e8 la sua prima affermazione), portando tutte e tre le macchine al traguardo e ottenendo, oltre alla vittoria, due piazzamenti pi\u00f9 che onorevoli (un 3\u00b0 ed un 4\u00ba posto). Peccato solo per l'assenza della Mercedes, che se da un lato avrebbe potuto guastare la festa Lancia, dall'altro avrebbe permesso alla casa torinese di misurarsi con l'avversaria ritenuta pi\u00f9 forte.\nQuesta la classifica completa della corsa circuito al Parco del Valentino di Torino, di km 4,200 (90 giri, percorso totale Km 378,000 -partenti 15-ritirati 6-arrivati 9- non classificati 4-classificati 5)\nIl Giro pi\u00f9 veloce \u00e8 stato il 5\u00b0 di [#8] Jean Behra (Maserati 250F) 1'43\u201d 1/5 media Km/h 146,511. La pole position \u00e8 stata di [#6] Alberto Ascari (Lancia D50) 1'42\u201d media 148,235\u00a0km/h\nGran Premio di Pau.\nA due settimane dal trionfo nel Gran Premio casalingo del Valentino, troviamo le D50 impegnate sul suolo francese, a Pau, dove si disputa un altro Grand Prix cittadino non valido ai fini del campionato mondiale di Formula 1. In questa occasione, i motori delle tre D50 sono potenziati, mentre le vetture montano un nuovo tipo di parabrezza, pi\u00f9 piccolo e dotato di inclinazione regolabile. Alla gara non partecipano n\u00e9 le Mercedes, n\u00e9 le Ferrari, per cui le sole vere avversarie delle tre Lancia sono le tre Maserati ufficiali di Jean Behra, Roberto Mi\u00e8res e Luigi Musso e le tre Gordini di \u00c9lie Bayol, Robert Manzon e Jacques Pollet. A recitare la parte dei comprimari, tre Maserati, due Ferrari e due minuscole DB-Panhard da 750\u00a0cm\u00b3 con compressore.\nSin dalle prove, i soli rivali in grado di impensierire le Lancia appaiono Behra e Mi\u00e8res, mentre le Gordini sono lievemente pi\u00f9 lente. Lo schieramento di partenza vede in prima fila Alberto Ascari, poleman con la D50 (1'34\u201d 5/10), affiancato da Jean Behra con la Maserati (1'35\u201d 4/10); in seconda fila troviamo Roberto Mi\u00e8res con la Maserati e Luigi Villoresi con la D50, in terza Eugenio Castellotti con la D50 (1'37\u201d) e Luigi Musso con la Maserati (1'37\u201d 3/10). Le francesi Gordini ottengono soltanto il 7\u00b0, l'8\u00ba ed il 13\u00ba tempo.\nDopo l'iniziale scatto di Ascari, il comando del Gran Premio viene assunto dalla Maserati di Behra: i due inanellano una serie di giri veloci, staccando vistosamente tutti gli inseguitori, poi, al 12\u00ba giro, Ascari supera Behra e incrementa decisamente il vantaggio sul maseratista: 2\u201d al 30\u00ba giro, 9\u201d al 50\u00ba giro, 18\u201d al 55\u00ba giro (met\u00e0 gara), 31\u201d al 70\u00ba giro, 40\u201d all'85\u00ba giro. Dietro al duo di testa, si forma un terzetto composto dalle due D50 di Castellotti e Villoresi e dalla Maserati di Mi\u00e8res, che per\u00f2 marcia meno speditamente ed accusa un ritardo che arriva a superare il minuto primo. Della partita non pu\u00f2 fare parte Luigi Musso, la cui Maserati accusa noie di alimentazione e si ritira al 33\u00ba giro. Frattanto, al 20\u00ba giro, la Volpini-Arzani-Maserati n\u00b0 28, per motivi rimasti ignoti, vola fuori strada ed il suo pilota, il gentleman Mario Alborghetti, muore sul colpo.\nQuando sta per delinearsi il trionfo della Lancia D50 di Ascari, condito dalla terza piazza di Castellotti e dalla quinta di Villoresi, la D50 del primo comincia ad accusare problemi in fase di frenata ed \u00e8 costretto ad una sosta al box per un controllo: appurato che l'imperfetta frenatura \u00e8 causata dalla rottura di una tubazione dell'olio, si procede alla riparazione, che ovviamente richiede qualche minuto e che fa precipitare Ascari in quinta posizione. Per la Lancia la vittoria sfuma: ci si dovr\u00e0 accontentare della piazza d'onore di Castellotti, del quarto posto di Villoresi e del quinto di Ascari. Ma la D50 si \u00e8 rivelata veloce e tutto sommato piuttosto affidabile, per cui a Torino non si possono troppo lamentare.\nQuesta la classifica completa della corsa sul circuito cittadino di Pau, di 2,769\u00a0km (110 giri, percorso totale 304,590\u00a0km -partenti 16-ritirati 6-arrivati 10- non classificati 2-classificati 8):\nIl Giro pi\u00f9 veloce \u00e8 stato il 49\u00b0 di [#6] Alberto Ascari (Lancia D50) 1'35\u201d 3/10, media 104,600\u00a0km/h. La Pole position \u00e8 stata di [#6] Alberto Ascari (Lancia D50) 1'34\u201d 5/10 media Km/h 105,485\nGran Premio di Napoli.\nCaratterizzato purtroppo dal ristretto numero di partenti (9 in tutto), l'ottava edizione del Gran Premio di Napoli che si corre sul circuito di Posillipo Alto domenica 8 maggio 1955 vede un'altra brillante vittoria di Alberto Ascari con la D50 ed una buona prova di Luigi Villoresi, che, con la seconda Lancia, si classifica al 3\u00ba posto. Dominio netto di Ascari, che, ottenuto il miglior tempo in prova, parte in testa e conduce la corsa dal primo all'ultimo giro. I tempi delle prove sono del resto significativi: la D50 di Ascari gira in 2'08\u201d 1/10 mentre le due Maserati pi\u00f9 veloci che affiancano Ascari in prima fila, ottengono tempi decisamente superiori (Luigi Musso 2'09\u201d 5/10 e Jean Behra addirittura 2'10\u201d 9/10). La seconda D50, affidata a Luigi Villoresi, segna il quarto tempo davanti alla Maserati di Roberto Mi\u00e8res. Ad Ascari sfugge soltanto il giro pi\u00f9 veloce in corsa, che va invece al combattivo Jean Behra, teso all'inseguimento disperato dei primi dopo aver perso ben otto minuti al box dopo una uscita di strada.\nNei primi giri, Ascari conduce davanti a Luigi Musso (Maserati), Luigi Villoresi (Lancia), Jean Behra (Maserati) e gli altri. Poi Behra subisce il prolungato arresto e Mi\u00e8res \u00e8 costretto al ritiro, per cui il carosello ha questo ordine: Ascari, Musso, Villoresi, Behra. E questa \u00e8 pure la classifica finale di questo certamente non emozionante Gran Premio, salvato solo dal formidabile e coreografico entusiasmo dei tifosi partenopei.\nQuesta la classifica completa della corsa sul circuito cittadino di Posillipo Alto, di 4,100\u00a0km (60 giri, percorso totale Km 246,000-partenti 9-ritirati 2-arrivati 7- non classificati 2-classificati 5):\nIl Giro pi\u00f9 veloce: \u00e8 stato il 44\u00b0 di [#2] Jean Behra (Maserati 250F) 2'09\u201d 4/10, media Km/h 114,064. La pole position \u00e8 stata di [#6] Alberto Ascari (Lancia D50) 2'08\u201d 1/10, media Km/h 115,222.\nGran Premio di Monaco.\nRinfrancata per le recenti prestazioni delle sue D50, la Lancia partecipa in grande stile al gi\u00e0 classico ed accattivante Gran Premio monegasco (che quest'anno assume anche il rango di Gran Premio d'Europa) in programma per domenica 22 maggio e valido quale seconda prova del Campionato mondiale di Formula 1. Tra muletti e vetture da gara, la Lancia arriva a Monaco con 5 macchine, da destinare a 4 piloti: nell'occasione, infatti, oltre al consueto terzetto (Alberto Ascari, Luigi Villoresi, Eugenio Castellotti) si aggiunge una quarta macchina riservata al cinquantacinquenne Louis Chiron, che probabilmente viene in questo modo ricompensato per la fulgida e clamorosa vittoria ottenuta l'anno prima con la Aurelia B20-2500 GT al Rally di Montecarlo.\nTutte e quattro le macchine che scendono in gara risultano munite del motore quadro da 2488\u00a0cm\u00b3 (alesaggio 73,60\u00a0mm e corsa 73,10\u00a0mm): per evitare surriscaldamenti, vengono montati due radiatori dell'olio in ciascun pontone laterale. La corsa si preannuncia altamente incerta ed interessante e vede alla linea di partenza tutte le marche in lotta per il Campionato: in stretto ordine alfabetico, Ferrari, Lancia, Maserati, Mercedes-Benz. Sono della partita anche le francesi Gordini, ritenute tuttavia poco competitive. La Vanderwell iscrive due macchine (Vanwall), ma alle prove partecipa soltanto quella di Mike Hawthorn. I risultati delle prove ufficiali sanciscono la superiorit\u00e0 di Juan Manuel Fangio, di Alberto Ascari e del giovane Stirling Moss su tutti gli altri. Fangio ed Ascari, addirittura, segnano il medesimo tempo, ma Moss, con la seconda Mercedes, \u00e8 staccato di appena 1/10 di secondo. Bene anche Castellotti, che riesce a spiccare il quarto miglior tempo ed a piazzarsi cos\u00ec in seconda fila. Gli altri due alfieri della Lancia sono pi\u00f9 staccati: Villoresi \u00e8 settimo, Chiron \u00e8 19\u00b0, cio\u00e8 penultimo. Le Ferrari non brillano (Maurice Trintignant, il miglior ferrarista, \u00e8 in quarta fila con il nono tempo) mentre le Maserati appaiono relativamente pi\u00f9 veloci (Jean Behra quinto, Roberto Mi\u00e8res sesto, Luigi Musso ottavo). La Gordini meglio piazzata, quella di Robert Manzon, \u00e8 appena tredicesima, preceduta dalla Vanwall di Mike Hawthorn. Sulla carta, dunque, la lotta per la vittoria sembrerebbe da circoscriversi ai due portacolori della Mercedes, Fangio e Moss, ed alle Lancia di Ascari e Castellotti, con le Maserati a fungere da terzi incomodi. Ma, come spesso capita, la corsa, ricca di colpi di scena, avr\u00e0 un esito assai diverso.\nAscari non \u00e8 autore di una partenza azzeccata, ed al primo giro si ritrova in quarta posizione, preceduto da Fangio, dal compagno di squadra Castellotti e da Moss. La buona posizione di Castellotti, a prescindere dalle comunque indubbie capacit\u00e0 del pilota, non deve sorprendere: a lui la Casa ha assegnato il compito di lepre fornendogli una macchina con meno carburante, mentre Ascari dispone di una D50 pi\u00f9 pesante. Al 10\u00ba giro, dietro al leader Fangio, troviamo Moss, poi Ascari che ha appena superato Castellotti, e la Maserati di Behra. Quest'ultimo per\u00f2 rinviene fortissimo e ri-supera prima Castellotti e poi anche Ascari, portandosi al terzo posto alle spalle del duo Mercedes. Al 35\u00ba giro, Castellotti \u00e8 costretto al box per far controllare una ruota ma anche per rabboccare il carburante. Al 40\u00ba giro la situazione \u00e8: 1\u00b0 Fangio, 2\u00b0 Moss (molto vicino al compagno di marca), 3\u00b0 Behra a 43\u201d e 4\u00b0 Ascari a 50\u201d, 5\u00b0 il sorprendente Maurice Trintignant con la Ferrari (staccato per\u00f2 di 1'20\u201d da Fangio), 6\u00b0 Mi\u00e8res e 7\u00b0 Villoresi. Al 42\u00ba giro, Behra si ferma lungamente al box per sistemare un raccordo della tubazione dell'olio e viene doppiato. Alla Maserati si pensa di far passare Behra alla guida della macchina di Cesare Perdisa (in miglior posizione), mentre al bolognese non resta che sistemarsi al volante della pi\u00f9 attardata macchina di Behra. Poco prima di met\u00e0 gara, il primo vero colpo di scena di questo Gran Premio: Fangio si ritira per la rottura del ponte. Passa cos\u00ec a condurre il giovane Moss, con 1'22\u201d di vantaggio sulla D50 di Ascari. Tutti gli altri sono gi\u00e0 stati doppiati: Trintignant \u00e8 3\u00b0, Mi\u00e8res \u00e8 4\u00b0. Le altre D50 si trovano al 6\u00ba, 7\u00ba e 11\u00ba posto (Castellotti, Villoresi e Chiron).\nMalgrado l'enorme vantaggio, Stirling Moss continua a tirare come un ossesso, forse per giungere a doppiare anche Ascari, che \u00e8 l'ultimo concorrente a pieni giri. Ecco che quando mancano venti giri al termine, questa condotta poco assennata d\u00e0 i suoi prevedibili risultati: Moss \u00e8 fermato da un guasto di motore e Ascari si trova in testa; i numerosi italiani presenti si accingono a festeggiare il nuovo leader della corsa, quando il milanese, alla \u201cchicane\u201d del porto, finisce in mare.\nCome riferito dallo stesso Ascari nelle ore successive, la causa del guaio sarebbe stata il bloccaggio del freno anteriore destro, che avrebbe innescato una sbandata verso l'esterno, incontrollabile: dovendo scegliere tra un muretto di sabbia, una piccola tribuna affollata e l'acqua, il pilota finisce per scegliere quest'ultima, considerandola il male minore. Una seconda ipotesi \u00e8 quella della sbandata sull'olio lasciato sul tracciato dal motore in avaria della Mercedes di Stirling Moss, transitata poco prima. Alberto comunque sguscia dalla macchina inabissata e risale a galla raggiungendo il sommozzatore che gi\u00e0 si \u00e8 tuffato in suo soccorso. Anche se ricoverato precauzionalmente all'ospedale di Monte Carlo, il pilota \u00e8 praticamente illeso.\nAl comando del Gran Premio viene cos\u00ec a trovarsi il regolare Trintignant con la Ferrari. Il solo ulteriore momento entusiasmante della corsa \u00e8 dato dall'inseguimento di Castellotti, che si porta a 15\u201d dal nuovo leader e riduce poi il distacco fino a soli 11\u201d. L'inseguimento per\u00f2 non ha successo, e nelle ultime tornate il lodigiano della Lancia \u00e8 costretto a ridurre il ritmo, tanto che alla fine il distacco sale nuovamente a 20\u201d. La corsa si conclude con la vittoria della Ferrari di Maurice Trintignant (coltivatore di viti in quel di N\u00eemes e zio dell'attore Jean-Louis), con il posto d'onore di Castellotti con la D50, con la terza piazza della Maserati di Behra condotta anche dal giovane Cesare Perdisa, vera rivelazione di questo Gran Premio, e con il quarto ed il quinto posto un po' anonimi di Nino Farina (Ferrari) e di Luigi Villoresi. Quanto a Louis Chiron, si pu\u00f2 dire che ha compiuto una gara onesta, terminata con un discreto 6\u00ba posto assoluto (anche se a 5 giri dal primo): attenuanti alla non eccelsa prestazione sono la scarsa conoscenza del mezzo e una difficolt\u00e0 di inserimento delle marce pare dovuta alla ristrettezza dell'abitacolo (Chiron, di statura abbastanza elevata, ha dovuto utilizzare la D50 che era prevista ed allestita invece per il meno alto Ascari).\nIl bilancio della partecipazione Lancia non appare certamente disastroso, considerando che delle quattro D50 al via, tre sono giunte al traguardo occupando il 2\u00b0, il 5\u00ba ed il 6\u00ba posto e che Ascari ha segnato il miglior tempo in prova, a pari merito con la Mercedes-Benz W196 di Fangio. Ma la vittoria in un Gran Premio titolato, ancora una volta non \u00e8 arrivata.\nQuesta la classifica completa della corsa sul circuito di Monaco di km 3,145 (100 giri, percorso totale Km 314,500-partenti 20-ritirati 10-arrivati 10- non classificati 3-classificati 7):\nIl Giro pi\u00f9 veloce \u00e8 stato il 27\u00b0 di [#2] Juan Manuel Fangio (Mercedes W196) 1'42\u201d 4/10, media Km/h 110,566. Pole position: miglior tempo ex aequo del [#2] Juan Manuel Fangio (Mercedes W196) e del [#26] Alberto Ascari (Lancia D50) 1'41\u201d 1/10, media Km/h 111,988 (la \u201cpole\u201d \u00e8 attribuita a Fangio in quanto \u00e8 stato colui che ha realizzato per primo questa prestazione).\nLa morte di Ascari.\nAutodromo di Monza, gioved\u00ec 26 maggio, 4 giorni appena dopo Monaco. Eugenio Castellotti (impegnato con la Lancia soltanto per la Formula 1) sta provando una Ferrari sport da 3 litri, del tipo 750S. Lo raggiunge Alberto Ascari, invitato telefonicamente dallo stesso Eugenio ad assistere a questi test. Con Alberto \u00e8 anche l'amico e collega di sempre Luigi Villoresi. Inaspettatamente, Ascari (che \u00e8 partito da casa per un semplice incontro tra amici, come conferma il fatto che addirittura indossa la cravatta) chiede di poter effettuare un paio di giri. Nessuno ha il coraggio di negare ad Ascari questo capriccio, bench\u00e9 la macchina appartenga ad una scuderia avversaria, e lo stesso Castellotti cede momentaneamente il suo casco al bi-campione del mondo. Ascari sale in macchina, compie un primo giro d'assaggio, poi si lancia in velocit\u00e0.\nAlla curva del vialone, apparentemente senza una ragione precisa, sbanda e vola fuori dalla pista. La macchina finisce la sua corsa, a ruote all'aria, tra il verde e gli alberi del parco. Ascari \u00e8 proiettato fuori dalla vettura e muore praticamente sul colpo.\nLa verit\u00e0 su questo tragico incidente non si sapr\u00e0 mai, anche se l'ipotesi pi\u00f9 accreditata parla di due operai che hanno attraversato imprudentemente la pista qualche attimo prima del sopraggiungere di Alberto, il quale avrebbe frenato e sterzato violentemente per non investirli innescando la paurosa e fatale sbandata.\nL'annuncio che segue alla morte di Ascari, pur scarno, anticipa tutto ci\u00f2 che sta accadendo in casa Lancia. \"La scuderia Lancia, in seguito alla morte del suo capitano, Alberto Ascari, ha deciso di sospendere la sua attivit\u00e0 agonistica. Il pilota Eugenio Castellotti ha richiesto di poter partecipare, a titolo personale, al Gran Premio del Belgio a Spa, e l'ing. Gianni Lancia, prima di imbarcarsi per l'America, gli ha concesso vettura ed assistenza\".\nVengono dunque annunciate: la morte del pilota di punta (Ascari), la sospensione dell'attivit\u00e0 agonistica, l'autorizzazione a Castellotti e la partenza per il Sud America dell'ing. Gianni Lancia, un viaggio che sanziona la conclusione dell'avventura dell'ingegnere in seno alla casa che reca il suo nome. In quegli stessi giorni, infatti, il gruppo Pesenti sta trattando per rilevare la maggioranza azionaria Lancia e pare pretenda dalla Signora Adele Lancia, che al momento mantiene la Presidenza, l'allontanamento del figlio Gianni.\nIl Gran Premio del Belgio.\nAl Gran Premio del Belgio, che si corre sul difficile ed impegnativo circuito di Spa-Francorchamps, troviamo una sola Lancia D50, assistita da Vittorio Jano e da alcuni dei migliori meccanici della casa. Pare che a Spa sia anche una seconda D50, avente funzioni di muletto.\nMalgrado gli stati d'animo di Eugenio Castellotti, di Vittorio Jano e dei meccanici non siano dei migliori per via della recente scomparsa di Ascari, il lodigiano si esprime al meglio e, anche grazie all'ennesimo potenziamento del motore (si parla di oltre 265, forse 270 HP), ottiene addirittura la pole position davanti alle Mercedes di Fangio e di Moss, che risultano staccati di 5/10 di secondo l'argentino, e di 1\u201d e1/10 l'inglese. A seguire, la Ferrari di Nino Farina, la Maserati di Jean Behra, la terza Mercedes di Karl Kling, la Maserati di Luigi Musso e via via gli altri.\nAl segnale di via, Fangio assume autoritariamente il comando, che non abbandoner\u00e0 pi\u00f9 fino al traguardo. Nella sua scia si lanciano Moss, Castellotti e Farina. Al 10\u00ba giro (poco meno di 1/3 di gara) la situazione \u00e8: 1\u00b0 Fangio (Mercedes), 2\u00b0 Moss (Mercedes) a 11\u201d, 3\u00b0 Castellotti (Lancia) a 41\u201d, 4\u00b0 Farina (Ferrari) a 44\u201d Il quartetto marcia in quest'ordine fino al 16\u00ba giro, dopodich\u00e9 la D50 di Castellotti deve abbandonare la lotta per il cedimento della trasmissione (probabilmente del cambio in particolare), forse troppo sollecitata dalla aumentata potenza del motore. Il Gran Premio prosegue senza troppi scossoni, con i primi tre posti occupati stabilmente da Fangio, Moss e Farina.\nQuesta la classifica completa della corsa sul circuito di Spa-Francorchamps di km 14,120(36 giri, percorso totale Km 508,320-partenti 13-ritirati 4-arrivati e classificati 9):\nIl Giro pi\u00f9 veloce \u00e8 stato il 17\u00b0 di [#10] Juan Manuel Fangio (Mercedes W196) 4'20\u201d 6/10, media Km/h 195,057. La pole position \u00e8 stata di [#30] Eugenio Castellotti (Lancia D50) 4'18\u201d 1/10, media Km/h 196,946.\nLa cessione alla Ferrari.\nSubito dopo la disputa del Gran Premio del Belgio e l'abdicazione forzata di Gianni Lancia, in seno alla fabbrica si profilano due fazioni: da una parte c'\u00e8 chi vorrebbe evitare di disperdere le esperienze fatte in ambito agonistico, migliorare il materiale esistente e proseguire l'attivit\u00e0 sportiva interrotta, e dall'altra chi invece non vede l'ora di disfarsi di tutto il materiale da corsa nel pi\u00f9 breve tempo possibile, magari svendendolo. I sostenitori della seconda tesi hanno ben presto la meglio. Trapelata la notizia, molti si fanno avanti per rilevare a buon prezzo tutto il materiale: tra i potenziali acquirenti, in prima fila, pare ci sia addirittura la Mercedes-Benz.\nPer evitare che preziose esperienze italiche finiscano all'estero, il principe Filippo Caracciolo (suocero di Gianni Agnelli e Presidente dell'Automobile Club d'Italia) si attiva presso la Fiat fino ad ottenere un accordo a tre, in base al quale la Lancia dona alla Ferrari il suo materiale da corsa e la Fiat si impegna ad erogare alla casa modenese, per cinque anni, un contributo finanziario non indifferente (50 milioni di lire all'anno).\nLa cerimonia del passaggio avviene il 26 luglio 1955 nel cortile della Lancia in Via Caraglio a Torino: gli onori di casa sono fatti dall'avv. Domenico Jappelli e dal sig. Attilio Pasquarelli, mentre per la Ferrari sono presenti l'ing. Amorotti ed il cav. Bazzi. La Fiat \u00e8 rappresentata dal dr. Pestelli, mentre per l'Automobile Club d'Italia c'\u00e8 il Vicepresidente ing. Arnaldo Trevisan. Tra gli altri intervenuti, oltre a Vittorio Jano, il Conte Carlo Biscaretti di Ruffia (Vice Presidente dell'Automobile Club di Torino) ed il Dr. Giovannetti dell'A.N.F.I.A.A. (Associazione Nazionale Fra Industrie Automobilistiche ed Affini). Per la cronaca, le D50 di Formula 1 donate alla casa modenese sono sei: ad esse vanno aggiunte due scocche di F1, una normale e l'altra carenata (la prima \u00e8 forse munita di qualche organo meccanico, mentre la seconda ne \u00e8 probabilmente priva) oltre naturalmente a molti ricambi ed parti meccaniche in genere. Con l'occasione, anche il progettista Vittorio Jano passa dalla Lancia alla Ferrari.\nIl Gran Premio d'Italia.\nL'arrivo a Maranello del materiale Lancia crea naturalmente qualche scompiglio, tra cui il licenziamento di Aurelio Lampredi, il progettista dei motori Ferrari a 4 cilindri. Enzo Ferrari accetta in casa queste nuove macchine estranee ma non le ama, non sentendole sue. Ciononostante, al fine di verificare se davvero sono migliori rispetto alle sue monoposto da 2 litri e mezzo, le adotta, anche se con scarso entusiasmo ed iscrive al primo Gran Premio utile in calendario ben sei macchine: tre Ferrari pure del tipo 555 a 4 cilindri e tre Lancia-Ferrari D50. I piloti Lancia superstiti, Luigi Villoresi ed Eugenio Castellotti, seguono la sorte delle D50 e passano alla scuderia Ferrari.\nA Monza vengono portate quattro D50, una delle quali con funzioni di muletto: le tre unit\u00e0 da gara sono affidate ad Eugenio Castellotti, a Nino Farina ed a Luigi Villoresi. Il responso delle prove assegna un margine notevole alle Mercedes, che segnano i migliori tempi con Juan Manuel Fangio (gi\u00e0 matematicamente Campione del Mondo 1955 e poleman della gara), Stirling Moss e Karl Kling. Dal canto loro, le D50 si comportano onorevolmente, dimostrando una volta di pi\u00f9 di avere le prestazioni pi\u00f9 vicine rispetto a quelle delle inarrivabili Mercedes: Castellotti segna il quarto tempo, Farina il quinto, Villoresi l'ottavo. La migliore tra le Ferrari 4 cilindri del tipo 555 \u00e8 appena dodicesima, con Umberto Maglioli. Purtroppo per\u00f2 le D50, che in questa occasione adottano le gomme Englebert utilizzate dalla Ferrari ma che finora hanno sempre montato gomme Pirelli, sono vittime di molteplici dechappaggi; la Ferrari pu\u00f2 soltanto utilizzare gli pneumatici contrattualmente previsti, per cui alla fine si finisce con l'optare per il ritiro delle D50 dalla corsa, preferendo giustamente evitare qualsiasi rischio.\nEugenio Castellotti, comunque, prende il via utilizzando una Ferrari 555, un muletto con cui ha partecipato ad una parte delle prove, ponendosi al 4\u00ba posto dello schieramento e sfruttando cos\u00ec la prestazione ottenuta con la D50 (una mossa consentita dal regolamento in vigore).\nIl Gran Premio \u00e8 dominato dalla Mercedes di Juan Manuel Fangio, che partiva dalla pole position e non abbandona pi\u00f9 la posizione di testa fino al termine della galoppata di 50 giri per 500 chilometri (ad eccezione dell'ottavo giro in cui Moss transita primo sul traguardo). La Mercedes (che mette in lizza due vetture del tipo carenato per Fangio e Moss e due a ruote scoperte per Taruffi e Kling) fa corsa a s\u00e9 e Piero Taruffi, dopo i ritiri di Moss e di Kling, ottiene un bel secondo posto in parata; terzo Castellotti con la Ferrari 555.\nSi tratta anche della settima ed ultima prova valida per il campionato mondiale di F1 1955.\nL'International Gold Cup.\nL'ultima apparizione in gara, nel 1955, di vetture Lancia-Ferrari D50 si ha ad Oulton Park (localit\u00e0 situata nei pressi di Tarporley, nel Cheshire) in occasione della seconda edizione della Coppa D'Oro, che si corre sabato 24 settembre. La prova non \u00e8 valida per il Campionato del Mondo ma \u00e8 riservata alle vetture rispondenti ai requisiti della Formula 1.\nGli iscritti sono 23 e comprendono due Ferrari-Lancia, una Ferrari, cinque Maserati, tre Vanwall, ben otto Connaught, tre Cooper, una BRM. Le due Ferrari-Lancia sono soltanto lievemente modificate, per cui si pu\u00f2 ancora parlare di vere e proprie Lancia D50 iscritte dalla Scuderia Ferrari. Su una delle due D50 in lizza, sale per la prima volta il pilota inglese Mike Hawthorn, l'altra \u00e8 affidata invece ad Eugenio Castellotti. Hawthorn dimostra di avere un buon feeling con la D50, dal momento che si impossessa con autorit\u00e0 della pole precedendo nell'ordine Stirling Moss (che ora, dopo il ritiro della Mercedes dalle corse, corre con la Maserati), ed i due italiani Luigi Musso (anch'egli su Maserati) ed Eugenio Castellotti con la seconda D50, che ottengono l'identico tempo.\nStirling Moss \u00e8 per\u00f2 il pi\u00f9 pronto al via mentre Castellotti \u00e8 subito costretto ad una lunga sosta al box per riparare la sospensione anteriore. Hawthorn invece si installa al terzo posto alle spalle di Moss, rimanendo a lungo ad una manciata di secondi dalla Maserati di Luigi Musso che \u00e8 in seconda posizione: il distacco che separa Hawthorn da Musso \u00e8 tuttavia in continua crescita (6\u201d al 10\u00ba giro, 9\u201d al 20\u00ba giro, 13\u201d al 30\u00ba giro, 18\u201d al 40\u00ba giro) e, quando ormai Hawthorn \u00e8 rassegnato ad una comunque apprezzabile terza piazza, pu\u00f2 approfittare del ritiro di Musso, avvenuto ad appena 4 giri dal termine, per conquistare un bel secondo posto. Castellotti, rinvenuto dopo la lunga sosta, si classifica 7\u00ba a tre giri.\nQuesta la classifica completa della corsa sul circuito di Oulton Park di km 4,4434 (miglia 2,761)(54 giri, percorso totale Km 239,944 -partenti 19-ritirati 8-arrivati 11-non classificati 3- classificati 8):\nIl Giro pi\u00f9 veloce \u00e8 stato realizzato dal [#4] Stirling Moss (Maserati 250F) 1'53\u201d 2/10, media Km/h 141,309. La pole position \u00e8 stata di [#1] Mike Hawthorn (Lancia. Ferrari D50) 1'52\u201d 4/10, media Km/h 142,315."}
{"id": "1255345", "revid": "33921", "url": "https://it.wikipedia.org/wiki?curid=1255345", "title": "Palazzo del Governo (Livorno)", "text": "Il palazzo del Governo \u00e8 un vasto edificio in stile razionalista che si innalza nel centro di Livorno, in piazza Unit\u00e0 d'Italia.\nStoria.\nL'intervento per la costruzione del palazzo del Governo si inserisce nel pi\u00f9 ampio piano di risanamento del centro storico avviato a partire dagli anni trenta del Novecento e che prevedeva massicce demolizioni per far posto a nuovi edifici; mentre nella zona del duomo l'intervento si limit\u00f2 alla conservazione di alcuni fabbricati, la zona antistante alla Fortezza Vecchia venne completamente ridisegnata, con l'inserimento del suddetto palazzo, che originariamente avrebbe dovuto essere circondato da altri due fabbricati, uno dei quali sormontato da una torre littoria.\nTale piano venne tuttavia sospeso a causa dell'inadeguatezza delle proposte e finalmente si richiese l'intervento di Marcello Piacentini. Il 17 marzo 1936 il ministero dei lavori pubblici avvi\u00f2 pertanto un concorso per il progetto di massima. Successivamente la stessa commissione decret\u00f2 una seconda gara fra i tre progetti prescelti sui tredici inizialmente partecipanti; il verdetto finale premi\u00f2 quello proposto dall'architetto Alberto Legnani e dall'ingegner Armando Sabatini.\nIl progetto venne finalmente approvato il 24 luglio 1937 ed il 4 novembre successivo fu dato inizio alla demolizione degli edifici che insistevano sull'area, tra i quali si ricorda il vecchio Bagno dei forzati, ampiamente trasformato nel 1908 e sede dell'ospedale pubblico fino all'apertura degli Spedali Riuniti.\nI disegni esecutivi, lievemente variati rispetto a quelli di concorso, vennero approntati dai progettisti tra il settembre e l'ottobre del 1938: i lavori di costruzione furono avviati poco dopo e conclusi, per il rustico, nell'inverno del 1939. Il 15 marzo del 1940 venne stipulato il contratto per il secondo stralcio dei lavori ed il 10 novembre del 1941 quello per l'esecuzione del grande bassorilievo in travertino da porsi in facciata; il 7 maggio del 1942, infine, venne redatta la convenzione per le opere e le finiture interne, che furono ultimate entro l'anno.\nPer la costruzione della piazza antistante dal 1942 si procedette alla demolizione della chiesa greco-ortodossa della Santissima Trinit\u00e0 e della chiesa di Sant'Antonio; in ogni caso, la piazza assunse l'attuale conformazione solo nel dopoguerra, con la costruzione di nuovi edifici, come il Palazzo del Portuale, e la collocazione della \"statua equestre di Vittorio Emanuele II\", opera di Augusto Rivalta (1892), proveniente dalla vicina piazza Grande.\nDanneggiato dai bombardamenti aerei della seconda guerra mondiale, oggi l'edificio ospita gli uffici della Prefettura, della Questura e dell'Archivio di Stato.\nDescrizione.\nIl complesso \u00e8 situato all'interno del centro storico, a breve distanza dal Porto Mediceo, sul quale avrebbe dovuto direttamente affacciarsi tramite un'ampia piazza a mare.\nIl palazzo, caratterizzato da una volumetria compatta sviluppata su due piani fuori terra, si articola attorno ad un sistema a tre corti, la maggiore delle quali \u00e8 servita direttamente dal grande accesso del fronte principale, ed \u00e8 connotato da un sobrio lessico razionalista, laddove le ritmiche aperture di forma quadrata, rettangolare e circolare si stagliano nettamente nella bianca cortina del paramento in pietra artificiale con graniglia di travertino.\nIl fronte principale, rivolto verso il mare, \u00e8 simmetrico nell'impaginato delle aperture e serrato, a nord, da un puro volume cieco ed emergente nella visione d'angolo, al cui interno sono situate le celle di sicurezza: esso \u00e8 connotato al piano terra da un ampio portale tripartito e sovrastato da un fregio a bassorilievo ai cui fianchi ed al di sopra del quale si dispongono semplici finestre rettangolari.\nL'ultimo piano \u00e8 invece differenziato una teoria di sedici finestre a sviluppo verticale (la cui altezza \u00e8 il doppio di quelle dei piani sottostanti) riquadrate da una cornice in travertino ed inserite all'interno di una nicchia in cui risalta, al di sopra della finestra, una lastra di marmo di forma quadrata.\nIl fronte settentrionale, presso la chiesa di San Giovanni \u00e8 rigorosamente asimmetrico e si differenzia per la maggior articolazione dei volumi (uno dei quattro corpi che lo compongono \u00e8 ad un solo piano) e delle aperture; al piano terra uno pseudoportico esapartito, con due sole aperture, \u00e8 circondato da tre obl\u00f2 e sovrastato ai due piani sovrastanti da semplici finestre rettangolari; all'ultimo piano uno dei quattro nuclei \u00e8 caratterizzato da una griglia di luci rettangolari ed infine il nucleo d'angolo con via della Banca propone una partitura di luci quadrate dalla quale risalta, con contenuta aulicit\u00e0, il grande accesso alla Questura.\nQuesto, fronteggiato da due rampe di scale, \u00e8 caratterizzato su ambedue i lati da due puri e slanciati portali che riquadrano un grande bassorilievo in travertino sovrastante la porta di ingresso, ai cui lati si dispongono tre obl\u00f2; il rimanente fronte \u00e8 scandito dal semplice ritmo di sei finestre per piano.\nIl lato meridionale invece riprende il tema della facciata principale, con i finestroni rettangolari chiusi all'interno di grandi cornici, mentre, nella parte posteriore si avverte una maggiore articolazione spaziale, con l'accostamento dei diversi volumi presso via della Banca.\nL'interno \u00e8 organizzato attorno ad un sistema di corridoi sui quali si affacciano, su ambedue i lati, le porte di accesso ai diversi uffici; le scale di accesso ai vari piani sono disposte agli angoli dell'impianto o, nel caso di quella di rappresentanza, al centro della corte maggiore e del fronte verso mare.\nAl piano terra sono localizzati i locali della Questura (uffici, dirigenza, archivio, celle di sicurezza); al piano primo quelli della Prefettura (uffici, dirigenza, gabinetto del Prefetto, archivi) e della Questura (ala est, archivio di gabinetto e Questore); al secondo piano l'archivio di Stato ed alcuni servizi della Prefettura: gli alloggi di rappresentanza, del Prefetto, del personale ed infine il centro comunicazioni.\nA seguito dei bombardamenti della seconda guerra mondiale, che hanno causato seri danni all'immobile, molti dei materiali originali (pavimenti, finiture e decorazioni) sono andati distrutti o spogliati: non vi \u00e8 pi\u00f9 alcuna traccia ad esempio dei pavimenti a lastre di marmo, alla veneziana con marmo bianco di Carrara ed a bullettonato di cui si parla in un vecchio capitolato, cos\u00ec come \nIl fronte principale mostra oggi un bassorilievo, con episodi di storia locale, realizzato negli anni cinquanta.\nFortuna critica.\nL'edificio, indubbiamente uno degli interventi pi\u00f9 interessanti nel panorama livornese tra le due guerre, \u00e8 pressoch\u00e9 ignorato dalla critica architettonica: unici giudizi rintracciabili sono quelli di Paniconi (1937) e di Matteoni (2003).\nIl primo, dalle pagine della piacentiniana \"Architettura\", ne loda lo stile al contempo moderno, funzionale e austero nella sua equilibrata modernit\u00e0.\nMatteoni invece ne sottolinea la valenza urbanista e comunicativa, sottolineando il rapporto della facciata con la piazza aperta verso il mare ed inoltre analizzando la complessa articolazione spaziale del fabbricato."}
{"id": "1255354", "revid": "486946", "url": "https://it.wikipedia.org/wiki?curid=1255354", "title": "Coppa Europeo-Sudamericana", "text": ""}
{"id": "1255356", "revid": "256896", "url": "https://it.wikipedia.org/wiki?curid=1255356", "title": "EGM96", "text": "L'EGM96 (sigla di Earth Geopotential Model 1996) \u00e8 un modello geopotenziale della superficie terrestre costituito da una somma di armoniche sferiche fino al 360\u00b0 ordine e grado. \u00c8 una soluzione composta di un insieme di equazioni differenziali, formata da:\nQuesto modello \u00e8 il risultato di una collaborazione tra la National Imagery and Mapping Agency (NIMA), il Goddard Space Flight Center della NASA e l'Ohio State University.\nDescrizione.\nNella preparazione della mappa con risoluzione 30'x30' delle anomalie di gravit\u00e0, oltre ai valori utilizzati nei precedenti modelli, \u00e8 stata assemblata una nuova base di dati topografica di tutte le fonti disponibili.\nLa base di dati \u00e8 stata poi utilizzata per il riempimento isostatico della parte di globo non coperta dai dati (circa il 3% del totale). Il modello EGM96 \u00e8 stato utilizzato come riferimento geodetico per aggiornare il WGS84.\nPer il calcolo del modello sono state usate le armoniche sferiche. Queste funzioni vengono generalmente indicate con la notazione\nEsse rappresentano una porzione angolare della soluzione dell'equazione di Laplace in coordinate sferiche, senza simmetria azimutale. Tali armoniche soddisfano l'equazione \ndove formula_3 \u00e8 il polinomio di Legendre associato,\nossia \ncon \"l\" intero positivo e formula_5.\nDisponibilit\u00e0.\nIl NIMA fornisce, nel suo sito web, un file di dati (Geoid Height File) e uno di coefficienti di correzione, corrispondenti ad una griglia di valori puntiformi spaziati di 0,25 gradi in latitudine e longitudine, ricavati dal modello geopotenziale EGM96 di grado e ordine 360.\nQuesto si basa sull'ellissoide di riferimento WGS84 ottenuto applicando le seguenti costanti:\nInoltre, il NIMA fornisce anche codice in Fortran per l'estrapolazione dei dati.\nAccuratezza.\nLa precisione dell'EGM corrisponde ad una risoluzione spaziale di circa 55\u00a0km all'equatore. Per l'accuratezza del segnale, la deviazione standard totale \u00e8 di circa 40 cm. Tuttavia la qualit\u00e0 del modello non \u00e8 omogenea, in quanto esistono aree (3% circa) di cui mancano i dati\nrelativi al campo gravitazionale: in queste zone, l'errore del geoide pu\u00f2 essere di alcuni metri. In particolare, alcuni studi hanno evidenziato che il modello EGM96 a volte assume una stima dell'errore troppo ottimistica, soprattutto nell'Oceano Atlantico settentrionale.\nVa comunque detto che non esiste \"il\" geoide EGM96, bens\u00ec una serie infinita di superfici equipotenziali di\ngravit\u00e0, tra cui va scelto poi il valore di riferimento, cio\u00e8 la superficie effettiva del geoide.\nPer poter selezionare esattamente tale riferimento \u00e8 necessario:\nTali fattori sono solitamente incorporati in una griglia di coefficienti di correzione, che vanno sommati al calcolo del potenziale desunto dalle sole armoniche sferiche."}
{"id": "1255357", "revid": "767487", "url": "https://it.wikipedia.org/wiki?curid=1255357", "title": "Topolino tra le foche", "text": "Topolino tra le foche (\"Wild Waves\") \u00e8 il titolo dell'ultimo cortometraggio di Topolino del 1929 (il suo quindicesimo).\nUscito il 15 agosto 1929.\nTrama.\nTopolino \u00e8 un bagnino canterino che si sta facendo i fatti suoi quando sente delle grida: \u00e8 Minnie che \u00e8 stata trasportata in alto mare dalle onde.\nDopo vari tentativi di avvicinarsi a lei, Topolino riesce a salvare Minnie e per consolarla si mette a cantare e a ballare insieme ad alcuni pinguini e ad un gruppo di foche.\nMinnie ora \u00e8 felice e abbraccia e bacia il suo salvatore."}
{"id": "1255358", "revid": "298055", "url": "https://it.wikipedia.org/wiki?curid=1255358", "title": "Lord Asriel", "text": ""}
{"id": "1255360", "revid": "701660", "url": "https://it.wikipedia.org/wiki?curid=1255360", "title": "Madonna Tempi", "text": "La Madonna Tempi \u00e8 un dipinto a olio su tavola (75x51 cm) di Raffaello, databile al 1508 circa e conservato nell'Alte Pinakothek di Monaco di Baviera. \nStoria.\nSi sa che il dipinto apparteneva alla famiglia Tempi di Firenze (Cinelli, \"Bellezze di Firenze\", 1677), prima di essere acquistata, nel 1829, da Ludovico I di Baviera.\nL'opera \u00e8 in genere datata alla fine del periodo fiorentino di Raffaello.\nDescrizione e stile.\nLa Madonna \u00e8 ritratta a mezza figura col Bambino in braccio, sullo sfondo di un paesaggio delineato sinteticamente, che evidenzia, per contrasto, la monumentalit\u00e0 delle figure. I due protagonisti appoggiano i volti l'un l'altro citando la \"Madonna Pazzi\" di Donatello, ma soprattutto il piccolo tondo che lo scultore inser\u00ec nello sfondo del \"Miracolo del neonato che parla\" nell'altare di Sant'Antonio da Padova. \nTutto il gruppo \u00e8 percorso da un'unica sensazione di moto, leggermente spiraliforme, che va dall'ampio giro di manto in basso, fino all'abbraccio e al tenero gesto dei volti, cos\u00ec intimo e familiare.\nStraordinario \u00e8 l'equilibrio raggiunto tra l'ideale di perfezione artistica e la naturalezza delle figure."}
{"id": "1255361", "revid": "729019", "url": "https://it.wikipedia.org/wiki?curid=1255361", "title": "Dagalaifo", "text": "Biografia.\nDagalaifo era un cittadino romano di religione Pagana e di origine germanica.\nNel 361 fu nominato \"comes domesticorum\" dall'imperatore Giuliano e inviato ad arrestare il generale Lucilliano, fedele al cugino di Giuliano Costanzo II, nella citt\u00e0 di Sirmio. Nel 363 partecip\u00f2 alla campagna sasanide di Giuliano. Assieme a Vittore comandava la retroguardia dell'esercito di Giuliano durante la marcia di avvicinamento a Ctesifonte, la capitale sasanide. Quando i Romani si trovarono di fronte la munita roccaforte persiana di Maizomalcha, Nevitta e Dagalaifo furono responsabili della costruzione di un tunnel sotto le mura che permise di prendere la citt\u00e0.\nLa spedizione termin\u00f2 tragicamente con la morte di Giuliano; un consiglio dei generali si riun\u00ec per decidere il successore di Giuliano: Dagalaifo e il \"magister equitum\" di origine germanica Nevitta rappresentavano la componente gallica e pagana dell'esercito, fedele a Giuliano, mentre Vittore e Arinteo rappresentavano la componente cristiana e che si rifaceva a Costanzo II; i primi sostenevano l'elezione di un militare proveniente dall'esercito delle Gallie, i secondi volevano eleggere uno dei loro. Il consiglio acclam\u00f2 imperatore il cristiano Gioviano, il quale nomin\u00f2 poi Dagalaifo \"magister militum\" (comandante in capo dell'esercito).\nDopo la morte di Gioviano (364) rimase anche nell'amministrazione del suo successore Valentiniano I, la cui elezione sostenne; quando poi Valentiniano cedette alle richieste del suo consiglio di guerra di nominare un collega, Dagalaifo intervenne per suggerire l'elezione del fratello dell'imperatore, Valente. Come \"magister peditum\" combatt\u00e9 nel 365/366 in Gallia contro gli Alamanni; nel 366 cedette il potere a Severo e ricevette l'onore del consolato, assieme al figlio di Valentiniano, il giovanissimo Graziano."}
{"id": "1255363", "revid": "22356", "url": "https://it.wikipedia.org/wiki?curid=1255363", "title": "Rauisuco", "text": ""}
{"id": "1255364", "revid": "767487", "url": "https://it.wikipedia.org/wiki?curid=1255364", "title": "Every Little Thing", "text": "Gli Every Little Thing sono un gruppo musicale giapponese nato nel 1996. Il nome \u00e8 in inglese e significa \"ogni piccola cosa\".\nFormazione.\nOriginariamente il gruppo era formato da tre membri: Kaori Mochida (voce), Ito Ichiro (chitarra) e Igarashi Mitsuru (compositore e tastiera), ma nel marzo 2000 Igarashi, il fondatore del gruppo, lo ha lasciato per produrre i Day After Tomorrow.\nGli esordi di Kaori sono per\u00f2 pi\u00f9 recenti: ha iniziato recitando in alcune pubblicit\u00e0 televisive e prestandosi per alcune campagne pubblicitarie.\nMusicalmente esord\u00ec in un gruppo, \"The Kuro Buta All Stars\" (\"kuro buta\" letteralmente significa \"maiale nero\"), una \"girl band\" simile alle Morning Musume. Tra le ragazze la voce di Kaori era quella che spiccava maggiormente e, dopo aver cambiato il nome in \"Kuro Buta Tengoku\" (\"Il Paradiso del Maiale Nero\"), hanno pubblicato solo un CD intitolato \"Mou Ichido\", che fall\u00ec in classifica. Kaori lasci\u00f2 il gruppo, che si sciolse poco dopo, ma lei decise di diventare una cantante professionista, iniziando a registrare demo da mandare alle varie case discografiche. Ma proprio il brano \"Mou Ichido\" permetter\u00e0 a Kaori di firmare per la Avex Trax. Infatti un giorno Igarashi sent\u00ec il suo demo, e dopo aver atteso che Kaori terminasse i suoi studi, le chiese subito di entrare a far parte di un nuovo gruppo, gli Every Little Thing, insieme a lui ed Ito. Inizialmente Kaori soffriva del cosiddetto \"panico da palcosceno\", ma piano piano acquist\u00f2 sempre pi\u00f9 confidenza in s\u00e9 stessa e le cose andarono decisamente meglio.\nVa ricordato che Kaori Mochida ha partecipato a diversi progetti, come prestare la sua voce nel 2002 per il brano \"In case of me\" di Tetsuya Komuro (inserito nella \"Charity compilation album song+nation\"), o il suo singolo da solista nel 2004 \"Itsu no manika shojo wa\" prodotto da Yosui Inoue. Nel 2006 ha invece scritto, assieme a Takeshi Kobayashi, il testo del brano \"Piriodo\" (\"Periodo\") di Haruka Ayase.\nStoria.\nGli Every Little Thing sono apparsi sulle scene per la prima volta nel 1996, con il debutto del loro singolo \"Feel My Heart\". Il loro album di debutto, \"Everlasting\", risale invece al 1997, ed ha venduto oltre 2 milioni di copie in tutto il Giappone. Gli Every Little Thing compaiono regolarmente nella classifica della Oricon, ed hanno raggiunto il primo posto con singoli come \"Time Goes By\", \"Forever Yours\" e \"Over and Over\".\nIl secondo album studio, intitolato \"Time to Destination\" e pubblicato nel 1998, \u00e8 stato uno degli album pi\u00f9 venduti in quell'anno, e tuttora \u00e8 il pi\u00f9 venduto dei lavori degli Every Little Thing.\nAll'uscita del loro terzo album \"Eternity\", nel 2000, Mitsuru Igarashi ha deciso di lasciare il gruppo ed iniziare a produrre per altri artisti della Avex. Da quel momento, il duo (cos\u00ec come era nel progetto iniziale del gruppo) ha modificato il suo sound, avvicinandosi al soft rock, come si capisce dal loro 16\u00b0 singolo \"Ai no kakera\".\nIl 1\u00ba gennaio 2001 usc\u00ec il singolo \"Fragile\", che divenne un tormentone in Giappone, ed \u00e8 senza dubbio uno dei maggiori successi degli Every Little Thing.\nDopo l'uscita dell'album \"4 Force\" si pu\u00f2 parlare di un ulteriore cambiamento di stile nel gruppo, a partire dall'album \"Many Pieces\", che ha visto l'incalzante influenza della chitarra di Ito nei loro brani. Tutto questo \u00e8 stato confermato dai successivi album, che hanno dato loro sempre pi\u00f9 popolarit\u00e0, grazie anche alla dolce ma potente voce di Kaori.\nNel 2004, con l'uscita dell'album \"Commonplace\", formato da ballate e brani acustici, il duo ha passato un momento di crisi, vedendo diminuire la loro popolarit\u00e0. Ma, a differenza di altri gruppi come i Do As Infinity ed i Day After Tomorrow, hanno saputo tenere duro e sono stati premiati con l'uscita, nel novembre dello stesso anno, del singolo \"Koibumi / Good Night\", anche grazie alla scelta del brano \"Good Night\" come tema del videogioco \"Tales of Rebirth\".\nDa menzionare sono anche il singolo \"Kimi no te\" e la compilation acustica \"ACOUSTIC:LATTE\".\nIl 9 agosto 2006 gli Every Little Thing hanno pubblicato tre lavori, per celebrare il loro 10\u00ba anniversario: il 31\u00b0 singolo \"Suimi-\" (tema del dorama \"Kekkon dekinai otoko\"), \"The Video Compilation IV\" ed il loro 7\u00ba album studio \"Crispy Park\", quest'ultimo in 2 edizioni differenti (la \"Limited Edition\" \u00e8 uscita con un libro fotografico di 60 pagine ed un DVD). L'album contiene 13 canzoni, di cui 2 strumentali.\nIl gruppo ha ottenuto la vittoria ai Japan Music Awards 2006 nella categoria \"Best Artist\".\nDi successiva uscita sono lo \"Every little thing concert tour 2006-2007 - Crispy Park\" e, il 14 febbraio 2007, l'album raccolta \"Every Ballad Songs 2\"."}
{"id": "1255365", "revid": "22356", "url": "https://it.wikipedia.org/wiki?curid=1255365", "title": "Rincosauro", "text": ""}
{"id": "1255366", "revid": "446353", "url": "https://it.wikipedia.org/wiki?curid=1255366", "title": "Stato associato", "text": "Uno Stato associato o Stato libero associato \u00e8, nel lessico politico dei paesi di cultura anglosassone, un territorio dipendente in libera associazione politica con uno Stato sovrano secondo le norme stabilite in un accordo di libera associazione, dal quale la popolazione locale ha facolt\u00e0 di affrancarsi tramite referendum nell'ambito del diritto all'autodeterminazione dei popoli.\nConcetto.\nIl concetto di Stato associato \u00e8 un sottoinsieme di quello di territorio non incorporato utilizzato attualmente soprattutto dal governo degli Stati Uniti per riferirsi ad alcuni possedimenti che non fanno parte di alcuno Stato dell'Unione n\u00e9 della Federazione in senso stretto e che hanno sovranit\u00e0 limitata ai soli affari locali. Tra i paesi pi\u00f9 conosciuti: Porto Rico, le Isole Samoa Americane, le Isole Marianne Settentrionali, le Isole Vergini americane e l'Isola di Guam. Attualmente i paesi amministratori di territori associati sono la Nuova Zelanda, la Danimarca, i Paesi Bassi, il Regno Unito e gli Stati Uniti d'America, mentre \u00e8 controverso il caso delle collettivit\u00e0 d'oltremare francesi, per le quali Parigi si \u00e8 sempre opposta a riconoscere il diritto all'autodeterminazione.\nIl concetto di Stato associato, o dei suoi equivalenti negli altri sistemi giuridici, \u00e8 l'evoluzione moderna dei casi residui di colonialismo armonizzati coi principi democratici dell'ONU. I cittadini di tali territori hanno pieno autogoverno amministrativo locale, ma sono viceversa esclusi dal voto politico, una situazione che viene tollerata se non anche supportata dalla popolazione locale in virt\u00f9 della correlata esclusione dal regime fiscale della nazione sovrana.\nStati associati agli Stati Uniti d'America.\nIn passato erano Stati associati anche:"}
{"id": "1255367", "revid": "3082", "url": "https://it.wikipedia.org/wiki?curid=1255367", "title": "Dagalifo", "text": ""}
{"id": "1255369", "revid": "729019", "url": "https://it.wikipedia.org/wiki?curid=1255369", "title": "Trofeo Ciudad de Vigo", "text": "Il Trofeo Ciudad de Vigo \u00e8 un torneo calcistico estivo a carattere amichevole che si disputa tutti gli anni a partire del 1971 nella citt\u00e0 galiziana di Vigo, in Spagna.\nOrganizzato dalla locale squadra del Celta, la formula del torneo ha subito negli anni varie modifiche determinate dal numero di squadre partecipanti. Attualmente \u00e8 prevista la presenza di due sole compagini (il Celta e una squadra ospite) che si contendono il trofeo in un unico incontro. In caso di parit\u00e0 si fa ricorso ai calci di rigore."}
{"id": "1255370", "revid": "1043", "url": "https://it.wikipedia.org/wiki?curid=1255370", "title": "Stato libero associato", "text": ""}
{"id": "1255374", "revid": "124160172", "url": "https://it.wikipedia.org/wiki?curid=1255374", "title": "Associazione italiana societ\u00e0 concessionarie autostrade e trafori", "text": "La Associazione italiana societ\u00e0 concessionarie autostrade e trafori (in sigla nota anche come AISCAT) \u00e8 un'associazione che riunisce le societ\u00e0, enti e consorzi che hanno ottenuto la concessione per la costruzione o l'esercizio di autostrade italiane.\nStoria.\nL\u02beAssociazione Italiana delle Societ\u00e0 Concessionarie per la Costruzione e l\u02beEsercizio di Autostrade e Trafori Stradali (AISCAT) venne costituita il 31 gennaio 1966.\nLe aziende sono definite \"associate effettive\" quando le costruiscono o le gestiscono, altrimenti sono dette \"aderenti\" se curano solamente servizi autostradali o sono solamente legate al settore. L'associazione ha sede a Roma e ha lo scopo di raccogliere le esperienze delle diverse aziende interessate al settore, di coordinarne l'attivit\u00e0, di uniformarne le procedure e di rappresentarle unitariamente nelle trattative con la Pubblica amministrazione, in particolare con l'ente concedente. Si tratta di una delle associazioni di categoria aderenti a Confindustria.\nL'Associazione \u00e8 stata uno dei soci fondatori nel 1973 del Segretariato europeo concessionarie autostrade a pedaggio, trasformato nel 1993 in \"Association europ\u00e9enne des concessionaires d'autoroutes et d'ouvrages \u00e0 p\u00e9age\", che raccoglie tutte le associazioni omologhe di numerosi Paesi europei.\nInizialmente la CAV non fa parte dell'AISCAT, pur gestendo le seguenti tratte autostradali: passante di Mestre (A4), A57 (ovest), A57-diramazione aeroporto. L'AISCAT nel 2008 ha avviato diverse procedure avverse alla CAV per le modalit\u00e0 con le quali sono state affidate alla CAV alcune tratte autostradali in concessione, in particolare il passante di Mestre. Tuttavia i procedimenti non hanno provocato nessun effetto sulla CAV la quale \u00e8 tuttora operativa, in tempi pi\u00f9 recenti inoltre CAV \u00e8 entrata nell'AISCAT.\nPresidente dell'Associazione \u00e8 Diego Cattoni, da settembre 2021."}
{"id": "1255375", "revid": "767487", "url": "https://it.wikipedia.org/wiki?curid=1255375", "title": "Topolino violinista", "text": "Topolino violinista (\"Fiddling Around\", meglio conosciuto come \"Just Mickey\", titolo di una riedizione), \u00e8 il diciassettesimo film di Topolino, il secondo del 1930. Usc\u00ec il 14 marzo 1930.\nTrama.\nTopolino appare in un palcoscenico per esibirsi in un concerto solista di violino.\nAll'inizio suscita le risate del pubblico perch\u00e9 inciampa, ma poi si riveler\u00e0 un eccellente suonatore, anche se si ritrover\u00e0 con il violino distrutto."}
{"id": "1255376", "revid": "1043", "url": "https://it.wikipedia.org/wiki?curid=1255376", "title": "Stato Libero Associato", "text": ""}
{"id": "1255379", "revid": "123948531", "url": "https://it.wikipedia.org/wiki?curid=1255379", "title": "Ritratto di Giulio II", "text": "Il Ritratto di Giulio II \u00e8 un dipinto a olio su tavola (108,7x80 cm) commissionato da Papa Giulio II a Raffaello, databile al 1511. \u00c8 conservato nella National Gallery di Londra. Ne esistono una seconda versione su tela (107x80 cm), del 1512, conservata negli Uffizi di Firenze, e una terza, sempre su tavola, attribuita a Raffaello e alla sua bottega (106,5x78,5), databile tra il 1511 e il 1512 ed esposta allo St\u00e4del di Francoforte.\nStoria.\nVasari (1568) e Lomazzo descrissero un ritratto ad opera di Raffaello nella basilica di Santa Maria del Popolo a Roma. Fu acquistato in cambio di elemosine dal cardinal Sfondrati, assieme alla \"Madonna del Velo\", nella stessa sede. L'opera, passata nella collezione Borghese nel 1608, era stata in seguito venduta all'imperatore Rodolfo II e da allora se ne erano perse le tracce.\nA lungo l'originale venne considerata una tela degli Uffizi, che proveniva per\u00f2 dalle collezioni dei Della Rovere da Urbino e che non appariva collegabile alla tavola di santa Maria del Popolo. Il dipinto fiorentino inoltre era gi\u00e0 stato assegnato a Giulio Romano negli archivi urbinati, e solo dopo l'arrivo a Firenze, con l'eredit\u00e0 di Vittoria Della Rovere, venne attribuita al Sanzio. Si tratta probabilmente di una copia antica, richiesta dai Della Rovere.\nNel 1976 uno studioso della National Gallery di Londra sciolse l'enigma del dipinto, che era stato acquistato nel 1824 dal museo e che si trovava in Inghilterra dalla fine del Settecento. Fu ritrovato infatti sulla tavola un numero d'inventario, il 118, che si scopr\u00ec corrispondere con quello della Galleria di Scipione Borghese al 1693. Un procedimento analogo permise anche di ritrovare la \"Madonna del Velo\", tra le tante copie conosciute, in quella del Museo Cond\u00e9 di Chantilly.\nLe analisi scientifiche hanno poi confermato l'autografia raffaellesca e un restauro ha restituito la qualit\u00e0 pittorica dell'opera, fino ad allora nascosta sotto spessi strati di vernice ingiallita.\nEsiste un disegno preparatorio del volto del papa, probabilmente eseguito dal vero, nelle collezioni del Duca di Devonshire a Chatsworth.\nNella Galleria Palatina di Firenze esiste una copia del ritratto attribuita a Tiziano.\nDescrizione e stile.\nIl papa \u00e8 raffigurato seduto sulla sedia camerale con braccioli e ghiande sui pomoli dello schienale, un richiamo allo stemma Della Rovere. La sua figura, un po' curva, \u00e8 girata di tre quarti verso destra. La barba \u00e8 lunga, come dal voto fatto nel 1511, e indossa il camauro di velluto rosso, la mantella rossa bordata d'ermellino (la mozzetta) e la tunica bianca. Lo sfondo del parato verde, con decorazioni che mostrano le chiavi di san Pietro, esalta i colori della veste e la volumetria del soggetto. Le mani espressive, con gli anelli cerimoniali, reggono un fazzoletto o l'estremit\u00e0 del bracciolo.\nI pontefici erano di solito ritratti di profilo, magari in ginocchio, o rigidamente frontali, quasi ieratici, con un'impostazione impersonale (\"araldica\") o comunque encomiastica. Raffaello rinnov\u00f2 questa tradizione ritraendo il papa a mezza figura, con un punto di vista diagonale e leggermente dall'alto, come se lo spettatore fosse in piedi accanto al pontefice seduto, rimuovendo qualsiasi distacco fisico e psicologico verso il reverendo ruolo del protagonista. Tale soluzione divenne un modello frequentissimo per i ritratti ufficiali di pontefici. Lo stesso Raffaello lo svilupp\u00f2 nel \"Ritratto di Leone X con i cardinali Giulio de' Medici e Luigi de' Rossi\", e vi si attennero Sebastiano del Piombo (\"Ritratto di Clemente VII\") e Diego Vel\u00e1zquez (\"Ritratto di Innocenzo X\").\nEccezionale per l'epoca fu anche la rappresentazione intima dello stato d'animo di un soggetto di tale importanza, cos\u00ec evidentemente introspettivo, perso nei propri pensieri. Il 1511 era infatti un anno particolarmente duro per il pontefice, che aveva subito pesanti sconfitte da parte dei Francesi, vedendosi riprendere Bologna e subendo continuamente la minaccia degli eserciti stranieri, che di l\u00ec a pochi anni sarebbe infatti esplosa nel drammatico Sacco di Roma (1527)."}
{"id": "1255384", "revid": "767487", "url": "https://it.wikipedia.org/wiki?curid=1255384", "title": "Topolino direttore d'orchestra", "text": "Topolino direttore d'orchestra (\"The Barnyard Concert\") \u00e8 il primo cortometraggio di Topolino (il suo sedicesimo) del 1930, uscito il 3 marzo.\nTrama.\nTopolino \u00e8 direttore di un'orchestra composta da animali, ma durante la composizione dei brani avviene sempre qualcosa che fa allontanare Topolino dalla sua piattaforma.\nInfatti alla fine del concerto il direttore verr\u00e0 premiato con una doccia di acqua gelida gettata da una mucca pestifera."}
{"id": "1255386", "revid": "74801", "url": "https://it.wikipedia.org/wiki?curid=1255386", "title": "Antonio Mancini (pittore 1939)", "text": " \nBiografia.\nAntonio Mancini nasce a Manoppello (Pescara), in una famiglia contadina ed \u00e8 il primo di tre figli. Nel 1960 si trasferisce prima in Venezuela e poi in Svizzera per ragioni di lavoro, nel 1963 torna in Italia e si stabilisce a Legnano dove tuttora vive; in quegli anni inizia la propria attivit\u00e0 artistica. Nel 1973 partecipa ad un intervento di gruppo a Sesto San Giovanni, \"artisti nei quartieri\", con l'installazione di un \"tunnel labirinto\" col quale, nel 1976, viene invitato alla Biennale di Venezia. Nel 1983, al \"Premio Internazionale Porta dei Leoni\" di Reggio Calabria, riceve il primo premio per la pittura. In questo periodo crescono i consensi nazionali e internazionali e molte delle sue opere risultano in collezioni pubbliche e private. Nel 1998 riceve l'incarico dal Comune di Legnano di realizzare la scultura in argento \"Il Peso\" per il Palio della citt\u00e0.\nNel 2005, l'editore Gabriele Mazzotta pubblica un volume intitolato \"Viaggio dentro la pittura di Antonio Mancini 1984-2004\" a cura di Felice Monolo, con testimonianza di Armando Torno. Il libro \u00e8 stato presentato al Museo d'Arte Moderna Vittoria Colonna di Pescara, in occasione della mostra personale del pittore.\nNel 2013 partecipa al 40\u00ba Premio Sulmona, invitato dal critico Giorgio Seveso. Nel 2020 viene dato alle stampe un volume antologico dal titolo \"Antonio Mancini - Pittore di Pensiero\", che ripercorre gli oltre 50 anni di carriera artistica del pittore.\n\u00c8 presente con una sua opera nella Collezione Sgarbi. \nLa pittura.\nDopo aver iniziato la propria ricerca artistica con una pittura di marca realista, il pittore elabora successivamente uno stile peculiare caratterizzato dalla presenza di figure ridotte all'essenza nella forma e nel colore.\nArmando Torno, che firma il testo \"Alla ricerca di un'etica\", definisce Mancini \u201cun pittore di idee di vita vissuta, che nascono da denunce, dalla sofferenza di una civilt\u00e0 invasa dalla comunicazione, [\u2026] dal tentativo di trovare un'etica tra le mille che la societ\u00e0 propone\u201d."}
{"id": "1255388", "revid": "307923", "url": "https://it.wikipedia.org/wiki?curid=1255388", "title": "Dagalaifo (disambigua)", "text": ""}
{"id": "1255392", "revid": "1610933", "url": "https://it.wikipedia.org/wiki?curid=1255392", "title": "Macaco giapponese", "text": ""}
{"id": "1255393", "revid": "60444", "url": "https://it.wikipedia.org/wiki?curid=1255393", "title": "Palio della brocca", "text": ""}
{"id": "1255394", "revid": "767487", "url": "https://it.wikipedia.org/wiki?curid=1255394", "title": "Topolino vince il bandito", "text": "Topolino vince il bandito (\"The Cactus Kid\") \u00e8 il titolo del diciottesimo cortometraggio di Topolino, il terzo del 1930.\nUscito l'11 aprile 1930.\nTrama.\nSiamo nel selvaggio West e Topolino si sta recando al saloon per prendere un drink dalla bella Minnie.\nEntrato si mette a ballare, ma per sbaglio tira il naso a Minnie che lo picchia e lo manda a suonare il pianoforte; ma poco dopo fa irruzione Pietro Gambadilegno che si mette subito ad importunare Minnie.\nTopolino accorre e fronteggia il nemico che, con l'inganno, spegne la luce e ne approfitta per fuggire via con Minnie.\nTopolino lo insegue a cavallo e riesce a far fermare il mulo di Pietro che fa precipitare, per il brusco arrestamento, il suo padrone.\nAtterrato Pietro riceve un enorme masso in testa che lo rende simile ad una fisarmonica e si allontana; finalmente Topolino e Minnie possono stare insieme."}
{"id": "1255395", "revid": "6923", "url": "https://it.wikipedia.org/wiki?curid=1255395", "title": "Bayerische Staatsbibliothek", "text": "La Bayerische Staatsbibliothek (\"Biblioteca Nazionale Bavarese\") \u00e8 una biblioteca di Monaco di Baviera, ed \u00e8 la pi\u00f9 grande biblioteca statale della Germania dopo quella di Berlino.\nLa biblioteca statale bavarese (BSB) di Monaco \u00e8 la biblioteca centrale territoriale del Libero Stato di Baviera ed una delle pi\u00f9 importanti biblioteche universali d'Europa.\nEssa gode di un prestigio mondiale come biblioteca di ricerca internazionale.\nInsieme con la Biblioteca di Stato di Berlino e la Biblioteca Nazionale Tedesca costituisce la biblioteca nazionale virtuale di tutta la Germania.\nEssa dispone di una delle pi\u00f9 importanti raccolte di manoscritti del mondo, di una delle pi\u00f9 vaste raccolte di incunaboli della Germania come pure di numerose altre importanti collezioni specialistiche (musica, cartografia, e illustrazioni, Europa Orientale, Oriente, Asia Orientale).\nStoria.\nLa biblioteca venne fondata nel 1558 come biblioteca di corte dal duca Albrecht V Wittelsbach con l'acquisto della biblioteca dell'umanista tedesco Johann Albrecht Widmannstetter.\nNel 1571 venne acquisita la collezione di Johann Jakob Fugger che comprendeva anche la biblioteca di Hartmann Schedel.\nDal 1663 esiste in Baviera \u2013 ed \u00e8 tuttora immutata -la legge del deposito di stampa obbligatorio, in base alla quale vanno depositate presso la biblioteca di Stato Bavarese 2 copie di tutti i testi pubblicati in Baviera.\nIn seguito alla secolarizzazione in Baviera ed al trasferimento della biblioteca di corte del Palatinato, la biblioteca si arricch\u00ec tra il 1802 e il 1804 di un patrimonio di circa 550.000 volumi e di 18.600 manoscritti.\nDal 1919 l'antica biblioteca di corte di Monaco viene denominata \u201cBiblioteca di Stato Bavarese\u201d.\nDurante la seconda guerra mondiale, nonostante il trasferimento in magazzino di numerosi fondi, andarono perduti circa 500.000 volumi. Lo stesso edificio della biblioteca and\u00f2 distrutto per l'85%. Dal 1946 iniziarono i lavori di ricostruzione dell'edificio della biblioteca e il recupero dei fondi provvisoriamente depositati nei magazzini.\nLa ricostruzione venne ultimata con l'inaugurazione dell'ala sud dell'edificio. Nel 1988 inizi\u00f2 la sua attivit\u00e0 la biblioteca di deposito di Garching.\nNel 1997 venne costituito il Centro per la digitalizzazione e nel 2007 venne comunicato un progetto di cooperazione con Google finalizzato alla digitalizzazione delle collezioni della biblioteca svincolate dal diritto di autore.\nArchitettura.\nL'edificio fu il primo progetto di Friedrich von G\u00e4rtner, che inizi\u00f2 i lavori nel 1832 e li ultim\u00f2 nel 1843. Il palazzo si ispira allo stile rinascimentale italiano. La balaustra dell'ingresso \u00e8 decorata con le statue di Tucidide, Omero, Aristotele e Ippocrate, opera di Ludwig von Schwanthaler. Lo scalone all'interno \u00e8 custodito da statue di sapienti antichi e dei fondatori della biblioteca.\nStoria e collezione.\nLa collezione della biblioteca trae origine dai libri accumulati nel corso del tempo da parte del duca Alberto V e del figlio, Guglielmo V. La collezione inizi\u00f2 ad aumentare quando il principe elettore Ferdinando decret\u00f2 che una copia di ogni libro pubblicato in Baviera, o pubblicato all'estero da un bavarese, dovesse essere conservata nella biblioteca. Nel 1773 la collezione ebbe un'altra notevole aggiunta, anche di prime edizioni, con l'abolizione dell'ordine dei gesuiti. Lo stesso accadde nel 1803, a seguito della chiusura dei monasteri.\nUtenza.\nLe sale di lettura della Biblioteca di Stato Bavarese vengono utilizzate quotidianamente da circa 3.000 persone. Nella sala di lettura centrale aperta tutti i giorni dalle 8 alle 24 sono accessibili su scaffale aperto circa 130.000 volumi, in prevalenza opere di consultazione. Nella sala lettura dei periodici sono disponibili all'incirca 18.000 fascicoli di riviste correnti. Le sezioni di manoscritti e stampe antiche, carte e illustrazioni, musica, Europa Orientale, Oriente e Asia Orientale dispongono di proprie sale di lettura con materiale a scaffale aperto. Dai depositi quotidianamente vengono prelevati giornalmente 1.500 volumi per l'utilizzo nella sala di lettura centrale."}
{"id": "1255397", "revid": "110442132", "url": "https://it.wikipedia.org/wiki?curid=1255397", "title": "Il circo (Seurat)", "text": "Il circo \u00e8 un dipinto a olio su tela (185,5x152,5\u00a0cm) realizzato (ma lasciato incompiuto) nel 1891 dal pittore Georges Seurat.\n\u00c8 conservato nel museo d'Orsay di Parigi.\nL'opera fu esposta bench\u00e9 non fosse terminata al settimo Salon des Ind\u00e9pendants, durante il periodo dell'esposizione Seurat mor\u00ec.\nSeurat raffigura il circo con il tendone a strisce e l'atmosfera festosa.\nSi tratta dell'ultima opera del pittore, rimasta incompiuta per la sua morte. Il quadro sar\u00e0 acquistato da Paul Signac che poi rivenduto al collezionista americano John Quinn, dietro promessa di un suo lascito al museo del Louvre.\nOltre allo studio del colore, Seurat attua i primi principi di forma applicata alla psicologia, sfruttando il rapporto tra segno e linea del quadro con i sentimenti e lo stato emotivo di chi lo osserva; vi \u00e8 infatti una esaltazione di linee che si estendono da sinistra a destra in quanto la mente le associa ad un'apertura gioiosa. I colori del dipinto, inoltre, rappresentano gioiosit\u00e0 e allegria, che \u00e8 ci\u00f2 che il pittore stesso vuole esprimere con questa opera d'arte."}
{"id": "1255398", "revid": "269255", "url": "https://it.wikipedia.org/wiki?curid=1255398", "title": "Pied de poule", "text": "Il pied de poule (anche pied-de-poule) \u00e8 un tessuto a navetta con effetto di colore, ottenuto grazie all'uso di filati in colore contrastante a formare un caratteristico disegno che ricorda una zampa di gallina.\nDescrizione.\nIl suo nome viene dal francese, significa \"piede di gallina\". Il motivo si sviluppa su un modulo di 4 fili scuri - 4 fili chiari tramati con lo stesso criterio: 4 trame scure, 4 chiare, intrecciati in saia 2.2 (intreccio detto anche batavia) e forma quadretti scuri e chiari che si alternano a zone in cui i fili di una tonalit\u00e0 sono intrecciati con trame del colore opposto e formano quindi dei piccoli motivi diagonali.\nSi realizza principalmente in lana, vi sono anche versioni in cotone e fibre artificiali.\nTessuto classico, adatto a tagli di sartoria si utilizza per abbigliamento, sia maschile che femminile, per pantaloni, abiti, gonne e giacche."}
{"id": "1255399", "revid": "1603714", "url": "https://it.wikipedia.org/wiki?curid=1255399", "title": "Pala degli Oddi", "text": "La Pala degli Oddi \u00e8 un dipinto a olio su tavola trasportata su tela (267x163 cm) di Raffaello Sanzio, databile al 1502-1503 e conservato nella Pinacoteca Vaticana.\nStoria.\nL'opera venne commissionata nel 1502 da Alessandra Baglioni, moglie di Simone degli Oddi detto \u201cil Grande\u201d come pala d\u2019altare nella cappella gentilizia di famiglia nella chiesa di San Francesco al Prato a Perugia. Nel 1797 fu requisita dai Francesi e trasferita a Parigi, dove venne trasportata su tela. Nel 1815 fece ritorno in Italia e, come molte opere recuperate, fin\u00ec in Vaticano, dove rest\u00f2 a disposizione di papa Pio VII che decise di inserirla nella Pinacoteca vaticana.\nDell'opera si conoscono vari disegni preparatori: due degli angeli musicanti (Oxford, Ashmolean Museum), uno per l'apostolo in primo piano a destra (Londra, British Museum), e uno per l'apostolo al centro, san Tommaso, (Lilla, Mus\u00e9e des Beaux-Arts)\nDescrizione e stile.\nL'opera mostra l'incoronazione della Vergine, divisa in due registri come tipico della scuola di Perugino: in alto, nella met\u00e0 celeste, ha luogo l'incoronazione vera e propria, per mano di Ges\u00f9 e alla presenza di quattro festosi angeli musicanti, un paio di putti alati sdraiati su soffici nuvolette e uno stormo di cherubini e serafini in aria; in basso, nella met\u00e0 terrena, si trova il sepolcro scoperchiato di Maria e i dodici apostoli che assistono meravigliati all'ascensione e all'avvenimento paradisiaco. Dal sarcofago, disposto in tralice, escono fiori tipicamente offerti alla Vergine, quali gigli bianchi e rose. Il tema dell'Incoronazione \u00e8 contaminato con quello della Madonna della Cintola, infatti san Tommaso, al centro, stende tra le mani la cintura ricevuta in dono da Maria, ovvero la reliquia del Sacro Cingolo venerata a Prato.\nPerugino si era gi\u00e0 cimentato con composizioni simili come nella \"Pala di Monteripido\", di quegli stessi anni, dal cui confronto per\u00f2 emergono anche le novit\u00e0 del linguaggio di Raffaello, che tenta di rinsaldare le due zone non eliminando per\u00f2 ancora la cesura centrale e differenziando con maggiore incisivit\u00e0 le espressioni dei vari astanti, non senza qualche limite che \u00e8 stato definito \"di insistenza accademica\". \nPredella.\nLa predella, tuttora in loco, \u00e8 composta da tre scomparti di 27x50 cm ciascuno. Essi vennero trasportati su un'unica tela, poi divisi e incorniciati da pilastrini. \nRappresentano, da sinistra:\nIl modello delle scene \u00e8 la predella della \"Pala di Fano\" di Perugino e altre opere simili, ma rispetto al modello la luminosit\u00e0 \u00e8 pi\u00f9 cristallina e l'apertura al paesaggio di pi\u00f9 ampio respiro. \nPredella della \"Pala degli Oddi\""}
{"id": "1255400", "revid": "117957205", "url": "https://it.wikipedia.org/wiki?curid=1255400", "title": "Monthly Review", "text": "Monthly Review \u00e8 una rivista mensile statunitense, che si pubblica a New York City (undici numeri all'anno) dal maggio 1949. Ha avuto alcune edizioni internazionali.\nStoria.\nFondata da Paul Sweezy, che ne fu il primo direttore, assunse subito una posizione di contrasto alla guerra fredda. Lungo questa linea pubblic\u00f2 un articolo, a firma di Albert Einstein, intitolato \"Why Socialism?\", che determin\u00f2 ampi dibattiti.\nDurante il maccartismo, nei primi anni del 1950, gli editoriali pi\u00f9 significativi della rivista furono firmati da Paul Sweezy e da Leo Huberman, i quali vennero subito etichettati come agenti comunisti. Sweezy venne perci\u00f2 incriminato. Il problema, portato infine dinanzi alla Corte Suprema degli Stati Uniti d'America, divenne un caso nazionale e costitu\u00ec la base per una rivendicazione della libert\u00e0 di parola.\nLa \"Monthly Review\" si rivel\u00f2 sempre pi\u00f9 una voce autorevole a difesa delle libert\u00e0 fondamentali e anche del socialismo. I suoi editoriali vennero firmati da figure che sostenevano posizioni di critica del sistema capitalista. Si trattava di articolisti indipendenti e liberi da legami con l'Unione Sovietica e i partiti da essa controllati.\nPosizioni analoghe la rivista le ebbe a sostegno dei paesi emergenti dalla dominazione coloniale e del regime di Fidel Castro a Cuba.\nLa posizione di Paul Sweezy era quella di considerare il presente come storia, \"to see the present as history\".\nL'edizione italiana.\nLa \"Monthly Review\" ha avuto (1968-87) anche un'edizione italiana (Bari, Edizioni Dedalo), con contributi di Luciano Canfora (che per anni l'ha diretta), Enzo Modugno (che ne ebbe l'iniziativa), Nico Perrone e altri.\nLa Monthly Review Press.\nAccanto alla \"Monthly Review\" opera da diversi anni la Monthly Review Press, una casa editrice che pubblica libri sui medesimi argomenti della rivista.\nAnche la Monthly Review Press \u00e8 stata presente in Italia, con la collana omonima pubblicata per iniziativa di Raimondo Coga dalla Dedalo Libri (Bari). Nella collana italiana, iniziata nel 1971, sono apparsi libri di Harry Magdoff, Scott Nearing - Joseph Freeman, Leo Huberman, Eduardo Galeano e altri."}
{"id": "1255401", "revid": "767487", "url": "https://it.wikipedia.org/wiki?curid=1255401", "title": "Topolino pompiere", "text": "Topolino pompiere (\"The Fire Fighters\") \u00e8 un film del 1930 diretto da Burt Gillett. \u00c8 un cortometraggio animato della serie \"Mickey Mouse\", prodotto dalla Walt Disney Productions e uscito negli Stati Uniti il 20 giugno 1930, distribuito dalla Columbia Pictures. Il film non \u00e8 stato doppiato in italiano.\nTrama.\nDurante la notte scoppia un incendio in un palazzo di provincia, e i pompieri (fra i quali Topolino e Orazio Cavezza) vengono svegliati dall'allarme. I vigili del fuoco si precipitano al palazzo, ma a causa di vari problemi \"tecnici\" non riescono a domare l'incendio. Nel palazzo \u00e8 per\u00f2 rimasta intrappolata Minni, cos\u00ec Topolino si precipita a salvare la fidanzata, riuscendoci grazie a una fune per la biancheria e ad un paio di salopette l\u00ec appese, che usa come paracadute.\nEdizioni home video.\nDVD.\nIl cortometraggio \u00e8 incluso nel DVD \"Walt Disney Treasures: Topolino in bianco e nero\"."}
{"id": "1255405", "revid": "2176804", "url": "https://it.wikipedia.org/wiki?curid=1255405", "title": "La persistenza della memoria", "text": "La persistenza della memoria (in catalano \"La persistencia de la mem\u00f2riea\") \u00e8 un dipinto a olio su tela (24\u00d733 cm) del surrealista spagnolo Salvador Dal\u00ed, realizzato nel 1931 e conservato al Museum of Modern Art di New York.\nOpera surrealista per antonomasia, \"La persistenza della memoria\" raffigura una landa deserta dominata dalla presenza di alcuni orologi molli, dalla consistenza quasi fluida, simboli dell'elasticit\u00e0 del tempo.\nStoria del dipinto.\nDal\u00ec realizz\u00f2 \"La persistenza della memoria\" nel 1931 in sole due ore e in circostanze assai particolari. L'artista, infatti, afflitto da un'improvvisa emicrania, fu impossibilitato ad accompagnare la moglie Gala al cinema; costretto a casa, Dal\u00ec venne ispirato dall'\u00abipermollezza\u00bb del formaggio che stava consumando a tavola, che gli sugger\u00ec una riflessione di natura filosofica sullo scorrere del tempo.\n\u00c8 lo stesso Dal\u00ec a narrarci la gestazione dell'opera in \"Vita segreta\":\nIl dipinto, inizialmente denominato \"Gli orologi molli\", fu acquistato nel 1932 dal gallerista Julien Levy; quest'ultimo lo espose nella propria galleria d'arte a New York, assegnandoli il nuovo titolo \"La persistenza della memoria\" e facendo crescere sensibilmente la fortuna critica dell'artista catalano. Nel 1934 l'opera fu acquistata al prezzo di 350 dollari dal Museum of Modern Art, dove \u00e8 tuttora esposta.\nDescrizione.\n\"La persistenza della memoria\" raffigura un paesaggio costiero della costa Brava, nei pressi di Port Lligat, dominato da un cielo con delle sfumature gialle e celesti. La scena, disabitata e scevra di ogni vegetazione, \u00e8 popolata da diversi oggetti: un parallelepipedo color terra, un ulivo senza foglie (forse senza vita) che sorge su quest'ultimo, un occhio dalle lunghe ciglia addormentato e un plinto blu sullo sfondo, che fa \"pendant\" con il mare retrostante.\nL'attenzione dell'osservatore, tuttavia, \u00e8 catturata dai tre orologi molli, quasi liquefatti, che di fatto sono i protagonisti della scena. Squagliandosi, questi assumono la foggia dei loro sostegni: il primo ha una mosca su di esso e scivola oltre il bordo del volume squadrato collocato in primo piano, il secondo \u00e8 sospeso sull'unico ramo dell'albero secco appoggiato sul parallelepipedo, e il terzo \u00e8 avvolto a spirale sulla timida figura embrionale colante sul suolo. Un quarto orologio, l'unico ad essere rimasto allo stato solido, \u00e8 collocato sempre sul parallelepipedo ed \u00e8 ricoperto di formiche nere brulicanti; l'artista catalano ha da sempre nutrito una fobia verso questi insetti, sin da quando ancora bambino li vide divorare un coleottero.\nInterpretazione.\nMostrandosi assai sensibile all'influsso di Sigmund Freud, Dal\u00ec con \"La persistenza della memoria\" riflette sulla relativit\u00e0 del tempo. Nell\u2019opera sono raffigurati diversi oggetti, a testimonianza che il tempo non scorre nello stesso modo per gli uomini, gli animali e i vegetali; ad esempio un\u2019ora \u00e8 tanto per una formica che vive appena pochi mesi ma \u00e8 nulla per noi esseri umani, inoltre, un\u2019ora \u00e8 di scarsa importanza per un albero che pu\u00f2 vivere per ben due secoli o per uno scoglio, immobile per \"sempre\". Quindi ognuno ha una propria visione della vita e dei ricordi propri che vanno a ritmo diverso, come questi orologi molli e cremosi quanto un buon formaggio da gustare. Nel consorzio umano, tuttavia, si tende a scandire in modo rigoroso il tempo misurandolo in secondi, minuti, ore, giorni, settimane, insomma, in dati che tentano di quantificare una dimensione che in questo modo si propone oggettiva, fissa, calcolabile in modo preciso e puntuale, e in grado. Secondo l'interpretazione di Dal\u00ec, tuttavia, non tutto pu\u00f2 essere sempre calcolato e monitorato da strumenti tecnici come orologi e calendari, e bisogna anche e soprattutto considerare le emozioni, le sensazioni e l\u2019esperienza umana. In questo modo viene messa in crisi l\u2019oggettivit\u00e0 del tempo poich\u00e9 riconoscere i secondi, i minuti e le ore \u00e8 ben diverso da vivere e distinguere gli attimi. Salvador Dal\u00ec ha voluto quindi rappresentare quella che \u00e8 una vera e propria preoccupazione, non solo sua ma di tutti noi e cio\u00e8 il terrore del tempo che fugge. Per vivere a pieno il proprio tempo, bisogna avere un buon rapporto con se stessi e cercare di concentrarsi sul presente perch\u00e9 esso \u00e8 l\u2019unica cosa su cui l\u2019uomo pu\u00f2 esercitare la propria volont\u00e0, agendo e godendo dell\u2019attimo.\nQuesto argomento, tra l'altro, era stato gi\u00e0 trattato nelle indagini della fisica relativistica a opera di Albert Einstein, che appena due anni prima l'esecuzione del dipinto scrisse sul \"New York Times\":\nCome suggerito da Einstein, un arco temporale di due ore pu\u00f2 rivelarsi fugace o interminabile a seconda della percezione del tempo (e della realt\u00e0) avvertita dal singolo soggetto; ci\u00f2 avviene sia nella veglia ma soprattutto nei sogni, regolati dai meccanismi dell'inconscio. In questo modo, l'immagine degli orologi molli assurge a simbolo della plasticit\u00e0 e della soggettivit\u00e0 del tempo, dimensione sfuggente ed enigmatica che non \u00e8 affatto uguale e oggettiva per tutti.\nLa discontinuit\u00e0 e l'ambiguit\u00e0 del tempo si ritrovano anche nell'elemento faunistico presente ne \"La persistenza della memoria\". La mosca adagiata sul primo orologio \u00absuggerisce che l'oggetto della memoria \u00e8 una qualche specie di carogna, che si imputridisce nella stessa maniera in cui si liquef\u00e0\u00bb; analogamente, le formiche che brulicano sull'orologio arancio simboleggiano l'annullamento dell'oggettivit\u00e0 del tempo, un elemento che - essendo inafferrabile - non pu\u00f2 essere imprigionato in un oggetto fisico."}
{"id": "1255411", "revid": "466539", "url": "https://it.wikipedia.org/wiki?curid=1255411", "title": "Dito di Caprivi", "text": "Il Dito di Caprivi (in tedesco: \"Caprivizipfel\"; in inglese: \"Caprivi Strip\"; in afrikaans: \"Kaprivistrook\"; in portoghese \"Faixa de Caprivi\") \u00e8 un territorio della Namibia con una superficie di circa 18.000 km\u00b2 e in gran parte compreso nella Regione dello Zambesi; questo territorio, detto saliente, si protende verso nord est per 450 km di lunghezza e 30 km di larghezza dal resto del paese fino a raggiungere le rive del fiume Zambesi, rimanendo circondato da ben quattro paesi confinanti (Angola, Zambia, Botswana, Zimbabwe). Tale regione, che porta il nome del cancelliere tedesco Leo von Caprivi, \u00e8 talvolta chiamata anche \"striscia di Caprivi\" per una ritraduzione dall'inglese.\nGeografia.\nIl Dito di Caprivi, data la sua forma estremamente innaturale, non corrisponde ad una regione geografica propria: si tratta di un territorio i cui confini sono stati stabiliti essenzialmente a tavolino, per ragioni di opportunit\u00e0 politica. Dal punto di vista amministrativo, il territorio \u00e8 compreso tra le regioni di Caprivi ad est e dell'Okavango ad ovest e confina a nord con l'Angola e lo Zambia e a sud col Botswana, mentre la sua punta pi\u00f9 orientale alla confluenza dei fiumi si trova proprio di fronte alla punta pi\u00f9 occidentale dello Zimbabwe. Centro principale \u00e8 la citt\u00e0 di Katima Mulilo.\nStoria.\nIl Dito di Caprivi sorse per effetto del trattato di Helgoland-Zanzibar, sottoscritto il 1\u00ba luglio 1890 tra l'Impero tedesco e l'Impero britannico. Mediante tale accordo la Germania acquis\u00ec per la propria colonia dell'Africa del Sud-Ovest (\"Deutsch-S\u00fcdwestafrika\") un accesso al fiume Zambesi e al lago Livingstone. Precedentemente al trattato la striscia apparteneva alla colonia britannica della Beciuania, oggi Botswana. Anche dopo il passaggio dell'Africa del Sudovest dalla Germania al Sudafrica nel 1918 il dito rimase unito all'attuale Namibia.\nA partire dal 1972 il Dito di Caprivi fu incluso nel Bantustan del Kavangoland e solo nel 1990 suddiviso tra le regioni attuali. Nella seconda met\u00e0 degli anni Novanta la regione fu insanguinata dal conflitto tra i separatisti della \"Caprivi Liberation Army\" e il governo namibiano. La zona del confine meridionale del Dito di Caprivi \u00e8 stata per anni al centro di una disputa territoriale tra la Namibia e il Botswana, finita davanti alla Corte Internazionale di Giustizia.\nEntrambi gli Stati rivendicavano la sovranit\u00e0 su un'isola del fiume Cuando, il pi\u00f9 grande degli affluenti occidentali dello Zambesi, conosciuta con il nome di Kasikili dalla Namibia e con quello di Seddudu dal Botswana. Il governo di Gaborone considerava l'isola parte integrante del Parco Nazionale del Chobe, mentre quello di Windhoek sosteneva che l'isola gli spettasse non solo di diritto, sulla base di quanto stabilito dal trattato di Helgoland-Zanzibar, ma anche per consuetudine, dato che da generazioni gli abitanti della regione del Dito lo usavano per il pascolo stagionale e come luogo di sepoltura. Il 13 dicembre del 1999 la Corte Internazionale di Giustizia ha stabilito che il canale principale del fiume Cuando che segna il fondovalle e dunque il confine si trova a nord dell'isola, assegnando al Botswana la sovranit\u00e0 di quest'ultima."}
{"id": "1255412", "revid": "1318658", "url": "https://it.wikipedia.org/wiki?curid=1255412", "title": "Aree naturali protette in Ungheria", "text": "Le aree naturali protette in Ungheria sono costituite da:\nParchi nazionali.\nI parchi nazionali di Aggtelek ed Hortob\u00e1gy sono anche Patrimoni dell'umanit\u00e0 dell'UNESCO."}
{"id": "1255413", "revid": "767487", "url": "https://it.wikipedia.org/wiki?curid=1255413", "title": "Topolino ballerino", "text": "Topolino ballerino (\"The Shindig\") \u00e8 il titolo del ventunesimo cortometraggio di Topolino, il quinto del 1930.\nTrama.\nTopolino e Minnie fanno parte di una banda musicale in viaggio, vicino loro passa Orazio che sta andando a trovare Clarabella: tutti stanno andando ad una festa. Arrivati, Topolino e Minnie si mettono a suonare il pianoforte e poi l'armonica, mentre Clarabella si esibisce in un balletto al centro della sala. Infine anche Topolino si mette a ballare prima con una donna cane bassotto e infine con una maialina che finir\u00e0 per schiacciarlo sotto la sua grossa mole."}
{"id": "1255416", "revid": "889336", "url": "https://it.wikipedia.org/wiki?curid=1255416", "title": "Incendio di Borgo", "text": "L'Incendio di Borgo \u00e8 un affresco (circa 670x500 cm) di Raffaello e aiuti, databile al 1514 e situato nella Stanza dell'Incendio di Borgo, una delle Stanze Vaticane.\nStoria.\nRaffaello inizi\u00f2 a lavorare alla terza delle Stanze non molto dopo l'elezione di papa Leone X. Il pontefice, forse ispirandosi alla scena dell'\"Incontro tra Leone Magno e Attila\" nella Stanza di Eliodoro, in cui aveva fatto inserire il proprio ritratto al posto di quello di Giulio II, scelse come tema della decorazione la celebrazione dei pontefici col suo stesso nome, Leone III e IV, nelle cui storie, tratte dal \"Liber Pontificalis\" (Libro dei Papi), si potevano cogliere allusioni al pontefice attuale, alle sue iniziative e al suo ruolo.\nLa prima scena ad essere completata fu l'\"Incendio di Borgo\", che diede poi il nome all'intera stanza. In essa gli interventi autografi del maestro sono ancora consistenti, mentre negli episodi successivi i nuovi impegni presi col pontefice (alla Basilica vaticana e agli arazzi per la cappella Sistina \"in primis\") resero necessario un intervento sempre pi\u00f9 cospicuo degli aiuti, tra cui spiccavano Giulio Romano, Giovan Francesco Penni e Giovanni da Udine.\nIn particolare le valutazioni sull'autografia dell\"'Incendio di Borgo\" si basano ancora sulle valutazioni di Cavalcaselle e riguardano la zona sinistra e parte di quella destra riferibili al Romano, il gruppo delle donne al centro al Penni o a Giovanni da Udine, e a Raffaello la testa della fanciulla che si gira in avanti tenendo due vasi, alcune figure dello sfondo compreso il papa e alcuni dettagli sparsi. Durante la Repubblica Romana instaurata dai giacobini e successivamente nel periodo napoleonico, i francesi elaborarono alcuni piani per staccare gli affreschi e renderli portabili. Infatti, venne espresso il desiderio di rimuovere gli affreschi di Raffaello dalle pareti delle Stanze Vaticane e inviarli in Francia, tra gli oggetti spediti al Musee Napoleon delle spoliazioni napoleoniche, ma il progetto non fu mai realizzato a causa delle difficolt\u00e0 tecniche e dei tentativi falliti e disastrosi dei francesi presso la Chiesa di San Luigi dei Francesi a Roma.\nDescrizione e stile.\nNell'847 divamp\u00f2 nel quartiere antistante l'antica basilica di San Pietro (il \"Borgo\") un terribile incendio. Leone IV, impartendo la benedizione solenne dalla Loggia delle Benedizioni, fece spegnere miracolosamente il fuoco, salvando la popolazione e la basilica.\nLa storia \u00e8 calata in un ambiente classico, popolato da figure eroiche che risentono dell'influenza di Michelangelo, con venature letterarie, che alludono all'incendio di Troia di virgiliana memoria, e politiche, che alludono al ruolo pacificatore del papa tra il divampare dei focolai di guerra tra le potenze cristiane. La rievocazione dell'Eneide inoltre era un pretesto per celebrare la storia di Roma nella sua dimensione pi\u00f9 eroica.\nDue gruppi di architetture fanno da quinte laterali, estremamente dinamiche, mentre al centro uno squarcio in lontananza rivela la figura del pontefice, di immota serenit\u00e0 dovuta alla consapevolezza della sua infallibilit\u00e0.\nLa parte sinistra, con un tempio in rovina che ricorda il colonnato corinzio del tempio dei Dioscuri, mostra attraverso un arco un edificio in fiamme col tetto ormai scoperchiato. Un uomo nudo si cala dalla parete con la tensione muscolare dello sforzo ben evidente, mentre una donna porge a un uomo un bambino in fasce; pi\u00f9 avanti, una scena che evoca l'episodio di Enea che avanza trascinando sulle spalle il padre Anchise e il figlio Ascanio a lato . Dietro di essi, la donna vestita in giallo, Creusa, ricorda vagamente la Sibilla Libica di Michelangelo nella volta della Cappella Sistina.\nA destra, un gruppo di donne, si affanna per portare contenitori colmi d'acqua per domare le fiamme in un tempio ionico, che ricorda quello di Saturno.\nAl centro una serie di donne con bambini si rivolge verso il pontefice, che si affaccia da un'architettura bramantesca a bugnato. Pi\u00f9 a sinistra si intravede la facciata dell'antica basilica vaticana, ornata da mosaici. Il vuoto centrale e l'insieme dei gesti riesce a far convergere l'occhio dello spettatore sulla figura del pontefice, per quanto piccola rispetto al primo piano. Tale schema venne ampiamente ripreso dai classicisti seicenteschi.\nCitazioni dotte e ricercate, prese dalla classicit\u00e0 e dalla modernit\u00e0, ben rappresentano l'ambiente evocato dai letterati della corte di Leone X.\nDall'armoniosa bellezza della Stanza della Segnatura si \u00e8 passati ormai a uno stile pi\u00f9 ardito e disomogeneo, con una composizione pi\u00f9 intensamente scenografica, senza un'articolata organizzazione strutturale degli edifici, che paiono appunto quinte teatrali o apparati effimeri predisposti durante le feste (lo stesso Raffaello si occup\u00f2 direttamente di scenografia). Forte \u00e8 la componente sperimentale ed \u00e8 stata paragonata da alcuni, nel suo attingere ai repertori urbinate, umbro, fiorentino e veneziano, al procedimento che in quegli stessi anni coinvolgeva i letterati sulla scelta della lingua. Raffaello andava infatti rielaborando i linguaggi dei suoi predecessori per dare origine a quel classicismo che tanto influenz\u00f2 le generazioni successive."}
{"id": "1255423", "revid": "110157", "url": "https://it.wikipedia.org/wiki?curid=1255423", "title": "Regau", "text": "Regau \u00e8 un comune austriaco di 6 586 abitanti nel distretto di V\u00f6cklabruck, in Alta Austria; ha lo status di comune mercato (\"Marktgemeinde\"). \nGeografia fisica.\nIl confine settentrionale del territorio comunale \u00e8 marcato dal fiume Ager; approssimativamente il 53,5% del territorio \u00e8 usato per l'agricoltura, mentre un terzo \u00e8 coperto da foreste.\nStoria.\nLa pi\u00f9 antica menzione di Regau risale a un atto dell'801, nella forma latina \"Repagove\"; era sede dei conti di \"Rebgau\" (il nome \"Regau\" \u00e8 una contrazione di \"Rebgau\"). Si pensa che il loro castello fosse situato vicino al villaggio di Burgstall, ancora esistente. Il nome come Regau fosse una volta famoso per la viticultura.\nIn origine il paese appartenne alla parte orientale del Ducato di Baviera. Dal XII secolo pass\u00f2 al ducato d'Austria; nel 1490 Regau fu aggregato al principato \u00d6sterreich ob der Enns e dal 1918 fa parte dello Stato federato dell'Alta Austria. Dopo l'Anschluss dell'Austria al Terzo Reich, dal 13 marzo nel 1938 appartenne al \"Gau\" dell'Oberdonau; nel 1945 furono ristabiliti i precedenti confini. Il 28 giugno 1981 ottenne uno stemma e nel 2000 fu elevato a comune mercato.\nGeografia antropica.\nOltre al capoluogo, che conta circa 700 abitanti, il comune \u00e8 formato dalle frazioni di Alm, Burgstall, Dorf, Dornet, Eck, Geidenberg, Hattenberg, Himmelreich, Hinterbuch, Hub, Kirchberg, Lahn, Mairhof, Neudorf, Oberkriech, Lixlau, Oberregau, Pilling, Preising, P\u00fcrstling, Reith, Riedl, Ritzing, Roith, Rutzenmoos, Sch\u00f6nberg, Schacha, Schalchham, St\u00f6lln, Tiefenweg, Unterkriech, Wankham, Weiding e Zai\u00dfing. I comuni catastali sono Neudorf, Oberkriech, Rutzenmoos e Unterregau; il villaggio pi\u00f9 grande \u00e8 Schalchham, con pi\u00f9 di 1 000 abitanti. Rutzenmoos \u00e8 abitato prevalentemente da protestanti.\nSport.\nL'Union Regau \u00e8 la pi\u00f9 importante societ\u00e0 calcistica del comune; lo stadio \u00e8 situato presso il Baggersee."}
{"id": "1255424", "revid": "767487", "url": "https://it.wikipedia.org/wiki?curid=1255424", "title": "Fuga di Topolino", "text": "Fuga di Topolino (\"The Chain Gang\"), anche conosciuto col titolo Fuga dalla prigione, \u00e8 un cortometraggio animato diretto da Burt Gillett della serie \"Mickey Mouse\", prodotto dalla Walt Disney Productions e uscito negli Stati Uniti il 18 agosto 1930, distribuito dalla Columbia Pictures. Si tratta di uno dei cortometraggi di qualit\u00e0 sorprendentemente ineguale prodotti da Disney subito dopo che Ub Iwerks lasci\u00f2 lo studio. Il cartone animato venne disegnato principalmente da Norman Ferguson, ed \u00e8 caratterizzato da una coppia di segugi, che aiutano a rintracciare Topolino dopo la sua fuga dal carcere. Anche se questi cani non vengono nominati, lo stile in cui sono disegnati fa di loro dei chiari precursori di Pluto, che apparve per la prima volta ufficialmente in \"Il picnic di Topolino\". Il film non \u00e8 stato doppiato in italiano.\nTrama.\nTopolino e Clarabella si trovano in prigione costretti ai lavori forzati. Mentre la guardia Pietro Gambadilegno dorme, i galeotti si mettono a suonare, cantare e ballare. Pietro si sveglia di soprassalto e chiama aiuto per sedare la \"rivolta\", e Topolino approfitta del trambusto che ne segue per evadere. Inseguito da una guardia con i cani, scappa a cavallo, ma cade da un precipizio e finisce in un'altra prigione.\nEdizioni home video.\nDVD.\nIl cortometraggio \u00e8 incluso nel DVD \"Walt Disney Treasures: Topolino in bianco e nero\"."}
{"id": "1255426", "revid": "10114377", "url": "https://it.wikipedia.org/wiki?curid=1255426", "title": "Ferroviarie", "text": ""}
{"id": "1255430", "revid": "1543377", "url": "https://it.wikipedia.org/wiki?curid=1255430", "title": "Bestia di Stronsay", "text": "La Bestia di Stronsay era un misterioso corpo in via di decomposizione, detto anche globster, di una creatura marina incagliatasi a Stronsay, nelle Isole Orcadi, in Scozia, nel 1808.\nLa carcassa misurava 16,76 metri di lunghezza, il solo \"collo\" ne misurava 4,57, la circonferenza del corpo era di 3 metri circa.\nGli zoologi del Royal Museum di Edimburgo acconsentirono inizialmente alla classificazione di \"specie sconosciuta\". \nTuttavia in seguito sir Everard Home, anatomista, chirurgo e naturalista londinese, chiese ed ottenne un campione della misteriosa carcassa. Dopo l'analisi di una coppia delle vertebre, concluse che la \"Bestia di Stronsay\" era semplicemente uno squalo elefante (\"Cetorhinus maximus\"), la cui carcassa era in avanzato stato di decomposizione. Molti scozzesi criticarono l'interpretazione dell'anatomista, cos\u00ec che, nel 1849, il prof. John Goodsir effettu\u00f2 ulteriori analisi, ma anch'egli giungendo alla stessa conclusione del collega.\nDa notare, tuttavia, che la carcassa ha superato in lunghezza il pi\u00f9 grande squalo mai registrato, di 12,20 metri di lunghezza. Con 16,76 metri di lunghezza, la Bestia di Stronsay, ha lasciato un enigma criptozoologico ancora odierno, con il dubbio che si trattasse di una specie sconosciuta di squalo."}
{"id": "1255432", "revid": "110157", "url": "https://it.wikipedia.org/wiki?curid=1255432", "title": "R\u00fcstorf", "text": "R\u00fcstorf \u00e8 un comune austriaco di 2 055 abitanti nel distretto di V\u00f6cklabruck, in Alta Austria."}
{"id": "1255435", "revid": "339392", "url": "https://it.wikipedia.org/wiki?curid=1255435", "title": "Parco Nazionale di Hortob\u00e1gy", "text": ""}
{"id": "1255436", "revid": "110157", "url": "https://it.wikipedia.org/wiki?curid=1255436", "title": "Rutzenham", "text": "Rutzenham \u00e8 un comune austriaco di 279 abitanti nel distretto di V\u00f6cklabruck, in Alta Austria."}
{"id": "1255437", "revid": "767487", "url": "https://it.wikipedia.org/wiki?curid=1255437", "title": "Topolino e il gorilla", "text": "Topolino e il gorilla (\"The Gorilla Mystery\") \u00e8 un film del 1930 diretto da Burt Gillett. \u00c8 un cortometraggio animato della serie \"Mickey Mouse\", prodotto dalla Walt Disney Productions e uscito negli Stati Uniti il 22 settembre 1930, distribuito dalla Columbia Pictures. Il film non \u00e8 stato doppiato in italiano.\nTrama.\nTopolino legge sul giornale dell'evasione di un grosso gorilla, e telefona a Minni per avvertirla. Lei dice di non avere paura e si mette a cantare e a suonare il pianoforte al telefono. In quel momento il gorilla arriva a casa di Minni, la porta in una stanza del piano superiore, la lega a una sedia e la imbavaglia. Topolino, sentendo le urla di Minni al telefono, corre a casa della fidanzata. Topolino attira il gorilla fuori dalla stanza, libera Minni e tende una corda lungo la porta per far inciampare il bestione. Dopodich\u00e9, Topolino e Minni legano il gorilla insieme.\nEdizioni home video.\nDVD.\nIl cortometraggio \u00e8 incluso nel DVD \"Walt Disney Treasures: Topolino in bianco e nero\"."}
{"id": "1255443", "revid": "21880", "url": "https://it.wikipedia.org/wiki?curid=1255443", "title": "Parco Nazionale di Aggtelek", "text": ""}
{"id": "1255444", "revid": "767487", "url": "https://it.wikipedia.org/wiki?curid=1255444", "title": "Il picnic di Topolino", "text": "Il picnic di Topolino (\"The Picnic\") \u00e8 un film del 1930 diretto da Burt Gillett. \u00c8 un cortometraggio animato della serie \"Mickey Mouse\", prodotto dalla Walt Disney Productions e uscito negli Stati Uniti il 23 ottobre 1930, distribuito dalla Columbia Pictures. Nel film compare per la prima volta Pluto, che nell'edizione originale di questo corto viene chiamato \"Rover\".\nL'edizione italiana del film \u00e8 una riedizione del 1991, colorata al computer e dotata di nuovi titoli di testa e di coda. Nel doppiaggio italiano vengono tolti i riferimenti al nome del cane.\nTrama.\nTopolino va a prendere Minni per andare a fare un picnic. Minni porta con s\u00e9 il suo cane Pluto (nella versione originale chiamato \"Rover\"), mentre Topolino porta un fonografo. Arrivati sul posto, Pluto si mette a inseguire i conigli. Mentre Topolino e Minni danzano sulle note di \"In the Good Old Summer Time\", svariati animali fanno razzia del cibo. Poco dopo scoppia un temporale, e i tre sono costretti a tornare a casa in fretta."}
{"id": "1255445", "revid": "767487", "url": "https://it.wikipedia.org/wiki?curid=1255445", "title": "Schlatt (Austria)", "text": "Schlatt \u00e8 un comune austriaco di 1 290 abitanti nel distretto di V\u00f6cklabruck, in Alta Austria."}
{"id": "1255446", "revid": "110157", "url": "https://it.wikipedia.org/wiki?curid=1255446", "title": "Sch\u00f6rfling am Attersee", "text": "Sch\u00f6rfling am Attersee \u00e8 un comune austriaco di 3 384 abitanti nel distretto di V\u00f6cklabruck, in Alta Austria; ha lo status di comune mercato (\"Marktgemeinde\"). "}
{"id": "1255447", "revid": "110157", "url": "https://it.wikipedia.org/wiki?curid=1255447", "title": "Schwanenstadt", "text": "Schwanenstadt \u00e8 un comune austriaco di 4 275 abitanti nel distretto di V\u00f6cklabruck, in Alta Austria; ha lo status di citt\u00e0 (\"Stadtgemeinde\"). "}
{"id": "1255448", "revid": "112913875", "url": "https://it.wikipedia.org/wiki?curid=1255448", "title": "Villa Baiocchi", "text": "La Villa Baiocchi si trova sul lungomare di Livorno, nel quartiere di Antignano.\nSi tratta di una villa di stampo razionalista, ubicata lungo il viale Amerigo Vespucci.\nStoria.\nAlla met\u00e0 degli anni trenta la famiglia Baiocchi decise di trasformare il proprio villino sul mare ad Antignano, un edificio su tre piani con torretta dal vago sapore neogotico, in una moderna villa di gusto razionalista.\nDel vecchio impianto venne mantenuto il bastione a mare in mattoni (su due piani fuori terra), sul quale fu realizzata una spianata in cemento, al contempo belvedere e piano d'imposta della nuova residenza progettata dall'architetto Cesare Pascoletti.\nDescrizione.\nLa villa \u00e8 situata in un'area di notevole valore paesaggistico e fa parte di un sistema di residenze monofamiliari edificate tra fine dell'Ottocento e gli inizi del Novecento per la borghesia labronica (si veda Lungomare di Livorno); essa occupa un lotto di forma quadrangolare compreso tra il mare e l'asse orientale di un viale che collega Antignano al centro di Livorno.\nSfruttando il notevole dislivello del terreno, che verso mare presenta una ripida scogliera, l'edificio \u00e8 caratterizzato da un sistema di terrazze digradanti: al livello pi\u00f9 alto \u00e8 situato il cortile attiguo alla via e a quelli inferiori rispettivamente il giardino, con arbusti della macchia mediterranea.\nLa casa presenta un impianto articolato e una volumetria compatta, sviluppata su quattro piani fuori terra a partire dalla quota della terrazza a mare, a sua volta piano di copertura del sottostante bastione a mare su due livelli.\nIl fronte strada, su tre piani, si qualifica per il segno continuo e unificante della recinzione in travertino, nella quale \u00e8 ritagliato il portale architravato d'ingresso collegato a una loggia a tre fornici; il disegno della facciata in ceramica propone una campitura rigorosa, segnata al centro dal nastro vetrato del vano scala, ai cui lati si dispongono semplici finestre.\nA fianco del volume in ceramica si ammorsa il corpo in travertino a un unico livello del soggiorno, caratterizzato su questo lato dalle tre ampie vetrate della galleria e, sul fronte nord, da tre finestre a nastro.\nSul fronte a mare, tale nucleo si articola tramite un assemblaggio di elementi tipici del razionalismo mediterraneo: il grande obl\u00f2 della sala biliardo, il finestrone con sovrastante tettoia a sbalzo e la loggia a cinque campate con i fornici segnati da pilastri binati.\nAl di sotto e in corrispondenza di tale nucleo si sviluppa, sfruttando l'accidentata orografia del lotto, un ulteriore piano di contenuta altezza (adibito a deposito, cantina e garage).\nPer quanto concerne la distribuzione interna, dall'atrio si accede alla galleria vetrata, scenograficamente aperta sul grande salone con affaccio sul mare; nel nucleo a sud sono situati i due corpi scala (padronale e di servizio, la prima caratterizzata per la notevole soluzione dell'elica a sbalzo), il salotto, la sala da pranzo, lo studio e la cucina. Ai due piani superiori le camere (familiari e per gli ospiti), con doppi servizi igienici e guardaroba.\nArchitettura.\nLa villa si configura per il riuscito connubio tra il marcato carattere razionalista (particolarmente evidente nella volumetria semplice e lineare, tagliata da modulari finestre senza alcun risalto) e quella \"mediterraneit\u00e0\" che \u00e8 uno dei caratteri fondanti la nuova architettura fascista italiana.\nTale dicotomia si presenta efficacemente nella diversa soluzione dei due fronti: urbano e razionalista quello sulla pubblica via, privato e articolato tramite un vibrante gioco di portici e logge quello verso il mare.\nPressoch\u00e9 inesistenti, fino ad un'analisi promossa dallo storico Dario Matteoni, le notizie storiche e i commenti su questo interessante edificio: la redazione della piacentiniana \"Architettura\" commenta che \"dal punto di vista estetico \u00e8 da apprezzare la ricca, gaia e, nello stesso tempo, composta movenza volumetrica della composizione. L'espressione \u00e8 sanamente italica ed insieme schiettamente moderna\".\nPi\u00f9 recentemente, un'attenta lettura \u00e8 fornita da Sandra Bonaretti Interessanti anche le foto d'epoca pubblicate, rintracciate dall'autrice nell'archivio Pascoletti e dovute allo scatto colto di Bruno Miniati."}
{"id": "1255454", "revid": "767487", "url": "https://it.wikipedia.org/wiki?curid=1255454", "title": "Topolino e i pellerossi", "text": "Topolino e i pellerossi (\"Pioneer Days\") \u00e8 un film del 1930 diretto da Burt Gillett. \u00c8 un cortometraggio animato della serie \"Mickey Mouse\", prodotto dalla Walt Disney Productions e uscito negli Stati Uniti il 5 dicembre 1930, distribuito dalla Columbia Pictures. Il film non \u00e8 stato doppiato in italiano.\nTrama.\nNel vecchio west, Topolino, Minni, Orazio Cavezza e Clarabella fanno parte di una carovana di coloni americani. Un indiano di vedetta scorge la carovana e, tornato al campo, si prepara per la battaglia con i guerrieri della trib\u00f9. Quella notte, dopo aver messo in cerchio i carri, i pionieri danzano \"The Irish Washerwoman\" e poi ascoltano un vecchio caprone che canta una resa emotiva di \"Nelly Gray\". Proprio in quel momento i pellerossa attaccano e scoppia la battaglia. Topolino e Minni riescono per\u00f2 a mettere in fuga i nemici facendo loro credere che la cavalleria si stia avvicinando, grazie a dei rametti e una bandiera fissati in fila su un tronco.\nEdizioni home video.\nDVD.\nIl cortometraggio \u00e8 incluso nel DVD \"Walt Disney Treasures: Topolino in bianco e nero\"."}
{"id": "1255458", "revid": "6340", "url": "https://it.wikipedia.org/wiki?curid=1255458", "title": "Creativision", "text": ""}
{"id": "1255459", "revid": "110157", "url": "https://it.wikipedia.org/wiki?curid=1255459", "title": "Seewalchen am Attersee", "text": "Seewalchen am Attersee \u00e8 un comune austriaco di 5 464 abitanti nel distretto di V\u00f6cklabruck, in Alta Austria; ha lo status di comune mercato (\"Marktgemeinde\"). "}
{"id": "1255462", "revid": "110157", "url": "https://it.wikipedia.org/wiki?curid=1255462", "title": "Sankt Georgen im Attergau", "text": "Sankt Georgen im Attergau \u00e8 un comune austriaco di 4 385 abitanti nel distretto di V\u00f6cklabruck, in Alta Austria; ha lo status di comune mercato (\"Marktgemeinde\"). "}
{"id": "1255465", "revid": "767487", "url": "https://it.wikipedia.org/wiki?curid=1255465", "title": "Sankt Lorenz", "text": "Sankt Lorenz \u00e8 un comune austriaco di 2 430 abitanti nel distretto di V\u00f6cklabruck, in Alta Austria.\nGeografia fisica.\nIl comune sorge sulle rive del lago Mondsee e si trova sulla strada statale 154 che collega Salisburgo a Graz, parte del tracciato della Romantikstra\u00dfe austriaca. Distante circa 30\u00a0km da Salisburgo si trova a met\u00e0 strada fra Mondsee e Sankt Gilgen. Le sue frazioni sono Gries, Kesuchen, Plomberg, Scharfling, Schwarzindien e Wagnerm\u00fchle.\nInfrastrutture e trasporti.\nUn tempo contava una stazione ferroviaria sulla dismessa linea a scartamento ridotto \"Salzkammergut-Lokalbahn\" (Salisburgo-Bad Ischl), pi\u00f9 altre tre fermate nelle frazioni di Schwarzindien, Plomberg e Scharfling."}
{"id": "1255480", "revid": "110157", "url": "https://it.wikipedia.org/wiki?curid=1255480", "title": "Steinbach am Attersee", "text": "Steinbach am Attersee \u00e8 un comune austriaco di 867 abitanti nel distretto di V\u00f6cklabruck, in Alta Austria."}
{"id": "1255481", "revid": "287204", "url": "https://it.wikipedia.org/wiki?curid=1255481", "title": "Antonio Gallassi", "text": "Quasi nulla si conosce della sua vita, giacch\u00e9 non risultano al giorno d'oggi ricerche pubblicate sul suo conto. In giovent\u00f9 la sua formazione musicale avvenne probabilmente a Napoli. In seguito, tra il 1780 e il 1792, risulta attivo in Portogallo al servizio di Don Gaspar, arcivescovo di Braga. In questo periodo compose quasi esclusivamente musica sacra, fra cui si ricorda un Te Deum.\nI pochi lavori che ci sono giunti seguono il tipico gusto della scuola musicale napoletana affiancato all'impiego di un organico, sia vocale che strumentale, di notevole portata."}
{"id": "1255482", "revid": "104598271", "url": "https://it.wikipedia.org/wiki?curid=1255482", "title": "Comunit\u00e0 montana Valsesia", "text": "La Comunit\u00e0 montana Valsesia \u00e8 stata una comunit\u00e0 montana del Piemonte.\nStoria.\nL'ente univa 28 comuni della Valsesia, con una popolazione di 32.870 (al 31 dicembre 2006) abitanti. Il territorio, con un'estensione di 763 chilometri quadrati, \u00e8 posto a un'altitudine media di 797\u00a0ms.l.m. ed \u00e8 ricoperto di boschi e foreste per circa il 60% della sua superficie.\nL'ente \u00e8 stato soppresso, insieme alle altre comunit\u00e0 montane del Piemonte, con la Legge regionale 28 settembre 2012, n. 11. Ad essa a partire dall'ottobre del 2015 \u00e8 succeduta l\"'Unione Montana dei Comuni della Valsesia\".\nSub-aree.\nL'area della comunit\u00e0 montana veniva convenzionalmente suddivisa in 5 aree secondo la posizione geografica:"}
{"id": "1255484", "revid": "729019", "url": "https://it.wikipedia.org/wiki?curid=1255484", "title": "Arinteo", "text": "Biografia.\nNel 355 era tribuno della schola armaturarum (una delle unita' di cavalleria della guardia imperiale) in Rezia, sotto l'imperatore Costanzo II.\nSotto Giuliano.\nNel 363 partecip\u00f2 alla campagna sasanide del successore di Costanzo, l'imperatore Giuliano; assieme al principe sasanide Ormisda era responsabile, col titolo di \"comes rei militaris\" della cavalleria, schierata sul fianco sinistro della formazione di marcia dell'esercito romano; in seguito, mentre l'esercito si avvicinava alla capitale sasanide Ctesifonte, venne messo a capo di una formazione di fanteria.\nGiuliano mor\u00ec in territorio nemico e i suoi generali tennero un consiglio allo scopo di selezionare il suo successore: Arinteo e Vittore, rappresentanti della fazione cristiana che aveva militato sotto Costanzo II, sostenevano l'elezione di uno dei propri, in opposizione alla fazione gallica e pagana leale a Giuliano e capeggiata da Nevitta e Dagalaifo, che voleva un militare dei suoi sul trono.\nSotto Valente.\nIl nuovo imperatore, il cristiano Gioviano, affid\u00f2 ad Arinteo due ambasciate: la prima assieme a Secondo Saluzio presso i Persiani, che si concluse con la stipula di un pace sfavorevole, ma che permise all'esercito romano di tornare in patria; la seconda in Gallia, allo scopo di confermare Giovino.\nAlla morte di Gioviano (364), sostenne l'elezione del suo successore, Valentiniano I; quando poi questi nomin\u00f2 collega il proprio fratello Valente, dividendosi con lui l'esercito, Vittore e Arinteo andarono a far parte dell'esercito d'Oriente. Al servizio di Valente combatt\u00e9 contro Procopio, un parente di Giuliano che si rivolt\u00f2 nel 365-366. Alla morte di Procopio divenne \"magister peditum\" (\"comandante della fanteria\") d'Oriente; con questo titolo combatt\u00e9 la guerra contro i Goti del 367 e venne inviato a stipulare la pace con loro, ancora una volta assieme a Vittore, nel 369. Nel 371 era in Armenia con un contingente, allo scopo di assistere gli Armeni contro i Sasanidi. Nel 372 fu console.\nMor\u00ec nel 378, mentre era ancora alquanto giovane, secondo le fonti; si fece battezzare sul letto di morte e lasci\u00f2 la madre, la moglie e una figlia. \u00c8 possibile che l'Arinteo prefetto del pretorio in Oriente nel 379/383 fosse suo figlio."}
{"id": "1255485", "revid": "110157", "url": "https://it.wikipedia.org/wiki?curid=1255485", "title": "Stra\u00df im Attergau", "text": "Stra\u00df im Attergau \u00e8 un comune austriaco di 1 475 abitanti nel distretto di V\u00f6cklabruck, in Alta Austria."}
{"id": "1255486", "revid": "289247", "url": "https://it.wikipedia.org/wiki?curid=1255486", "title": "Sistema renina-angiotensina", "text": ""}
{"id": "1255487", "revid": "114287357", "url": "https://it.wikipedia.org/wiki?curid=1255487", "title": "Campionato italiano di calcio da tavolo 1981", "text": "Il settimo campionato italiano di Subbuteo agonistico (calcio da tavolo) venne organizzano dalla F.I.C.M.S. all\u2019Aquila nel 1981. La gara fu suddivisa nella categoria \"Seniores\" e nella categoria \"Juniores\". Quest'ultima riservata ai giocatori \"Under16\".\nRisultati.\nCategoria Seniores.\nFinali.\nFinale 7\u00ba/8\u00ba posto\nNicola Di Lernia - Alessandro Benedetti 2-0\nFinale 5\u00ba/6\u00ba posto\nDavide Massino - Marco Baj 2-0\nFinale 3\u00ba/4\u00ba posto\nAndrea Antiga - Paolo Casali 1-0\nFinale 1\u00ba/2\u00ba posto\nRenzo Frignani - Giancarlo Potecchi 3-2 d.t.s.\nCategoria Juniores.\nFinali.\nFinale 7\u00ba/8\u00ba posto\nTommaso Damiani - De Petris 2-0\nFinale 5\u00ba/6\u00ba posto\nMassimo Averno - Luca Mancini 4-3\nFinale 3\u00ba/4\u00ba posto\nMarcello Cotugno - Francesco Biagini 2-1\nFinale 1\u00ba/2\u00ba posto\nPierpaolo Pesce - Aldo Maggi 4-0 d.t.s."}
{"id": "1255493", "revid": "110157", "url": "https://it.wikipedia.org/wiki?curid=1255493", "title": "Tiefgraben", "text": "Tiefgraben \u00e8 un comune austriaco di 3 987 abitanti nel distretto di V\u00f6cklabruck, in Alta Austria."}
{"id": "1255494", "revid": "110157", "url": "https://it.wikipedia.org/wiki?curid=1255494", "title": "Timelkam", "text": "Timelkam \u00e8 un comune austriaco di 5 918 abitanti nel distretto di V\u00f6cklabruck, in Alta Austria; ha lo status di comune mercato (\"Marktgemeinde\"). "}
{"id": "1255495", "revid": "6923", "url": "https://it.wikipedia.org/wiki?curid=1255495", "title": "Palazzo Marcosanti", "text": "Palazzo Marcosanti (fine XIII secolo), che sorge a Poggio Berni, \u00e8 uno dei complessi fortilizi pi\u00f9 antichi e meglio conservati dell'entroterra riminese. Storicamente \u00e8 noto come Tomba di Poggio Berni poich\u00e9 nel Medioevo il termine Tomba indicava una costruzione fortificata eretta in genere su un'altura o comunque in luogo idoneo alla difesa. La sua origine malatestiana, \u00e8 attestata nel trecento, da alcuni documenti con attribuzione ai beni Malatestiani e da un fregio, in cotto, rappresentante la tipica scacchiera malatestiana ad ornamento di un arco a sesto acuto che d\u00e0 sul cortile interno.\nStoria.\nCastello Marcosanti \u00e8 protagonista di una serie di passaggi di propriet\u00e0 che hanno interessato molte storiche famiglie. A partire dai Malatesta, la fortezza svolse un ruolo importante nella politica delle alleanze familiari assumendo, spesso, il carattere di bene personale andato in dote alle figlie dei Signori che lo hanno posseduto. Per questo Tonino Guerra, affettivamente molto legato a Marcosanti, lo ha rinominato: Il Castello dei Matrimoni.\nNel 1418 la Tomba di Poggio Berni \u00e8 tra i beni elencati come dote di Laura, detta Parisina, figlia di Andrea Malatesta signore di Cesena, andata in sposa a Nicol\u00f2 III Marchese d'Este; Parisina venne uccisa nel 1425, sospetta di corrispondenza amorosa con Ugo suo coetaneo e figlio naturale del marito. Due anni pi\u00f9 tardi il bene torna ai Malatesta come appannaggio dotale di Margherita d\u00b4Este figlia di Nicol\u00f2 III e sposa di Roberto Galeotto Malatesta. Dopo un possesso temporaneo di Violante da Montefeltro, vedova del signore di Cesena Novello Malatesta, la Tumba Podii Ibernorum fu acquistata dal cardinale Stefano Nardini che nel 1473 la don\u00f2 al nipote il Conte Cristoforo Nardini da Forl\u00ec che aveva sposato Contessina Malatesta, figlia naturale di Sigismondo.\nNei successivi tre secoli, il Papato entr\u00f2 pi\u00f9 volte in possesso del Castello succedendo ai Nardini e alla casata dei Montefeltro. A Cristoforo Nardini, morto nella battaglia di Colle Val d\u00b4Elsa del 1479, succedette il figlio naturale Pietro che si macchi\u00f2 di varie scelleratezze e neanche la sua morte bast\u00f2 a placare l'ira di Papa Innocenzo VIII che con Bolla Papale del 12 dicembre 1489 fece imprigionare a vita tutti i membri della famiglia. Dopo tre anni, il 23 maggio 1492, la segregazione dei Nardini venne commutata con la donazione alla Camera Apostolica di quasi tutti i loro beni fra i quali spiccano il Fortilitium e la vasta tenuta di Poggio Berni con tutti i diritti di giurisdizione gi\u00e0 concessi a questo possedimento da privilegi papali ed imperiali.\nIl 16 luglio 1492 Innocenzo VIII cede il fortilizio di Poggio Berni a Giovanni della Rovere d\u00b4Aragona, padre di Francesco Maria, il futuro Duca di Urbino. Nel settembre 1493 il bene passa a Doria che sei mesi pi\u00f9 tardi lo cede a Guidubaldo I, ultimo duca d'Urbino di casa Montefeltro, marito di Elisabetta Gonzaga. Nel 1557 Guidubaldo II Duca d'Urbino cede Castello e tenuta al Conte Orazio I di Carpegna. Nemmeno un anno dopo, il 28 settembre 1558, questi lo cede al cardinale di Urbino, Giulio della Rovere, che temporaneamente riesce a ottenerne il ritorno ai beni della sua famiglia.\nIl Castello di Poggio Berni, con la sua tenuta, mantiene la connotazione di bene personale legato all'appannaggio della dote anche in un solenne atto pubblico, messo a punto dopo lunghe trattative, fra la Curia romana, Francesco Maria II della Rovere Duca d'Urbino ed il Granducato di Toscana. Nell'importante convenzione, stipulata il 30 aprile 1624, i beni allodiali e l'eredit\u00e0 dell'ultimo Duca d'Urbino sono attribuiti alla nipote Vittoria della Rovere, sposata ancora bambina a Ferdinando II de Medici, figlio del Granduca di Toscana; Castello e tenuta sono ricordati con particolare considerazione fra i beni dotali di Vittoria e proprio in virt\u00f9 del loro prestigio restano ai De Medici nonostante la lontananza dagli altri domini del Granducato in Romagna.\nNel 1738, con l'estinzione della casa Medicea, l'intera propriet\u00e0 passa ai Lorena i quali per\u00f2 la cedono nel momento in cui assurgono all'Impero d'Austria; nel 1763 Francesco di Lorena, marito dell'Imperatrice Maria Teresa d'Austria, cede infatti la propriet\u00e0 alla Camera Apostolica. Nel 1778, a distanza di 15 anni, il bene passa alla famiglia dei Principi Albani che vi restano per oltre un secolo; a seguito di questo passaggio l'edificio prende il nome di Palazzo Albani.\nIl 3 ottobre 1889 il Principe Cesare Albani di Milano cede il Palazzo e relativa tenuta all'Avv. Paolo Marcosanti. L'antica tenuta man mano si smembra. Durante la seconda guerra mondiale l'edificio subisce ingenti danni e nell'immediato dopoguerra i Marcosanti alienano il Palazzo e la tenuta smembrando la propriet\u00e0 Il degrado del complesso monumentale si stava avvicinando alla irreversibilit\u00e0, quando, nel 1974, l'attuale propriet\u00e0 inizia e completa, per quanto ancora possibile, il recupero ed il restauro scientifico del Palazzo restituendogli dignit\u00e0 nell'utilizzo e il fascino della dimora nobiliare che richiama suggestive memorie storiche."}
{"id": "1255499", "revid": "110157", "url": "https://it.wikipedia.org/wiki?curid=1255499", "title": "Ungenach", "text": "Ungenach \u00e8 un comune austriaco di 1 498 abitanti nel distretto di V\u00f6cklabruck, in Alta Austria."}
{"id": "1255502", "revid": "486946", "url": "https://it.wikipedia.org/wiki?curid=1255502", "title": "Associazione Sportiva Noicattaro Calcio", "text": ""}
{"id": "1255503", "revid": "110283938", "url": "https://it.wikipedia.org/wiki?curid=1255503", "title": "If (Pink Floyd)", "text": "If \u00e8 il pezzo d'apertura del secondo lato di \"Atom Heart Mother\", scritto e interpretato da Roger Waters.\nIl brano.\nUn semplice arpeggio di chitarra introduce la voce di Roger Waters. \u00c8 una delle canzoni pi\u00f9 intime scritte dal bassista e si riferisce agli aspetti pi\u00f9 difficili del suo carattere. Qualche critico ha affermato che il brano rappresenta il primo tentativo di esprimere i sensi di colpa provati da Waters per il modo in cui lui si era comportato con Syd Barrett, estromettendolo di fatto dalla band (era stato proprio lui a comunicare all'amico che il suo contributo nel gruppo non era pi\u00f9 gradito).\nIl testo del brano \u00e8 impostato come l'omonima poesia di Rudyard Kipling, con la differenza che il grande poeta si rivolge al figlio mentre l'autore del brano a se stesso.\nCover e riferimenti.\nNeil Hannon, cantante e leader dei \"Divine Comedy\", si \u00e8 ispirato alla canzone per la sua \"If\", contenuta in \"A Short Album About Love\" del 1997. Nel 2003 il cantautore italiano Morgan ha inciso una reinterpretazione del brano in lingua italiana (con il titolo \"Se\") nel suo album \"Canzoni dell'appartamento\"."}
{"id": "1255504", "revid": "169529", "url": "https://it.wikipedia.org/wiki?curid=1255504", "title": "De Pretore Vincenzo", "text": "De Pretore Vincenzo \u00e8 una commedia di Eduardo de Filippo rappresentata la prima volta nel 1957 e inserita dallo stesso autore nel gruppo di opere che ha chiamato \"Cantata dei giorni dispari\".\nTrama.\nIl sipario si apre su una stanza al buio dove dorme De Pretore Vincenzo un giovane ladruncolo a cui piace fare una vita comoda e senza privazioni che si procura con ripetuti, piccoli furti. \u00c8 una vita facile senza fatiche ma con la costante paura di essere arrestati. Dopo che la portiera lo ha svegliato portandogli la colazione entra nella stanza Ninuccia, una giovanissima serva, innamorata persa del giovane al quale confida di volerlo sposare a tutti i costi, altrimenti si uccider\u00e0.\nDe Pretore racconta alla ragazza, inframmezzando il suo discorso con un cantilenante \u00abMi spieco? \u00c8 giusto?\u00bb, di avere trovato un antico prezioso anello che \u00e8 convinto sia stato il destino a portare nelle sue mani. Egli crede infatti che quell'anello sia per lui come il segno della sua appartenenza ad una nobile famiglia. Il giovane racconta a Ninuccia di venire da Melizzano, un paese dell'entroterra napoletano, dove era stato allevato da una donna, Maria, che lavorava nel palazzo del signore del luogo insieme al marito, Giuseppe. Maria gli aveva sempre raccontato che era stato portato in paese da una lussuosa auto e abbandonato. Egli quindi \u00e8 convinto di essere nobile, di avere diritto ad una vita corrispondente al suo rango e quindi di voler sposare una donna degna di lui e non una povera sguattera come Ninuccia, che per campare lava bottiglie in un'osteria. Anche lui ama la giovane ma la sposer\u00e0 solo dopo essersi arricchito col suo \"lavoro\". Ma Ninuccia non vuole aspettare: vuol fare subito l'amore con il giovane ladro, che non potr\u00e0 per\u00f2 esaudire il suo desiderio poich\u00e9 arrivano i carabinieri che lo arrestano.\nIl quadro successivo mostra Ninuccia che aspetta, in una piazzetta dove campeggia una statua semiabbandonata, scorticata e polverosa di san Giuseppe, il ritorno dalla galera di De Pretore. Ninuccia, animata da una sincera fede popolare, invita il giovane ad affidare la sua vita alla protezione di un santo e per convincerlo gli racconta storie di grandi miracoli. Il giovane si persuade e sceglie come santo protettore il S.Giuseppe della piazzetta e, dopo aver fatto allontanare Ninuccia, in un colloquio semiserio col santo gli promette un grande restauro se lo aiuter\u00e0 nel suo mestiere di ladro. I miracoli cominciano subito: nella piazza arrivano dei turisti stranieri che il giovane deruba facilmente.\n\u00c8 passato del tempo: in una specie di sarabanda, nella piazza rimessa a nuovo, dove splende di luci la statua del santo, De Pretore, saltando come un invasato ruba sfacciatamente a destra e a manca, senza che nessuno se ne accorga, e contemporaneamente offre grandi ceri \"per grazia ricevuta\" al santo. E cos\u00ec continua, convinto che la sacra protezione lo renda come invisibile, sottraendo apertamente una borsa a un impiegato di banca che per\u00f2 reagisce sparandogli e ferendolo a morte.\nNella scena successiva appare, in una sorta di quadro popolare a forti tinte dove predomina il colore rosso delle mele e del sangue sul camicione bianco della tenuta celestiale di De Pretore, il paese di Melizzano che deve il suo nome alle mele che infatti sono ammucchiate in enorme quantit\u00e0 da ogni parte. De Pretore si trova, senza sapere come n\u00e9 perch\u00e9, di fronte al palazzo del Signore della sua infanzia e chiede di entrare mostrando il suo nobile anello come segno della sua nobile discendenza. Compare anche Ninuccia, vestita signorilmente, che gli fa capire che ormai \u00e8 morto. Allora, pensa De Pretore, \u00e8 inutile farsi accogliere dal Signore tanto vale cercare di entrare in Paradiso. Dovr\u00e0 per\u00f2 convincere san Pietro, e farsi accompagnare dalla Madonna, che ha l'aspetto della madre adottiva e da san Giuseppe che ha le sembianze del tabaccaio della piazzetta, anche lui truffato da De Pretore quando era in vita.\n\u00c8 un Paradiso-Melizzano quello che vede De Pretore, che somiglia agli splendidi presepi barocchi napoletani con tutti i classici personaggi della sacra rappresentazione. De Pretore pretende la protezione di san Giuseppe che, preso da simpatia, lo accompagna dal Signore che deve decidere se accoglierlo o meno nel suo palazzo. Impietosito dal triste destino del giovane il Signore comanda: \"De Pretore Vincenzo rimarr\u00e0 in casa mia... Mi spiego? \u00c8 giusto?\". Su questo intercalare usato spesso nel parlare da De Pretore, \"mi spiego e giusto\", ripetuto in coro sempre pi\u00f9 sottovoce dai personaggi si chiude la scena.\nL'ultimo quadro della commedia rappresenta una \u00ab\"squallida stanzetta del pronto soccorso\"\u00bb dove De Pretore sta morendo tra la disperazione di Ninuccia che chiede di riavere l'anello del giovane ad un infermiere che le domanda chi essa sia. Ninuccia risponde: \"Nessuno\".\nStoria della commedia.\nIn una intervista Luciano Lucignani, critico teatrale, narra come nacque questa commedia di Eduardo. Egli nel 1956 aveva letto un poemetto di Eduardo scritto nel 1948 intitolato \"Vincenzo De Pretore\" e gli era subito apparso chiaro come questo testo potesse essere facilmente tradotto in una commedia. Ne aveva parlato con lo stesso autore che stranamente aveva subito accettato l'idea.\nPer una serie d'impegni di Eduardo che avevano ritardato la realizzazione del progetto i due finalmente si ritrovarono a Parigi, in un albergo del Lungosenna per scrivere il copione. Lucignani racconta che dopo aver riflettuto per pochi minuti Eduardo disse: \"Atto primo scena prima\", cominciando a dettare il testo della commedia come se lo avesse gi\u00e0 completo nella sua mente. Si interrompeva solo per certe osservazioni di Lucignani, che accettava di buon grado modificando il testo che alla fine non era altro che la traduzione in prosa dei versi del poemetto. Il primo atto fu terminato in una quindicina di giorni. Nel frattempo Eduardo seguiva le prove pomeridiane della sua commedia \"Questi fantasmi!\" che doveva andare in scena a Parigi e quindi si lavorava alla nuova commedia solo la mattina. Dopo il grande successo della rappresentazione parigina, tornato a Roma, Eduardo concluse in una settimana il secondo atto.\nLucignani nel frattempo aveva preparato l'allestimento al teatro dei Servi a Roma di propriet\u00e0 di religiosi, dove, scritto in breve tempo anche il terzo atto, la commedia and\u00f2 in scena con il titolo di \"De Pretore Vincenzo\" ; titolo diverso dal poemetto, poich\u00e9 Eduardo ne voleva mettere in rilievo il modo popolare, alla napoletana, di presentarsi facendo precedere il cognome al nome. Il terzo atto dava qualche preoccupazione agli impresari: secondo loro aveva qualcosa di blasfemo con quel Padreterno che era simile a un commissario di polizia e con gli angeli che lo attorniavano raffigurati come dei poliziotti. Senza considerare la \"scandalosa\" scena iniziale, sia pure interrotta prima della naturale conclusione, dove Ninuccia, quasi antesignana di certe tematiche femministe, accetta, messa alla prova da De Pretore che vuole saggiare la sua ingenuit\u00e0, di fare l'amore con il giovane senza badare, lei sinceramente religiosa, a vincoli sacri matrimoniali.\nCerto il messaggio che veniva dalla commedia non era sicuramente gradito alla gerarchia ecclesiastica: puntualmente i giornali cattolici attaccarono ferocemente la commedia, che pure aveva avuto un enorme successo. Perci\u00f2 i religiosi proprietari del teatro li costrinsero ad andarsene e a trovarne uno nuovo che fu il Valle di Roma, dove per\u00f2, dopo una settimana, dovettero interrompere le rappresentazioni poich\u00e9 non si aveva di che pagare l'affitto.\nLa commedia aveva dato grandi soddisfazioni per il successo di pubblico ottenuto ma scarso fu il risultato economico. Eduardo, che era rimasto molto amareggiato da questa vicenda, fu invece difeso dalla stampa di sinistra e da quel momento incominci\u00f2 a spostarsi, lui che non aveva precise idee politiche, verso l'area culturale della sinistra. In certe sue commedie successive a De Pretore Vincenzo, ancora si percepisce questo suo malanimo verso quel clero cattolico che aveva ostacolato il successo della commedia.\nAnalisi della commedia.\nIl tema della giustizia \u00e8 centrale in questa commedia, come in altre commedie di Eduardo.\nEgli ci racconta come fosse stato ispirato per il poemetto da cui \u00e8 tratto il dramma da un avvenimento a cui a 14 anni aveva assistito al tribunale di Napoli: \u00ab\"Mi viene alla memoria quando vidi in una mattinata d'inverno, quelle squallide aule della Sezione Penale: tre ragazzi napoletani, smunti, magri, laceri, sudati, sporchi, incatenati tutti e tre con catene e bracciali non so se di acciaio o di ferro, dovevano essere giudicati per dei furtarelli, penso fossero stati scippi commessi chiss\u00e0 quanto tempo prima. Quello che mi rimase veramente impresso fu questo: il primo ladruncolo fu giudicato e condannato, ma non pot\u00e9 rassegnarsi che fossero giudicati anche gli altri due incatenati con lui ... Naturalmente, tra una sentenza e l'altra passa del tempo, perch\u00e9 in tribunale hanno fatto l'abitudine a questi disgraziati, non fanno pi\u00f9 pena a nessuno; ... e quindi il magistrato impartiva ordini, l'usciere parlava forte di cose sue con altre persone, c'era l'indifferenza, ecco, nei confronti del ragazzo condannato, il quale ad un certo punto si alz\u00f2 e disse: \u00abIo me ne voglio andare. Mi avete condannato fatemi portare via. Basta qua non ci voglio restare.\u00bb Non gli dettero ascolto, anzi l'obbligarono a sedersi. Improvvisamente nel giovane esplosero violente la rabbia, la ribellione; per sfogarle si batt\u00e9 le catene e i bracciali sulla fronte, cos\u00ec forte che schizzi di sangue macchiarono le pareti e il suo viso divenne una maschera di sangue. Nemmeno allora fu portato via... Il presidente fece sgomberare l'aula, tutti uscirono, e io pure fui contento di tornare a respirare aria libera. Fu un'esperienza tremenda per me\"\u00bb\nDe Pretore \u00e8 vero \u00e8 un \"mariuolo\" ma ha una sua filosofia che lo giustifica agli occhi di Eduardo: \u00ab\"Qui sulla terra... c'\u00e8 tanta gente che il bene se lo butta per la faccia, che non guarda se spende dieci o mille, che se spende mille, nel momento stesso che le ha spese, non ci pensa pi\u00f9. Allora...se io tolgo cinquecento a quello che spende mille, quale \u00e8 il male che gli faccio? Io ho rubato...cos\u00ec senza orientamento, alla \"come succede\", ma...[dice rivolto al santo della piazzetta] se voi mi fate incontrare sulla mia strada persone come quelle che vi ho detto prima, io posso prendere da loro quello che mi serve senza avere nessuno scrupolo di coscienza\"\u00bb Quindi egli giustamente ruba \"senza scrupolo di coscienza\" perch\u00e9 ruba per vivere e se muore per rubare questo lo deve assolvere agli occhi del Signore.\nMa il cielo non bada a quello che \u00e8 accaduto a De Pretore, neppure san Giuseppe il suo protettore (poich\u00e9 c'\u00e8 bisogno di protettori che ti raccomandino ai \"signori\" in terra e in cielo), si \u00e8 accorto di nulla quando lo hanno ucciso, eppure il giovane lo ha onorato con candele e preghiere. Ma persino lo stesso Signore \u00e8 lontano dalle faccende umane della povera gente. De Pretore quando gli racconta la sua vita gli deve addirittura spiegare, a lui che \u00e8 onnisciente, che vuol dire \"figlio di padre ignoto\" anche se poi \u00e8 una strana definizione questa poich\u00e9 macchia la reputazione sociale dei figli innocenti e salva quella dei padri colpevoli.\nQual \u00e8 la colpa di De Pretore? Di essere vissuto come un ignorante, se avesse potuto andare a scuola forse la sua vita sarebbe stata diversa. \u00c8 questo un tema che stette particolarmente a cuore a Eduardo che s'interess\u00f2 molto del fenomeno napoletano della delinquenza giovanile. Da senatore a vita s'impegn\u00f2 per questi giovani delinquenti che aveva visitato e con cui aveva parlato all'Istituto di rieducazione dei minori del Filangieri di Napoli e che cerc\u00f2 di aiutare concretamente devolvendo una grande somma e i guadagni delle sue recite per questi giovani napoletani che, come dice Ninuccia, al termine della commedia, sono considerati dalla societ\u00e0: \u00abNessuno\u00bb."}
{"id": "1255508", "revid": "114113894", "url": "https://it.wikipedia.org/wiki?curid=1255508", "title": "Summer '68", "text": "Summer '68 \u00e8 il secondo brano del lato B di \"Atom Heart Mother\" dei Pink Floyd, scritto e interpretato da Richard Wright.\nIl brano.\nIl brano, ispirato musicalmente da B\u00e9la Bart\u00f3k, era particolarmente caro al tastierista Rick Wright. Tema della canzone, gi\u00e0 presente in \"Paint Box\" e ripreso anche in successive composizioni (\"Stay\" in \"Obscured by Clouds\"), \u00e8 la disillusione del musicista alle prese con gli aspetti peggiori della vita \"on the road\". Lo spunto \u00e8 l'ennesimo \"flirt\" con una groupie finito male: il brano \u00e8 una sofferta rivelazione delle proprie avventure alla moglie (Wright si \u00e8 sposato con Juliette Gale nel 1965).\nTesto.\npoi lentamente sale e si velocizza nel ritornello:"}
{"id": "1255509", "revid": "1048993", "url": "https://it.wikipedia.org/wiki?curid=1255509", "title": "Guia Jelo", "text": "Biografia.\nGuia Jelo \u00e8 un'attrice siciliana. Scoperta da Turi Ferro, si \u00e8 formata al Teatro Stabile di Catania, negli anni settanta col maestro Giuseppe Di Martino e al Piccolo di Milano con Giorgio Strehler.\nNel cinema ha esordito con Pasquale Squitieri a fianco di Claudia Cardinale, Giuliano Gemma e Michele Placido in \"Corleone\" e con Marco Ferreri a fianco di Roberto Benigni in \"Chiedo asilo\". In seguito ha interpretato una trentina di pellicole.\nIn televisione \u00e8 apparsa nelle fiction \"La piovra 9 - Il patto\", \"Il commissario Montalbano\", \"Incantesimo 7 e 8\", \"I Cesaroni 3\" e molte altre, con ruoli da protagonista.\nIn teatro (particolarmente al Teatro Stabile di Catania per 43 anni e al Teatro Vitaliano Brancati di Catania) \u00e8 stata interprete di testi di Pirandello, Verga, Martoglio, Rosso di San Secondo. Negli anni novanta \u00e8 coprotagonista con Michele Placido di \"Lo sguardo dal ponte\" per il quale vince il premio Randone. Con lo stesso Placido, nel 2017/2018 recita in \"Sei personaggi in cerca d'autore\" di Pirandello, teatro Quirino e tourn\u00e8 nazionale. Nel 1999/2000 ha debuttato al Burg Theater di Vienna in \"Questa sera si recita a soggetto\" di Pirandello, per la regia di K. Bayer nel ruolo della \"generala\". \nNel giugno 2015 ha ricevuto l'onorificenza di Cavaliere al Merito della Repubblica.\nDa dieci anni scrive per la testata \"La Sicilia\" nel magazine mensile \"Sicilia in Rosa\" in una rubrica della posta del cuore intitolata \"jelodicoaguia\" e pubblica nel maggio 2016 il suo primo libro dal titolo \"Donna Giudizia\" che contiene una raccolta di lettere e risposte di questa rubrica.\n\u00c8 direttrice artistica della stagione teatrale del teatro Nino Martoglio di Belpasso (CT).\nVita privata.\nGuia Jelo \u00e8 stata sposata con uno skipper di barche a vela catanese, da cui ha poi divorziato; da lui l'attrice ha avuto due figli, Vincenzo Filippo e Giovanna Adelaide (quest'ultima \u00e8 scenografa e costumista)."}
{"id": "1255510", "revid": "1318658", "url": "https://it.wikipedia.org/wiki?curid=1255510", "title": "Ponte dell'Ammiraglio", "text": "Il ponte dell'Ammiraglio \u00e8 un ponte a dodici arcate di epoca gotica visibile dall'attuale corso dei Mille a Palermo, e dal 2015 \u00e8 Patrimonio dell'umanit\u00e0 protetto dall'Unesco.\nStoria.\nFu completato intorno al 1131 per volere di Giorgio d'Antiochia, ammiraglio del re Ruggero II di Sicilia, un anno dopo la nascita del Regno di Sicilia, per collegare la citt\u00e0 (divenuta capitale) ai giardini posti al di l\u00e0 del fiume Oreto. Rappresenta per la vasta piazza, denominata \"Scaffa\", un monumento simbolo del collegamento tra il centro della citt\u00e0 e la zona periferica Brancaccio.\nL'uso degli archi molto acuti caratteristici permetteva al ponte di sopportare carichi elevatissimi; interessante anche l'apertura d'archi minori tra le spalle di quelli grandi per alleggerire la struttura e la pressione del fiume sottostante. Il ponte infatti resistette senza problemi persino alla terribile Alluvione di Palermo del febbraio 1931.\nIl 27 maggio dell'anno 1860, nel corso della spedizione dei Mille, Garibaldi proprio su questo ponte e nella vicina via di Porta Termini si scontr\u00f2 con le truppe dei Borboni, l\u00ec schierate perch\u00e9 il ponte era un ingresso nella citt\u00e0 per chi veniva da mezzogiorno: Garibaldi proveniva infatti dal Monte Grifone, e precisamente dalla frazione di Gibilrossa. Lo scontro al ponte dell'Ammiraglio provoc\u00f2 l'insurrezione di Palermo.\nOra sotto gli archi del ponte normanno non scorre pi\u00f9 il fiume, dopo che il suo corso fu deviato a causa dei suoi continui straripamenti. Questo ha anche consentito l'allargamento del Corso dei Mille. Sotto il ponte dell'Ammiraglio oggi si trova un giardino, con attorno viali alberati, agavi e altre variet\u00e0 di piante grasse.\nIl ponte ha ottenuto un incremento di presenze turistiche con l'inaugurazione del tram di Palermo: infatti il ponte con la piazza omonima sono divenuti una delle principali fermate del percorso della linea 1.\nDal 3 luglio 2015 fa parte del Patrimonio dell'umanit\u00e0 (UNESCO) nell'ambito dell'\"itinerario Palermo arabo-normanna e le cattedrali di Cefal\u00f9 e Monreale\"."}
{"id": "1255511", "revid": "968817", "url": "https://it.wikipedia.org/wiki?curid=1255511", "title": "Unterach am Attersee", "text": "Unterach am Attersee \u00e8 un comune austriaco di 1 462 abitanti nel distretto di V\u00f6cklabruck, in Alta Austria."}
{"id": "1255513", "revid": "110635933", "url": "https://it.wikipedia.org/wiki?curid=1255513", "title": "Fat Old Sun", "text": "Fat Old Sun \u00e8 la terza traccia del Lato B dell'album \"Atom Heart Mother\" del gruppo inglese Pink Floyd. \u00c8 stata scritta interamente da David Gilmour.\nIl brano.\nL'ispirazione per questa canzone risale a quando Roger Waters compose \"Grantchester Meadows\", in ricordo della propria infanzia (\"Ummagumma\" 1969). Anche Gilmour prov\u00f2 a scrivere una sua versione. Le campane in lontananza introducono il tema del passato, dei ricordi prima che la chitarra introduca dolcemente un accorato arpeggio. Gilmour canta il testo in modo malinconico, quasi per s\u00e9 stesso, finch\u00e9 la voce scompare lontano e riparte la chitarra. Qualche critico fece notare la somiglianza tra la canzone e \"Lazy Old Sun\" dei Kinks (contenuta nell'album \"Something Else by the Kinks\" del 1967), e Gilmour dichiar\u00f2 di essere forse rimasto colpito a livello inconscio dal brano di Ray Davies, senza per\u00f2 ispirarvisi in prima persona. Inoltre, in un'altra canzone dei Kinks, \"Big Black Smoke\", \u00e8 presente anche lo stesso suono di campane udibile nel brano di Gilmour.\nTesto.\nEsiste un certo equilibrio tra voce e strumenti: \nMolte sono le immagini che ritroveremo nella produzione successiva dei Floyd: il periodo della fanciullezza idilliaca, il difficile mondo degli adulti, il sole (simbolo di cambiamento\u00a0\u2013 vedere anche il video di \"Comfortably Numb\" su \"The Wall\" il film).\nInsieme a \"High Hopes\" su \"The Division Bell\" \u00e8 la terza canzone che parla della citt\u00e0 natale di Barrett, Waters e Gilmour, Cambridge.\nEsecuzioni dal vivo.\nNegli anni settanta, quando i Pink Floyd lo eseguivano dal vivo (le uniche testimonianze ufficiali rimaste sono le registrazioni live per la BBC nel programma di John Peel) il brano veniva lentamente trasformato in una tipica rock jam floydiana piena di improvvisazioni.\nAncora pi\u00f9 recentemente, il brano \u00e8 stato eseguito in chiave acustica, sempre da David Gilmour, senza per\u00f2 l'assolo finale."}
{"id": "1255517", "revid": "1543377", "url": "https://it.wikipedia.org/wiki?curid=1255517", "title": "Alan's Psychedelic Breakfast", "text": "Alan's Psychedelic Breakfast (\"la colazione psichedelica di Alan\") \u00e8 il brano conclusivo dell'album \"Atom Heart Mother\" dei Pink Floyd. Accreditato a tutt'e quattro i componenti del gruppo, venne principalmente ideato dal batterista Nick Mason, il quale ebbe l'idea di realizzare un brano strumentale con in sottofondo i rumori di una colazione. Infatti i suoni furono registrati da lui stesso. La parte musicale fu scritta da Wright, Gilmour e Mason, mentre i contributi di Waters si limitano al solo aiuto nell'inserimento degli effetti su nastro. Si tratta di un brano strumentale di \"musique concr\u00e8te\" diviso in tre sezioni. I Pink Floyd, nonostante il lavoro certosino di rifinitura, non furono mai soddisfatti del risultato finale, trovandolo scadente. Gilmour defin\u00ec il suo contributo al brano, messo insieme all'ultimo minuto, \"una schifezza totale\".\nIl brano.\nLa traccia vede i Pink Floyd suonare in sottofondo mentre il roadie della band, Alan Styles (che appare sul retro di copertina dell'album \"Ummagumma\"), si prepara la colazione parlottando tra s\u00e9 e s\u00e9 (\"\u00abA cup of coffee... Marmalade, I like marmalade\u00bb\"), e ripensando alle passate colazioni fatte in America (\"\u00abBreakfast in Los Angeles. Macrobiotic stuff...\u00bb\"). In aggiunta al parlato, i rumori che Alan produce mentre si prepara da mangiare, come accendere i fornelli, friggere il bacon, mettere i cereali nel latte, bere e mangiare vigorosamente, ecc... sono chiaramente udibili in sottofondo, donando alla traccia un andamento concettuale sperimentale. All'inizio del brano, \u00e8 possibile sentire Alan, in ciabatte, mentre entra in cucina. Alla fine, invece, lo sentiamo lavare le stoviglie prima di uscire dalla stanza.\nStruttura.\nLa struttura del pezzo ricalca lo schema dei precedenti lavori strumentali: una base di chitarra, piano, basso e batteria. A legare insieme le diverse parti, una studiata sequenza di intermezzi parlati pieni di effetti sonori. Negli anni precedenti, i Floyd avevano sperimentato con successo la musique concrete (si veda la colonna sonora \"The Body\") e Mason e Waters spesso lavoravano nei propri studi domestici per registrare suoni e rumori che traevano origine dal quotidiano.\nLo spunto per questo pezzo, che in parte gi\u00e0 veniva eseguito con un diverso titolo nella live suite \"The Man\" del 1969, deriva da una folle jam tenutasi in una delle ultime apparizioni dal vivo di Syd Barrett nel 1968. Il primo leader dei Floyd nel bel mezzo di un concerto abbandon\u00f2 la scena per ritirarsi nelle quinte. Poco dopo riapparve con un fornello da campo e una padella. Mentre i suoi compagni si esibivano Syd prese il microfono e lo piazz\u00f2 vicino al fornello; tir\u00f2 fuori un uovo e se lo cucin\u00f2 davanti a tutti, mentre il microfono restituiva in stereo a tutti gli astanti, lo sfrigolio della cottura.\nIntermezzi simili, ma certamente meno pittoreschi, furono proseguiti dai Floyd anche dopo Syd: il momento della pausa nei concerti era l'aspetto teatrale delle loro esibizioni (i Pink Floyd si fermavano al centro del palco dove i fedeli roadies avevano preparato per loro un tavolino con un servizio fumante di t\u00e8).\nNell'ultimo concerto tenuto a Firenze da David Gilmour nel tour del suo disco \"On an Island\", il chitarrista, dopo la pausa tra prima e seconda parte, \u00e8 risalito sul palco con una serie di bottiglie di Chianti. Fingendo di sorseggiare un buon bicchiere di vino, ha introdotto \"Shine On You Crazy Diamond\": i bordi dei calici ripieni di vino (in realt\u00e0 di acqua), venivano sfiorati da un artista di strada incontrato per caso da David Gilmour nel pomeriggio prima del concerto (filmato incluso negli extra del DVD live relativo) e amplificati per mezzo di microfoni, creando cos\u00ec il suggestivo tappeto sonoro.\nGli effetti sonori di questo brano erano stati registrati da Nick Mason nella propria casa con un registratore a bobina Revox. Alan Styles il roadie che preparava la colazione ai Floyd, in una mattina di registrazioni domestiche, forn\u00ec con la sua voce registrata un commento a quanto stesse facendo.\nAnalisi della suite.\nA: \"Rise and Shine\".\nIl brano si apre con un rubinetto che gocciola, stoviglie che si urtano e un commento di Alan Styles che fa l'elenco di quello che c'\u00e8 sulla tavola; un fiammifero che tenta di accendersi d\u00e0 l'avvio a un pezzo di piano che duetta con la chitarra lap steel di Gilmour, scritto da Wright, lo stesso Gilmour e Mason.\nB: \"Sunny Side Up\".\nUn nuovo commento di Alan introduce questa seconda parte: ora il fido roadie dei Floyd sta mangiando la colazione che si \u00e8 preparato. Gilmour in veste acustica duetta con s\u00e9 stesso, in una parte scritta da lui. Ancora rumori di fondo e la voce di Styles che ci porta nella parte successiva.\nC: \"Morning Glory\".\nNella sezione finale si fa riferimento ai semi dell'ipomea (semi di una pianta con effetti allucinogeni), particolarmente amati da Alan. Riparte la base di piano e organo composta da Wright con la chitarra elettrica di Gilmour a chiudere la sequenza. Vi sono contributi musicali anche di Mason. Sul finire del brano nuovamente i rumori delle stoviglie lavate e il rubinetto che gocciola (se si fa attenzione si pu\u00f2 ascoltare un'auto in lontananza che passa davanti alla casa di Mason). Sul vinile, il rumore del rubinetto che gocciola nel finale, per un artificio tecnico, si ripeteva all'infinito (lo stesso artificio era stato usato qualche anno prima sull'album dei Beatles, \"Sgt. Pepper's Lonely Hearts Club Band\", alla fine di \"A Day in the Life\")."}
{"id": "1255520", "revid": "106356", "url": "https://it.wikipedia.org/wiki?curid=1255520", "title": "Full Monty", "text": ""}
{"id": "1255525", "revid": "140586", "url": "https://it.wikipedia.org/wiki?curid=1255525", "title": "Society and solitude", "text": ""}
{"id": "1255528", "revid": "547034", "url": "https://it.wikipedia.org/wiki?curid=1255528", "title": "Society and Solitude", "text": "Society and Solitude \u00e8 una raccolta di saggi pubblicati da Ralph Waldo Emerson nel 1870, all'et\u00e0 di 67 anni.\nQuesto volume \u00e8 considerato l'ultimo grande libro di Emerson. In effetti \u00e8, fra gli ultimi volumi dell'autore, quello su cui si pu\u00f2 stare pi\u00f9 sicuri della mancanza di manipolazioni da parte degli editor di Emerson. Contiene i saggi \"\"Societ\u00e0 e solitudine\", \"Civilizzazione\", \"Arte\", \"Eloquenza\", \"Vita domestica\", \"Agricoltura\", \"Le opere e i giorni\", \"Libri\", \"Clubs\", \"Coraggio\", \"Successo\", \"Anzianit\u00e0\"\".\nQuest'opera faceva parte della biblioteca di Friedrich Nietzsche, che ammirava Emerson. \"Society and Solitude\", che difficilmente si potrebbe far rientrare nella categoria del Trascendentalismo, \u00e8 piuttosto un importante esempio della filosofia protopragmatista di Emerson."}
{"id": "1255530", "revid": "74801", "url": "https://it.wikipedia.org/wiki?curid=1255530", "title": "Beaver Creek", "text": "Beaver Creek \u00e8 una stazione sciistica del Colorado. Sorge presso la citt\u00e0 di Avon, sviluppandosi a un'altitudine compresa tra i e i metri sul livello del mare e costituendo un unico comprensorio sciistico con Vail; consta di 146 piste, che coprono una superficie di , e di sedici impianti di risalita. Ospita regolarmente gare della Coppa del mondo di sci alpino e nel 1999, insieme a Vail, vi si sono tenuti i Campionati mondiali di sci alpino, ripetuti poi nel 2015."}
{"id": "1255547", "revid": "767487", "url": "https://it.wikipedia.org/wiki?curid=1255547", "title": "Pok\u00e9mon 2 - La forza di uno", "text": "Pok\u00e9mon 2 - La forza di uno, noto anche con il titolo Pok\u00e9mon 2000 (in inglese \"Pok\u00e9mon: The Movie 2000\", in giapponese \u5287\u5834\u7248\u30dd\u30b1\u30c3\u30c8\u30e2\u30f3\u30b9\u30bf\u30fc \u5e7b\u306e\u30dd\u30b1\u30e2\u30f3 \u30eb\u30ae\u30a2\u7206\u8a95 \"Gekij\u014dban Poketto Monsut\u0101 Maboroshi no Pokemon Rugia Bakutan\") \u00e8 un film d'animazione del 1999 diretto da Kunihiko Yuyama.\nSi tratta del secondo film ispirato alla serie animata \"Pok\u00e9mon\". Il film \u00e8 stato distribuito in Giappone il 17 luglio 1999, negli Stati Uniti d'America ed in Italia \u00e8 uscito rispettivamente il 21 luglio ed il 22 dicembre 2000.\nIl film \u00e8 preceduto dal cortometraggio \"Pikachu: Il salvataggio\" (\"Pikachu's Rescue Adventure\"), il cui protagonista \u00e8 il Pok\u00e9mon Pikachu.\nTrama.\nUn collezionista di Pok\u00e9mon, Lawrence III, decide di catturare il Pok\u00e9mon leggendario Lugia intrappolandolo nella sua nave da guerra volante. Per svolgere la sua missione deve prima catturare i tre uccelli leggendari: Articuno, Zapdos e Moltres. Inizia proprio da quest'ultimo, disturbando l'equilibrio meteorologico del pianeta.\nA causa dell'imprigionamento del Pok\u00e9mon di Fuoco, Ash, Misty e Tracey, in viaggio attraverso le Isole Orange, sono costretti a causa del maltempo a rifugiarsi sull'isola Shamuti, proprio nel giorno dedicato ad una tradizionale cerimonia del luogo. Nel corso del banchetto una ragazza di nome Melody, suonando l'ocarina racconta la seguente leggenda:\nAsh prende troppo seriamente la poesia di Melody e, convinto di essere il prescelto che raccoglier\u00e0 le tre sfere per placare i titani del Fuoco, del Ghiaccio e del Fulmine e parte alla ricerca della prima sfera con l'imbarcazione che lo ha spinto fino a Shamuti.\nMentre a Pallet Town il Professor Oak scopre che il cambiamento climatico \u00e8 dovute alla presenza di un fiume subacqueo composto da forze di fuoco, ghiaccio e fulmine che alterano le direzioni delle correnti marine, Ash raggiunge l'Isola del Fuoco dove \u00e8 scoppiata una nuova tempesta. Con l'aiuto di Pikachu tuttavia il ragazzo riesce a trovare la sfera. Misty e Tracey, con l'aiuto di Melody e della sorella di quest'ultima, corrono in aiuto di Ash.\nQuando Ash ottiene l'oggetto arriva Zapdos che scaglia i suoi fulmini sull'isola, che difende da quando Moltres \u00e8 scomparso. Tuttavia viene attirato dalla nave di Lawrence che indebolisce il Pok\u00e9mon e lo cattura, insieme ad Ash, Misty, Tracey, Melody e il Team Rocket. Con l'aiuto dei Pok\u00e9mon Ash riesce a liberare Moltres, che rompe a sua volta la gabbia di Zapdos, mentre Lawrence \u00e8 impegnato a catturare Articuno.\nI tre Pok\u00e9mon per\u00f2, nonostante la distruzione del vascello, iniziano a lottare l'uno contro l'altro. Ash e compagni precipitano con il veicolo sull'Isola del Fulmine dove il ragazzo raccoglie la sfera omonima. Grazie ad un ciclone acquatico, da cui subito dopo emerger\u00e0 Lugia per combattere contro i tre uccelli, i ragazzi vengono trasportati sull'isola in cui si trova il santuario, abitato da uno Slowking.\nLugia tuttavia, essendo in minoranza, viene sconfitto e precipita nell'oceano. Melody a questo punto intona con l'ocarina la canzone della leggenda, permettendo al Pok\u00e9mon leggendario di curarsi e di tornare a combattere. Ash decide quindi di andare a prendere la terza ed ultima sfera costruendo una specie di slitta usando i resti della nave e si fa trainare dal suo Charizard per raggiungere l'Isola del Ghiaccio. I tre Pok\u00e9mon attaccano quindi la slitta ma Charizard schiva tutti gli attacchi fino a quando Articuno non erige un muro di ghiaccio. A questo punto Jessie, James e Meowth forniscono il loro gommone ad Ash per permettergli di salvare il mondo ottenendo la sfera di ghiaccio.\nLugia si offre di trasportare in groppa Ash per permettergli di tornare al santuario ma viene colpito da Lawrence e decide di contrattaccare con i suoi raggi. Ma sfinito per la lotta finisce sott'acqua, trascinando anche Ash. Misty riesce a salvare Ash e, dopo aver ripreso conoscenza dall'ipotermia, si dirige verso il santuario e colloca l'ultima sfera nell'apposito luogo. A questo punto un liquido verde sgorga dal santuario e riporta il clima alla normalit\u00e0 in tutto il mondo e i Pok\u00e9mon leggendari possono tornare a riposare nelle rispettive dimore.\nColonna sonora.\nNel 2000 l'Atlantic Records ha messo in commercio l'album contenente le canzoni del film, cantate da vari artisti. La prima traccia del disco \u00e8 la sigla finale del film, \"The Power of One\", cantata da Donna Summer. Seguono i pezzi, tra gli altri, di Laura Pausini (\"The Extra Mile\"), di \"Weird Al\" Yankovic (\"Polkamon\", una polka che elenca i nomi di alcuni dei Pok\u00e9mon della prima generazione) e dei Westlife (\"Flying Without Wings\").\nUna frase estratta dalla canzone \"The Power of One\" \u00e8 stata utilizzata da Herman Cain nel corso della campagna elettorale per le elezioni presidenziali statunitensi del 2012.\nAccoglienza.\nIncassi.\nNegli Stati Uniti, il secondo film dei Pok\u00e9mon ha incassato meno del primo: 43.758.684 dollari, mentre internazionalmente 133.949.270 dollari (circa 86.491.425 euro)."}
{"id": "1255548", "revid": "486946", "url": "https://it.wikipedia.org/wiki?curid=1255548", "title": "Pok\u00e9mon 2000", "text": ""}
{"id": "1255559", "revid": "110157", "url": "https://it.wikipedia.org/wiki?curid=1255559", "title": "Pallacanestro ai Giochi della XXV Olimpiade", "text": "Il torneo di pallacanestro ai Giochi della XXV Olimpiade si disput\u00f2 a Badalona dal 26 luglio all'8 agosto 1992. Gli vinsero la medaglia d'oro nel torneo maschile; nel torneo femminile il successo and\u00f2 alla Squadra Unificata.\nIl torneo \u00e8 passato alla storia per la partecipazione del primo \"Dream Team\" statunitense composto dai migliori professionisti della NBA, tra i quali: Michael Jordan, Scottie Pippen, Charles Barkley, Larry Bird, Magic Johnson, Karl Malone.\nLa squadra americana vinse in modo agevole l'oro olimpico, mantenendo uno scarto medio nei confronti degli avversari di 44 punti a partita. L'argento and\u00f2 alla Croazia, sconfitta in finale 117-85 dagli USA. La finale per il bronzo fu vinta dalla Lituania, che batt\u00e9 in finale la Squadra Unificata con il risultato di 82-78.\nTra le donne, le ex sovietiche ebbero la meglio in finale sulla Cina; il bronzo and\u00f2 agli Stati Uniti d'America, grazie al successo su Cuba.\nSedi delle partite.\nSia il torneo maschile sia quello femminile furono disputati interamente presso il Palau d'Esports di Badalona, un impianto dotato di circa 12.500 posti a sedere e utilizzato durante il campionato spagnolo dal Club Joventut de Badalona.\nSquadre partecipanti.\nTorneo maschile.\nLe squadre partecipanti al torneo maschile furono 12. Oltre alla , paese ospitante, ebbero diritto alla partecipazione le nazionali vincitrici dei tornei continentali di Africa, Oceania e Asia.\nI rimanenti 8 posti furono assegnati tramite due tornei di qualificazione in America e in Europa, con 4 posti garantiti da ciascun torneo. In Europa si qualific\u00f2 la , comunemente chiamata anche Squadra della Comunit\u00e0 degli Stati Indipendenti.\nPaese ospitante\nVincitrice dei Campionati Asiatici 1991\nVincitrice dell'Oceania Championship 1991\nVincitrice dei Campionati Africani 1989\nAmmesse tramite il Torneo Americano\nAmmesse tramite il Torneo Europeo\nTorneo femminile.\nPer la seconda volta consecutiva le squadre partecipanti al torneo femminile furono 8. La manifestazione si svolse dal 30 luglio al 7 agosto. Vi parteciparono: , , , , , , e ."}
{"id": "1255563", "revid": "438678", "url": "https://it.wikipedia.org/wiki?curid=1255563", "title": "Tanz metall", "text": ""}
{"id": "1255565", "revid": "78273", "url": "https://it.wikipedia.org/wiki?curid=1255565", "title": "Tanz Metal", "text": ""}
{"id": "1255567", "revid": "78380", "url": "https://it.wikipedia.org/wiki?curid=1255567", "title": "Dance Metal", "text": ""}
{"id": "1255568", "revid": "110157", "url": "https://it.wikipedia.org/wiki?curid=1255568", "title": "V\u00f6cklamarkt", "text": "V\u00f6cklamarkt \u00e8 un comune austriaco di 4 852 abitanti nel distretto di V\u00f6cklabruck, in Alta Austria; ha lo status di comune mercato (\"Marktgemeinde\"). "}
{"id": "1255572", "revid": "1573940", "url": "https://it.wikipedia.org/wiki?curid=1255572", "title": "Pieve di Santa Maria a Diecimo", "text": "La pieve di Santa Maria a Diecimo \u00e8 un edificio sacro che si trova in localit\u00e0 Diecimo a Borgo a Mozzano.\nStoria e descrizione.\nCostruita a partire dall'inizio del XII secolo dalla Contessa Matilde di Canossa, presenta l'impianto a tre navate con grande abside semicircolare. Il prospetto, semplice e regolare, affida la decorazione al paramento murario a grossi blocchi di calcare e alle figurazioni dell'architrave del portale di accesso. A fianco sorge la torre campanaria, ispirata a prototipi lombardo-lucchesi con merlatura inserita nell'Ottocento. La chiesa possiede alcuni resti dell'arredo scultoreo della prima met\u00e0 del XIII secolo: un bassorilievo raffigurante il profeta Isaia, due leoni stilofori con preda e un capitello con aquile. Da segnalare la presenza di un fonte battesimale esagonale duecentesco, di un sarcofago romano e di una lastra erratica raffigurante un cavaliere con grande scudo, localmente denominato \"Re Pipino\"."}
{"id": "1255574", "revid": "59785", "url": "https://it.wikipedia.org/wiki?curid=1255574", "title": "La Cala (Palermo)", "text": "La Cala \u00e8 un arco di mare compreso fra la via Francesco Crispi e il Foro Italico e corrisponde al porto pi\u00f9 antico della citt\u00e0 di Palermo, ed attualmente vi si accede attraverso l'imboccatura del Porto di Palermo.\nStoria.\nFurono per primi i Fenici a sfruttare questa insenatura naturale (originariamente molto pi\u00f9 estesa verso l'entroterra) nella quale sfociavano i fiumi Kemonia e Papireto, questi fiumi adesso, a causa dell'espansione del centro storico, hanno un letto sotterraneo ed in tempi post-bellici sono stati deviati a parecchia distanza. Il bacino era protetto ad est dal Castello a Mare, il molo venne costruito fra il 1300 e il 1445 e rimase il principale approdo della citt\u00e0 fino al XVI secolo, periodo in cui inizi\u00f2 lo sviluppo portuale delle zone dei quartieri di Santa Lucia (l'attuale Borgo vecchio) e di Sant'Erasmo. Anche se nel corso dei secoli il maggior traffico marittimo si spost\u00f2 dalla Cala al porto vero e proprio (pi\u00f9 a nord), l'insenatura attir\u00f2 sempre l'interesse degli urbanisti palermitani nei vari periodi storici. Alcuni fra i progetti vincitori del concorso riguardo al Piano regolatore della citt\u00e0 del 1939, ne ipotizzarono l'interramento, la squadratura o addirittura un ponte, che attraversando la Cala avrebbe congiunto il lungomare Crispi con il Foro Italico, ma non diventarono ufficialmente parte del piano regolatore cittadino e non vennero attuati.\nStato attuale e futuro.\nAttualmente la Cala si presenta come un porticciolo turistico a forma di \"U\" all'interno del centro storico. Nel Settembre 2007 sono terminati i lavori di dragaggio del bacino con la rimozione di 19 relitti presenti sul fondo, nel Giugno 2008 sono terminati i lavori che hanno ottimizzato la rete fognaria del centro storico, visto che buona parte di essa finiva all'interno della stessa Cala creando situazioni di pessima igiene e cattivi odori continui. Nel Luglio 2008 \u00e8 stato presentato un nuovo Piano Regolatore Portuale che si concentra molto sul recupero urbanistico della Cala, in particolare \u00e8 prevista una pista ciclabile che si collega a quelle gi\u00e0 costruite presso il Foro Italico e via Crispi, inoltre \u00e8 anche previsto un club del mare dotato di piscina."}
{"id": "1255575", "revid": "110157", "url": "https://it.wikipedia.org/wiki?curid=1255575", "title": "Wei\u00dfenkirchen im Attergau", "text": "Wei\u00dfenkirchen im Attergau \u00e8 un comune austriaco di 949 abitanti nel distretto di V\u00f6cklabruck, in Alta Austria."}
{"id": "1255576", "revid": "287204", "url": "https://it.wikipedia.org/wiki?curid=1255576", "title": "Awala-Yalimapo", "text": "Awala-Yalimapo \u00e8 un comune francese situato nella Guyana francese. \u00c8 stato creato il 31 dicembre 1988 per separazione da Mana."}
{"id": "1255579", "revid": "110157", "url": "https://it.wikipedia.org/wiki?curid=1255579", "title": "Weyregg am Attersee", "text": "Weyregg am Attersee \u00e8 un comune austriaco di 1 516 abitanti nel distretto di V\u00f6cklabruck, in Alta Austria."}
{"id": "1255584", "revid": "1272592", "url": "https://it.wikipedia.org/wiki?curid=1255584", "title": "Chiesa dei Santi Giusto e Clemente (Borgo a Mozzano, Partigliano)", "text": "La chiesa dei Santi Giusto e Clemente \u00e8 un edificio sacro che si trova in localit\u00e0 Partigliano a Borgo a Mozzano.\nStoria e descrizione.\nIl campanile antico, non pi\u00f9 leggibile nella struttura originaria a seguito dei danni subiti nel terremoto del 1920, \u00e8 parzialmente inserito nella facciata della chiesa, a prova dell'esistenza di una chiesa precedente, dalle dimensioni pi\u00f9 contenute. Davanti ad essa un grande loggiato poggia su archi di cotto antico. L'interno, a una sola navata e con abside rettangolare, mostra i segni di una ristrutturazione barocca.\nFra le opere, il dipinto del coro, rappresentante la \"Madonna col Bambino e i santi Clemente, Lucia, Giusto e Caterina d'Alessandria\" del celebre allievo del Tiepolo il Maestro Giuseppe Antonio Luchi, detto il Diecimino (met\u00e0 del Settecento), e le due statue in legno policromo dell\"Annunciata\" e dell\"Angelo annunciante\" (primi decenni del XIV secolo)."}
{"id": "1255585", "revid": "110157", "url": "https://it.wikipedia.org/wiki?curid=1255585", "title": "Wolfsegg am Hausruck", "text": "Wolfsegg am Hausruck \u00e8 un comune austriaco di 2 025 abitanti nel distretto di V\u00f6cklabruck, in Alta Austria; ha lo status di comune mercato (\"Marktgemeinde\"). "}
{"id": "1255589", "revid": "110157", "url": "https://it.wikipedia.org/wiki?curid=1255589", "title": "Zell am Moos", "text": "Zell am Moos \u00e8 un comune austriaco di 1 589 abitanti nel distretto di V\u00f6cklabruck, in Alta Austria."}
{"id": "1255590", "revid": "773636", "url": "https://it.wikipedia.org/wiki?curid=1255590", "title": "Chiesa dei Santi Pietro e Paolo (Valdottavo)", "text": "La chiesa dei Santi Pietro e Paolo \u00e8 un edificio sacro situato a Valdottavo, nel comune di Borgo a Mozzano, in provincia di Lucca.\nStoria e descrizione.\nLa chiesa \u00e8 ricordata per la prima volta nel 1032, ma \u00e8 probabile che esistesse gi\u00e0 come chiesa abbaziale di un piccolo monastero dedicato al Salvatore, di cui si ha notizia per l'anno 752. La costruzione attuale, rimaneggiata all'interno e nella zona absidale, \u00e8 riferibile al tardo XI secolo e agli inizi del successivo.\nLa facciata, inquadrata da due paraste angolari, \u00e8 percorsa orizzontalmente da una cornice che la spartisce in due parti: una superiore, in cui si apre una bifora, e una inferiore, interrotta dal portale con arco a tutto sesto. La chiesa conserva un \"San Rocco\" di Antonio Luchi (XVII secolo), un\"Assunzione\" seicentesca e una \"Madonna con i santi Francesco e Antonio\" (1716)."}
{"id": "1255592", "revid": "110157", "url": "https://it.wikipedia.org/wiki?curid=1255592", "title": "Zell am Pettenfirst", "text": "Zell am Pettenfirst \u00e8 un comune austriaco di 1 206 abitanti nel distretto di V\u00f6cklabruck, in Alta Austria."}
{"id": "1255594", "revid": "729019", "url": "https://it.wikipedia.org/wiki?curid=1255594", "title": "Henschel Hs 132", "text": "LHenschel Hs 132 era un prototipo di aereo multiruolo con propulsione a reazione sviluppato dall'azienda tedesca Henschel Flugzeugwerke AG negli anni quaranta.\nIdeato per essere utilizzato in molti diversi ruoli, da bombardiere in picchiata a caccia intercettore, a causa delle sorti avverse alla Germania alla fine della seconda guerra mondiale non riusc\u00ec mai ad essere sviluppato sufficientemente per entrare in servizio nella Luftwaffe. Fu l'unico aereo a reazione costruito ad avere il posto di pilotaggio in posizione prona.\nStoria del progetto.\nNel 1937 le ricerche del DVL nel campo del bombardamento in picchiata portarono alla costruzione del Berlin-Charlottenberg B9 per studiare i vantaggi offerti dalla posizione prona del pilota, per meglio resistere alle accelerazioni in fase di richiamata. Prove effettuate con il B9 durante la guerra dimostrarono non solo i vantaggi di questa soluzione, ma anche quello della riduzione della superficie frontale a vantaggio della minore resistenza aerodinamica che si concretizzavano in una maggiore velocit\u00e0 massima raggiungibile dal velivolo e da un minore consumo di combustibile.\nTutto ci\u00f2 port\u00f2 alla progettazione e sviluppo del bombardiere in picchiata a pilota prono Hs 132, iniziato nel 1942.\nNelle specifiche progettuali era previsto che il nuovo modello potesse ricoprire due ruoli principali, bombardiere tattico in picchiata e caccia intercettore.\nl'Hs 132A era la versione prevista come bombardiere in picchiata ed equipaggiato solamente con una bomba da 500\u00a0kg ad uso generale (tipo SC) o a frammentazione (tipo SD). L'equipaggiamento non prevedeva altra arma offensiva/difensiva in quanto la sua velocit\u00e0 non avrebbe permesso la facile intercettazione sia da parte di armi contraerei che di intercettazioni aeree da parte della caccia nemica.\nL'Hs 132B, equipaggiato con il motore Junkers Jumo 004 avrebbe dovuto portare, oltre alla bomba, due cannoncini MG 151/20 calibro 20\u00a0mm con 250 colpi ciascuno.\nFurono studiate altre versioni, ma a causa dell'avanzata dell'armata rossa gli stabilimenti Henschel vennero occupati prima che potesse volare il prototipo V1, mentre il prototipo V2 e V3 erano completati rispettivamente all'80% e 75%.\nTecnica.\nNelle specifiche progettuali erano previsti due ruoli principali; l'Hs 132A avrebbe dovuto essere un bombardiere in picchiata armato con una bomba SC 500 da 500\u00a0kg ma senza altre armi, mentre l'Hs 132B, invece, equipaggiato con il motore Junkers Jumo 004 avrebbe dovuto portare, oltre alla bomba, due cannoncini MG 151/20 calibro 20\u00a0mm con 250 colpi ciascuno.\nIl velivolo era concepito per sopportare una accelerazione continua di 12 g, e si pensava che sarebbe stato molto difficile per l'antiaerea alleata centrare un bersaglio cos\u00ec piccolo che picchiava a pi\u00f9 di 800 km/h. La fusoliera era di sezione cilindrica molto affusolata di costruzione interamente metallica ed ospitava il pilota in posizione prona dietro il muso vetrato ed i serbatoi del carburante; terminava in piani di coda a diedro con doppia deriva, simili a quelli dell'Heinkel He 162, come il motore sul dorso della fusoliera. Le ali erano in posizione media ed erano in gran parte di legno. Il carrello d'atterraggio era triciclo anteriore completamente retrattile, con la gamba anteriore che si ritirava nel muso mentre le altre due si ritiravano nelle ali."}
{"id": "1255603", "revid": "110157", "url": "https://it.wikipedia.org/wiki?curid=1255603", "title": "Aichkirchen", "text": "Aichkirchen \u00e8 un comune austriaco di 563 abitanti nel distretto di Wels-Land, in Alta Austria."}
{"id": "1255604", "revid": "287204", "url": "https://it.wikipedia.org/wiki?curid=1255604", "title": "Mana (Guyana francese)", "text": "Mana \u00e8 un comune francese situato nella Guyana francese, fondato nel 1828 dalla religiosa francese Anne-Marie Javouhey."}
{"id": "1255605", "revid": "287204", "url": "https://it.wikipedia.org/wiki?curid=1255605", "title": "Matoury", "text": "Matoury \u00e8 un comune francese situato nella Guyana francese in cui \u00e8 collocato il maggiore aeroporto della regione: l'Aeroporto di Caienna-Rochambeau."}
{"id": "1255606", "revid": "110157", "url": "https://it.wikipedia.org/wiki?curid=1255606", "title": "Bachmanning", "text": "Bachmanning \u00e8 un comune austriaco di 677 abitanti nel distretto di Wels-Land, in Alta Austria."}
{"id": "1255607", "revid": "1543377", "url": "https://it.wikipedia.org/wiki?curid=1255607", "title": "Ford 472A", "text": "La Ford 472A \u00e8 un'autovettura di fascia alta prodotta dal 1946 al 1948 dalla Casa automobilistica franco-statunitense Ford SAF.\nProfilo.\nLa 472A fu la prima vettura prodotta dalla Ford francese al termine della Seconda guerra mondiale. Assemblata negli stabilimenti di Poissy, la 472A era in pratica la replica di una vettura prodotta negli Stati Uniti prima della guerra con i marchi Ford e Lincoln ed in Francia con il marchio Matford.\nNon si trattava dunque di niente di nuovo. Nessuna novit\u00e0 neppure dentro al vano motore, dove si trovava posto un V8 da 2225 cm\u00b3, in grado di erogare una potenza massima di 60 CV a 3800 giri/min. Era lo stesso motore montato sulle Matford d'anteguerra.\nAnche il resto delle soluzioni tecniche era decisamente antiquato: l'assale rigido sia sul retrotreno che sull'avantreno erano assai superate, dal momento che si stava gi\u00e0 iniziando a diffondere la soluzione a ruote indipendenti.\nLa trazione anteriore ed il cambio a 3 marce completano la panoramica tecnica della 472A. La velocit\u00e0 massima era di 120\u00a0km/h.\nMa gi\u00e0 nel 1948, la 472A fu tolta di produzione per lasciare il posto ad un modello nuovo, la Vedette."}
{"id": "1255608", "revid": "119668049", "url": "https://it.wikipedia.org/wiki?curid=1255608", "title": "Pass Out of Existence", "text": "Pass Out Of Existence \u00e8 il primo album del gruppo metalcore/groove metal Chimaira pubblicato nel 2001 dalla Roadrunner Records, capace di vendere circa 63.000 copie negli Stati Uniti.\nDall'album, che, a differenza delle pubblicazioni seguenti, \u00e8 pi\u00f9 orientato verso un nu metal molto in voga in quegli anni, sono stati estratti i singoli \"SP Lit\" e \"Let Go\"."}
{"id": "1255609", "revid": "1318658", "url": "https://it.wikipedia.org/wiki?curid=1255609", "title": "Bad Wimsbach-Neydharting", "text": "Bad Wimsbach-Neydharting (fino al 1954 Wimsbach) \u00e8 un comune austriaco di 2\u00a0483 abitanti nel distretto di Wels-Land, in Alta Austria; ha lo status di comune mercato (\"Marktgemeinde\"). \u00c8 situata a poca distanza del fiume Danubio a sud est della citt\u00e0 di Linz.\nGemellaggi.\nBad Wimsbach-Neydharting \u00e8 gemellata con:"}
{"id": "1255611", "revid": "101565347", "url": "https://it.wikipedia.org/wiki?curid=1255611", "title": "Antonio Amati", "text": "Lavor\u00f2 dal 1555 al 1577 con il padre, di cui miglior\u00f2 lo stile, ed il fratello Girolamo.\nViolini.\nAntonio costru\u00ec i violini con il fratello Girolamo. Sono di buon materiale e vernice. Per lo pi\u00f9 i suoi violini seguirono le caratteristiche di quelli paterni, tranne che per l'introduzione di una forma piatta; la vernice, che nei primi esemplari era densa e scura, nei violini successivi assume un colore arancio ed \u00e8 pi\u00f9 sottile. La potenza del suono \u00e8 superiore a quella degli strumenti realizzati dal padre, anche se ne conserva la nitidezza e la dolcezza."}
{"id": "1255612", "revid": "110157", "url": "https://it.wikipedia.org/wiki?curid=1255612", "title": "Buchkirchen", "text": "Buchkirchen \u00e8 un comune austriaco di 4 062 abitanti nel distretto di Wels-Land, in Alta Austria; ha lo status di comune mercato (\"Marktgemeinde\"). "}
{"id": "1255616", "revid": "287204", "url": "https://it.wikipedia.org/wiki?curid=1255616", "title": "Papa\u00efchton", "text": "Papa\u00efchton \u00e8 un comune francese situato nella Guyana francese."}
{"id": "1255619", "revid": "110157", "url": "https://it.wikipedia.org/wiki?curid=1255619", "title": "Eberstalzell", "text": "Eberstalzell \u00e8 un comune austriaco di 2 563 abitanti nel distretto di Wels-Land, in Alta Austria."}
{"id": "1255620", "revid": "287204", "url": "https://it.wikipedia.org/wiki?curid=1255620", "title": "R\u00e9gina", "text": "R\u00e9gina \u00e8 un comune della Guyana francese."}
{"id": "1255621", "revid": "298055", "url": "https://it.wikipedia.org/wiki?curid=1255621", "title": "Jordan College di Oxford", "text": ""}
{"id": "1255622", "revid": "1543377", "url": "https://it.wikipedia.org/wiki?curid=1255622", "title": "Parnassius apollo", "text": "La farfalla apollo (Parnassius (Parnassius) apollo ()) \u00e8 un lepidottero diurno appartenente alla famiglia Papilionidae.\n\u00c8 una delle tre specie appartenenti al genere \"Parnassius\" presenti in Italia.\nEtimologia.\nL'epiteto specifico della farfalla apollo si riferisce al dio greco Apollo, mentre il nome, \"Parnassius\", in latino significa proprio \"di Apollo\" o \"delle muse\".\nDescrizione.\n\"Parnassius apollo\" \u00e8 contraddistinta da una livrea bianca, e da ali punteggiate di piccole macchie nere nella zona anteriore e di due o pi\u00f9 grandi macchie rosse, circolari e bordate di nero, mentre l'estremit\u00e0 delle ali anteriori spesso sono trasparenti, soprattutto nella femmina. L'apertura alare della farfalla \u00e8 tra i 50 e gli 80 mm.\nL'animale \u00e8 molto simile a \"Parnassius phoebus,\" dal quale l'Apollo si distingue principalmente per il bianco interno alle macchie rosse e per il colore di fondo bianchissimo con parecchie piccole macchie nere, ma in alcune variazioni queste particolarit\u00e0 sono presenti anche nel Febo, per cui per accertarsi \u00e8 sempre meglio controllare il funicolo antennale: nell'Apollo \u00e8 a strisce bianco-grigio chiarissimo e termina con una clava nera, mentre nel Febo le strisce e sono bianche e nere.\nBiologia.\n\u00c8 una specie univoltina, la si pu\u00f2 osservare da maggio a settembre, con variazioni a seconda della localit\u00e0 e della temperatura.\nLa larva si nutre principalmente di \"Sedum album\" ma anche, pi\u00f9 raramente\", Sedum telephium, Sedum acre, Sedum rupestre, Sedum dasyphyllum, Sedum sexangulare, Sedum annuum, Sedum villosum, Sempervivum tectorum\", \"Sempervivum arachnoideum\", e \"Rhodiola rosea\". Depone le uova su tronchi, fiori, piante secche o su foglie di sempreverdi in prossimit\u00e0 delle piante alimentari delle larve. Il bruco, nero con macchie che vanno dal giallo al rosso a seconda della sottospecie, solitamente preferisce nutrirsi al sole e si impupa tra dei sassi o nel muschio.\nDistribuzione e habitat.\nQuesta specie, prettamente montana, predilige i prati e le vallate fiorite, ma anche pendii rocciosi. Come le altre specie del suo genere, \u00e8 vulnerabile per l'isolamento successivo all'ultima era glaciale, ma nei luoghi dove presente risulta abbastanza comune. Tipica delle alte quote, \u00e8 presente dai 400 ai 2500 metri, sebbene sia di gran lunga pi\u00f9 presente al di sopra dei 1000 metri. Il suo areale, molto discontinuo e simile a quello degli altri \"Parnassius\" europei: la si trova nelle alture spagnole, tra le quali la Sierra Nevada, la Cordigliera Cantabrica, la Cordigliera Betica, i Pirenei; in Francia vi sono popolazioni nel Massiccio centrale, anche se nel paese \u00e8 sempre pi\u00f9 rara, probabilmente a causa del cambiamento climatico; \u00e8 relativamente abbondante su tutte le Alpi; la troviamo sporadicamente sugli Appennini, i Balcani, i Carpazi; e poi l'Estonia, la Finlandia meridionale ed alcune zone della Scandinavia anche se in queste zone nordiche, come in Francia, \u00e8 sempre pi\u00f9 rara; infine ha popolazioni anche in Turchia, nel Caucaso, nella Siberia orientale e nel Tien Shan.\nPer quanto riguarda l'Italia, sulle Alpi \u00e8 abbastanza comune, mentre sugli Appennini \u00e8 presente, sporadica, in modo frammentario, soprattutto nell'Appennino tosco-emiliano e in Umbria, ma in queste zone \u00e8 comunque in grande declino. Si trova poi nella Sicilia settentrionale e nell'Aspromonte, mentre \u00e8 presumibilmente scomparsa nella Sila. \nTassonomia.\nTra le tantissime sottospecie di P. apollo, dovute all'isolamento successivo all'ultima era glaciale, sono elencate qui sotto le pi\u00f9 particolari:"}
{"id": "1255623", "revid": "110157", "url": "https://it.wikipedia.org/wiki?curid=1255623", "title": "Edt bei Lambach", "text": "Edt bei Lambach \u00e8 un comune austriaco di 2 136 abitanti nel distretto di Wels-Land, in Alta Austria."}
{"id": "1255628", "revid": "120672507", "url": "https://it.wikipedia.org/wiki?curid=1255628", "title": "Fischlham", "text": "Fischlham \u00e8 un comune austriaco di 1.358 abitanti nel distretto di Wels-Land, in Alta Austria."}
{"id": "1255629", "revid": "287204", "url": "https://it.wikipedia.org/wiki?curid=1255629", "title": "NGC 6781", "text": "NGC 6781 \u00e8 una piccola nebulosa planetaria nella costellazione dell'Aquila.\nSi trova in un ricco campo stellare nella Via Lattea; in uno strumento di 150mm si presenta come un disco molto compatto privo di dettagli significativi, eccetto una leggerissima macchia oscura che dal centro si estende verso il nord dell'oggetto: a volte pu\u00f2 dare l'impressione di somigliare vagamente alla famosa Nebulosa Civetta nell'Orsa Maggiore. La stella centrale \u00e8 di quindicesima magnitudine; la sua distanza \u00e8 incerta."}
{"id": "1255630", "revid": "439868", "url": "https://it.wikipedia.org/wiki?curid=1255630", "title": "Gunskirchen", "text": "Gunskirchen \u00e8 un comune austriaco di 5 853 abitanti nel distretto di Wels-Land, in Alta Austria; ha lo status di comune mercato (\"Marktgemeinde\"). \nDal dicembre del 1944 ai primi di maggio del 1945 vi fu attivo il campo di concentramento di Gunskirchen, o KZ Gunskirchen, uno dei quarantanove sottocampi del campo di concentramento di Mauthausen.\nDal 1947 vi si trova la sede di Rotax."}
{"id": "1255631", "revid": "94902", "url": "https://it.wikipedia.org/wiki?curid=1255631", "title": "Farfalla apollo", "text": ""}
{"id": "1255632", "revid": "94902", "url": "https://it.wikipedia.org/wiki?curid=1255632", "title": "Parnassio apollo", "text": ""}
{"id": "1255633", "revid": "767487", "url": "https://it.wikipedia.org/wiki?curid=1255633", "title": "Holzhausen (Austria)", "text": "Holzhausen \u00e8 un comune austriaco di 918 abitanti nel distretto di Wels-Land, in Alta Austria."}
{"id": "1255634", "revid": "94902", "url": "https://it.wikipedia.org/wiki?curid=1255634", "title": "Parnassius Apollo", "text": ""}
{"id": "1255635", "revid": "110157", "url": "https://it.wikipedia.org/wiki?curid=1255635", "title": "Krenglbach", "text": "Krenglbach \u00e8 un comune austriaco di 3 074 abitanti nel distretto di Wels-Land, in Alta Austria."}
{"id": "1255638", "revid": "110157", "url": "https://it.wikipedia.org/wiki?curid=1255638", "title": "Lambach (Austria)", "text": "Lambach \u00e8 un comune austriaco di 3 377 abitanti nel distretto di Wels-Land, in Alta Austria; ha lo status di comune mercato (\"Marktgemeinde\"). \nStoria.\nLambach \u00e8 stato un centro importante lungo la via del sale che partiva da Salisburgo. Nel medioevo vi fu fondata l'abbazia di Lambach, che divenne benedettina dal 1056."}
{"id": "1255639", "revid": "436907", "url": "https://it.wikipedia.org/wiki?curid=1255639", "title": "Dammi 5 minuti", "text": "Dammi 5 minuti \u00e8 l'ottavo album degli Stadio, pubblicato dalla EMI Italiana (catalogo 7243 8 55809 2) nel 1997 Vengono pubblicati due singoli da questo album: Un volo D'amore uscito nel 1997 e Ti mando un Bacio uscito nel 1998.\nRaggiunge la posizione numero 17 nella classifica italiana\nIl disco.\nPer la seconda volta (era gi\u00e0 successo nell'album \"Di volpi, di vizi e di virt\u00f9\"), Fabio Liberatori, primo tastierista degli Stadio, si riunisce al suo vecchio gruppo, pur nelle vesti di collaboratore e in soli due brani.\nDal 9 febbraio 1998, la Sony Music Italia ha reso disponibile per il download digitale la versione rimasterizzata.\nTracce.\nGli autori del testo precedono i compositori della musica da cui sono separati con un trattino.Edizioni musicali EMI Music Publishing, Le Furie (anche Bollicine in \"Il temporale\")."}
{"id": "1255640", "revid": "110157", "url": "https://it.wikipedia.org/wiki?curid=1255640", "title": "Marchtrenk", "text": "Marchtrenk \u00e8 un comune austriaco di 12 954 abitanti nel distretto di Wels-Land, in Alta Austria; ha lo status di citt\u00e0 (\"Stadtgemeinde\"). "}
{"id": "1255647", "revid": "767487", "url": "https://it.wikipedia.org/wiki?curid=1255647", "title": "Neukirchen bei Lambach", "text": "Neukirchen bei Lambach \u00e8 un comune austriaco di 907 abitanti nel distretto di Wels-Land, in Alta Austria."}
{"id": "1255648", "revid": "124790641", "url": "https://it.wikipedia.org/wiki?curid=1255648", "title": "Serie A 1977-1978 (pallacanestro femminile)", "text": "Il campionato di Serie A di pallacanestro femminile 1977-1978 \u00e8 stato il quarantasettesimo organizzato in Italia.\nLa formula rimane invariata: le sedici societ\u00e0 vengono divise in due gironi da otto, con partite di andata e ritorno. Le prime quattro di ogni girone si classificano per la Poule Scudetto, le ultime quattro per la Poule Salvezza. La prima classificata vince il titolo, le ultime tre retrocedono in Serie B.\nLa Geas Sesto San Giovanni vince il suo ottavo titolo (quinto consecutivo), dopo aver vinto il girone A della prima fase e la Poule Scudetto, superando Teksid Torino e Algida Roma."}
{"id": "1255649", "revid": "44638", "url": "https://it.wikipedia.org/wiki?curid=1255649", "title": "Profexional Bolzano", "text": ""}
{"id": "1255651", "revid": "767487", "url": "https://it.wikipedia.org/wiki?curid=1255651", "title": "Offenhausen (Austria)", "text": "Offenhausen \u00e8 un comune austriaco di 1 614 abitanti nel distretto di Wels-Land, in Alta Austria; ha lo status di comune mercato (\"Marktgemeinde\")."}
{"id": "1255652", "revid": "287204", "url": "https://it.wikipedia.org/wiki?curid=1255652", "title": "Sa\u00fcl", "text": "Sa\u00fcl \u00e8 un comune francese situato nella Guyana francese."}
{"id": "1255653", "revid": "767487", "url": "https://it.wikipedia.org/wiki?curid=1255653", "title": "Rifugio Carlo e Massimo Semenza", "text": "Il rifugio Carlo e Massimo Semenza \u00e8 un rifugio situato nel comune di Tambre (BL), in Val de Piera, nelle Prealpi Venete (\"gruppo Col Nudo-Cavallo\"), a 2.020\u00a0m s.l.m.\nStoria.\nL'ingegnere Carlo Semenza, noto per la costruzione di molte dighe fra cui quella del Vajont, era anche un appassionato di montagna. Nel 1925 fond\u00f2 la sezione del Club Alpino Italiano di Vittorio Veneto. Due settimane dopo la sua morte, il 13 novembre 1961, il Consiglio apr\u00ec una seduta straordinaria in cui deliber\u00f2 la costruzione di un rifugio o bivacco in sua memoria.\nIl 5 dicembre 1961 il Consiglio, alla presenza del sindaco e vice-sindaco di Tambre, deliber\u00f2 la costruzione di un rifugio presso Forcella Last\u00e8, fra i monti delle Prealpi Venete.\nI lavori di costruzioni iniziarono l'anno seguente, nel giugno 1962. In quel periodo, dal 1959 al settembre 1965, era presidente della sezione CAI l'ingegnere Massimo Semenza, primo figlio di Carlo e alpinista, che mor\u00ec il 1\u00ba luglio 1979, all'et\u00e0 di 57 anni. L'inaugurazione ufficiale avvenne il 22 settembre 1963.\nIl 26 giugno 1983 venne inaugurato un bivacco invernale di nove posti letto e cambiato il nome del rifugio in rifugio Carlo e Massimo Semenza. L'anno seguente, nell'ottobre 1984, il bivacco venne spostato a Forcella Last\u00e8, nella sua posizione attuale, con tre giorni di lavoro.\nCaratteristiche e informazioni.\nIl rifugio \u00e8 aperto tutti i giorni solo nel periodo estivo, dal 15 giugno al 15 settembre. \u00c8 inoltre aperto nei fine settimana fino al mese di ottobre, finch\u00e9 le condizioni meteorologiche lo permettono.\nIl rifugio \u00e8 dotato di 18 posti letto, servizi igienici e telefono utilizzabile in caso di emergenza. L'energia elettrica viene fornita grazie a un sistema di pannelli fotovoltaici.\nAccessi.\nIl rifugio \u00e8 raggiungibile solo a piedi attraverso i seguenti sentieri:"}
{"id": "1255654", "revid": "110157", "url": "https://it.wikipedia.org/wiki?curid=1255654", "title": "Pennewang", "text": "Pennewang \u00e8 un comune austriaco di 901 abitanti nel distretto di Wels-Land, in Alta Austria."}
{"id": "1255655", "revid": "125848497", "url": "https://it.wikipedia.org/wiki?curid=1255655", "title": "Saint-Georges-de-l'Oyapock", "text": "Saint-Georges-de-l'Oyapock \u00e8 un comune francese situato nella Guyana francese, sul fiume Oyapock, di fronte al Brasile."}
{"id": "1255656", "revid": "110157", "url": "https://it.wikipedia.org/wiki?curid=1255656", "title": "Pichl bei Wels", "text": "Pichl bei Wels \u00e8 un comune austriaco di 2 811 abitanti nel distretto di Wels-Land, in Alta Austria; ha lo status di comune mercato (\"Marktgemeinde\")."}
{"id": "1255659", "revid": "110157", "url": "https://it.wikipedia.org/wiki?curid=1255659", "title": "Sattledt", "text": "Sattledt \u00e8 un comune austriaco di 2 607 abitanti nel distretto di Wels-Land, in Alta Austria; ha lo status di comune mercato (\"Marktgemeinde\"). Istituito il 1\u00ba gennaio 1851 con il nome di Sattl\u00f6dt, il 27 ottobre 1874 fu aggregato al comune di Kremsm\u00fcnster; il 1\u00ba ottobre 1939 torn\u00f2 a essere un comune autonomo, assumendo il nome attuale."}
{"id": "1255661", "revid": "287204", "url": "https://it.wikipedia.org/wiki?curid=1255661", "title": "Sinnamary", "text": "Sinnamary \u00e8 un comune francese situato nella Guyana francese."}
{"id": "1255665", "revid": "339392", "url": "https://it.wikipedia.org/wiki?curid=1255665", "title": "FC Karl-Marx-Stadt", "text": ""}
{"id": "1255666", "revid": "110157", "url": "https://it.wikipedia.org/wiki?curid=1255666", "title": "Schlei\u00dfheim", "text": "Schlei\u00dfheim \u00e8 un comune austriaco di 1 312 abitanti nel distretto di Wels-Land, in Alta Austria."}
{"id": "1255667", "revid": "187", "url": "https://it.wikipedia.org/wiki?curid=1255667", "title": "Ford Vedette", "text": "La Ford Vedette \u00e8 un'autovettura di fascia alta prodotta dal 1948 al 1954 dalla casa automobilistica franco-statunitense Ford SAF.\nStoria e profilo.\nGenesi del modello.\nLa gestazione della Ford Vedette fu lunga e travagliata e si snod\u00f2 tra la due sponde dell'Oceano Atlantico, data la duplice paternit\u00e0 della Ford SAF stessa. L'idea di base nacque a Detroit, dove gi\u00e0 dal 1938 nei corridoi del quartier generale della Ford statunitense cominciarono a circolare voci sulla possibilit\u00e0 di costruire una vettura \"compatta\" (per gli standard d'oltreoceano) in grado di soddisfare una pi\u00f9 ampia fetta di clientela. Le eredi della Model A di dieci anni prima, infatti, si erano evolute crescendo di dimensioni fino a non poter pi\u00f9 costituire una vera e propria versione di base. Pertanto si cominciarono a vagliare gli sbocchi commerciali offerti da un modello di dimensioni pi\u00f9 compatte. Il progetto, denominato 92A e affidato ad Eug\u00e8ne Farkas, si risolver\u00e0 dopo pochi abbozzi in un nulla di fatto e verr\u00e0 in breve tempo cancellato dai programmi della Ford.\nIl 15 dicembre 1943 Henry Ford II prese in mano le redini dell'impero industriale di Detroit e dal 1944 cominci\u00f2 a riconsiderare la possibilit\u00e0 di una compatta. Tali idee maturarono nella mente di Ford in un periodo in cui tutte le case automobilistiche mondiali si erano convertite alla produzione bellica, Ford compresa. Ma il nipote dello \"storico\" Henry Ford volle guardare avanti, a quando il sanguinoso conflitto avrebbe avuto termine, e avvi\u00f2 il nuovo progetto. Tra le particolarit\u00e0 tecniche venne proposta anche quella scocca portante che negli ultimi dieci anni aveva conosciuto una rilevante notoriet\u00e0. Alla fine venne per\u00f2 scartata per l'impossibilit\u00e0 da parte della Ford di adeguare le proprie linee di montaggio a costi ragionevoli. Nel frattempo, l'allora direttore del design Ford, Eugene T. Gregorie, realizz\u00f2 un modellino in scala 1/4 che potesse rendere l'idea del tipo di vettura che si aveva intenzione di realizzare. Nel luglio del 1944, la notizia trapel\u00f2 prematuramente e ad agosto comparvero gi\u00e0 i primi scoop giornalistici che costrinsero la direzione delle vendite ad ammettere che l'esistenza del progetto. Per questo, nel mese di settembre del 1944 venne tenuta una conferenza stampa in cui Henry Ford II dichiar\u00f2 ufficialmente la volont\u00e0 della Casa americana di lanciare una vettura compatta da circa due metri e mezzo di passo e caratterizzato da un razionale sfruttamento dello spazio interno. Qualche giorno prima della conferenza stampa, fu avviata la realizzazione di un prototipo da 2.48\u00a0m di interasse. Nell'inverno seguente, vennero realizzati sette prototipi con tre diverse varianti di carrozzeria (berlina due porte, berlina quattro porte e coup\u00e9). Tali prototipi montavano diversi motori, a 4, a 5 e a 6 cilindri, differenti anche nel tipo di raffreddamento e nei materiali con cui erano realizzati. La Ford stava investendo molte risorse economiche in questo progetto e ancora non si sapeva dove avrebbe portato, come testimoniano le differenti unit\u00e0 motrici proposte. Per di pi\u00f9, durante i primi mesi del 1945, venne proposto anche il classico V8 Ford. Alla fine fu proprio quest'ultimo a prevalere nelle preferenze del direttivo della Casa di Detroit. Ma le risorse disponibili per il progetto stavano rapidamente esaurendosi, tanto che i vertici Ford stavano seriamente pensando di far terminare nuovamente il progetto in un nulla di fatto.\nFu a questo punto che nella storia si inser\u00ec la \"Ford SAF\", divisione francese del colosso statunitense, nata nel 1940 dall'estinzione del marchio Matford. La giovane Casa, con sede a Poissy, aveva ripreso la produzione automobilistica al termine della guerra proponendo la 472A, praticamente una Matford F92 leggermente ristilizzata. Maurice Dollfus, patron della Ford SAF, si rese conto di non poter risollevare le sorti della Casa basandosi su un solo modello di concezione antiquata e intraprese un viaggio negli Stati Uniti, presso la Ford di Detroit, dove ebbe modo di scoprire il progetto a cui si stava lavorando e che rischiava di essere sospeso per mancanza di fondi. Durante i primi mesi del 1946, Dollfus tent\u00f2 in tutti i modi di convincere la direzione di Dearborn a cedere il progetto alla Ford SAF, ma i vertici americani avevano ancora diversi dubbi sulla bont\u00e0 stessa del progetto, dubbi alimentati dallo scarso gradimento dei concessionari Ford nei confronti dei prototipi. Come ultima strada si decise di riprendere il progetto avviando la realizzazione di due nuovi prototipi, uno a telaio separato, con passo da 2.84\u00a0m, e uno a scocca portante con passo da 2.69\u00a0m: l'obiettivo fu quello di realizzare una vettura entro la met\u00e0 del 1947. Purtroppo un'altra incombenza rovin\u00f2 i piani alla Ford Motor Company: la difficolt\u00e0 nel reperire lamiera d'acciaio in quantit\u00e0 sufficiente ad assicurare il pieno svolgimento del progetto. Come conseguenza, il debutto della vettura venne rinviato al 1948, ma oramai i vertici Ford, spazientiti dai continui imprevisti e dagli ingenti investimenti, finirono con il disinteressarsi al progetto e preferirono cedere il progetto a Maurice Dollfus.\nRipreso in Francia, il progetto venne chiamato F492A e incontr\u00f2 subito non poche difficolt\u00e0, la principale delle quali fu legata alle varie indecisioni e ripensamenti da parte dei vertici Ford statunitensi, che hanno reso difficoltoso la stessa \"lettura\" del progetto da parte della direzione della Ford SAF. Inoltre, fu necessario avvalersi di un carrozziere esterno poich\u00e9 mancavano le strutture interne per costruire la vettura e un'eventualmente approvvigionamento di nuove attrezzature sarebbe risultato eccessivamente dispendioso. Fu la carrozzeria Chausson di Gennevilliers a rispondere alle richieste. Ma i problemi non finirono qui, perch\u00e9 il tempo e le risorse erano pochi, mentre la vettura assemblata in base al progetto rilevato dalla Ford SAF mostrava finiture di scarso livello, frenata approssimativa, motore con tendenza al surriscaldamento e telaio con scarsi valori di rigidezza.\nMa oramai non si poteva pi\u00f9 rimandare e il mese di ottobre del 1948 la vettura venne presentata al Salone dell'automobile di Parigi.\nDebutto.\nLa Vedette fu mostrata agli occhi dei visitatori della kermesse parigina, sistemata su un piano inclinato per dare un senso di movimento e di dinamicit\u00e0 alla vettura esposta. Va detto per\u00f2 che l'esemplare esposto era stato assemblato alla bell'e meglio per via delle ristrettezze economiche incombenti e per la mancanza del tempo sufficiente ad apportare le necessarie migliorie.\nCaratteristiche.\nDal punto di vista estetico era caratterizzata da linee tipiche degli anni quaranta, linee che sul finire del decennio cominciavano ad essere un po' datate, poich\u00e9 legate ancora agli stilemi pi\u00f9 moderni della fine del decennio precedente. In generale, quindi, il corpo vettura proponeva una carrozzeria a due volumi dalle forme arrotondate, che ricordava da vicino quella delle Mercury dell'epoca. Il frontale era massiccio, fatto che penalizzava la penetrazione aerodinamica. Sempre il frontale sfoggiava fari tondi di generose dimensioni e una calandra attraversata da una grossa barra orizzontale in tinta con la carrozzeria, ma con inserti cromati che suggerivano l'immagine di una fila di \"denti\". Il parabrezza era in due pezzi, altro tratto stilistico un po' d\u00e9mod\u00e9. La vista laterale mostrava soprattutto l'andamento del padiglione che andava a raccordarsi armoniosamente con la parte posteriore formando una linea a semiarco; dalla fiancata erano inoltre visibili i parafanghi bombati che non nascondevano una certa tendenza alle linee \"ponton\", che stavano cominciando a diffondersi in quegli anni. Proprio la caratterizzazione \"ponton\" della fiancata, con la sua linea di cintura piuttosto alta, costitu\u00ec una delle poche concessioni alla modernit\u00e0 per la \"Vedette\". Infine, un altro tocco di originalit\u00e0 era dato dalle portiere posteriori che si aprivano controvento.\nL'abitacolo mostrava finiture di scarso livello, ma il comfort era buono grazie alle due comode file di sedili che potevano ospitare fino a sei passeggeri, conducente compreso.\nAnche per quanto riguarda la meccanica, la vettura era tradizionale, nascendo su un telaio a longheroni e traverse. Uno dei pochi aspetti moderni era nell'avantreno a ruote indipendenti e con molle elicoidali, che proponeva lo schema ideato da Earl S. MacPherson durante la sua esperienza alla General Motors e che prendeva il suo nome. Si trattava del primo avantreno MacPherson montato su una vettura di serie: l'unico precedente era quello della \"Chevrolet Cadet\", la cui produzione, per\u00f2, non fu mai avviata. Quanto al retrotreno, venne mantenuta la classica soluzione a balestre trasversali. Su entrambi gli assi erano presenti degli ammortizzatori idraulici telescopici. L'impianto frenante prevedeva quattro tamburi.\nPiuttosto classica anche la scelta riguardante il motore, un V8 da 2158 cm\u00b3 che and\u00f2 a sostituire il precedente motore di pari architettura, ma da 2225\u00a0cm\u00b3, rispetto al quale la nuova unit\u00e0 risult\u00f2 inferiore nella tassazione fiscale francese, essendo da 12\u00a0CV fiscali anzich\u00e9 13. Questo motore, appartenente alla famiglia dei cosiddetti motori V8 Flathead, come peraltro anche il suo predecessore, era in grado di erogare fino a 60 CV a 4000 giri/min. Tale potenza veniva scaricata sulle ruote posteriori per mezzo di un cambio manuale a 3 marce, delle quali la prima non era sincronizzata. In alternativa era possibile optare per un cambio elettromagnetico Cotal a quattro rapporti. In entrambi i casi, la velocit\u00e0 massima della vettura era di 130\u00a0km/h. I problemi di surriscaldamento che affliggevano il V8 sarebbero stati risolti poco tempo dopo la presentazione con il montaggio di un grosso radiatore da 15,7 litri d'acqua, una ventola a cinque pale e due pompe dell'acqua.\nEvoluzione.\nPrima serie.\nLa produzione cominci\u00f2 nello stabilimento di Poissy e, nel mese di marzo del 1949, la gamma si arricch\u00ec con l'arrivo della versione coup\u00e9, caratterizzata da un padiglione tagliato e da una coda pi\u00f9 sporgente, quasi un terzo volume, sebbene di forma molto arrotondata e sfuggente. La linea rimaneva gradevole ed elegante, ma con una diversa personalit\u00e0. Nel caso della coup\u00e9, l'abitabilit\u00e0 era per cinque persone anzich\u00e9 sei, e il peso complessivo della vettura era di circa venti chili in pi\u00f9 rispetto alla berlina.\nNel mese di ottobre del 1949, vi fu un'altra nuova entrata, la versione cabriolet, presentata al Salone di Parigi. Molto elegante, fu prodotta a partire dal mese di aprile del 1950. Due mesi dopo la gamma usufru\u00ec di un aggiornamento strutturale: il vecchio telaio a longheroni e traverse lasci\u00f2 il posto ad un nuovo telaio ad X, molto pi\u00f9 affidabile dal punto di vista della rigidezza. L'arrivo del nuovo telaio impose un leggero ritocco alla carrozzeria, ma anche dal punto di vista del motore vi furono delle novit\u00e0, rappresentate dall'aumento della potenza massima, passata da 60 a 66\u00a0CV. Per questo aggiornamento, il nuovo patron della \"Ford SAF\", Fran\u00e7ois Lehideux, individu\u00f2 in totale 74 punti in cui intervenire per migliorare la qualit\u00e0 complessiva della vettura.\nNel marzo del 1951, vi furono significativi aggiornamenti per la strumentazione interna: un nuovo cruscotto dotato di sei pulsanti disposti a tre a tre su ognuno dei due lati del piantone dello sterzo, una leva del cambio pi\u00f9 allungata, e divenne disponibile a richiesta l'autoradio, installabile sulla consolle centrale. Il mese successivo venne introdotto un nuovo accessorio di lusso: l'accendisigari che fuoriusciva non appena raggiungeva la temperatura adatta. Nello stesso anno la Vedette vide l'arrivo delle luci di retromarcia, di un vano portaoggetti con serratura, luci di cortesia, orologio, specchietto di cortesia e sottili linee cromate che andarono ad abbellire la fiancata.\nMalgrado ci\u00f2 gli esiti commerciali complessivi erano del tutto insufficienti a risanare le sorti di un'azienda che versava in cattive acque. Inoltre l'elevato consumo dei vecchi motori V8 della serie Aquilon costituiva un deterrente per le tasche della potenziale clientela. Fu cos\u00ec che tra i tentativi di riportare le vendite a livelli sostenibili si allarg\u00f2 la gamma proponendo versioni derivate adatte a pi\u00f9 tipi di esigenze. Nel 1952 fu introdotta la Vedette Abeille, versione commerciale dotata di portellone posteriore apribile in due parti, in grado di offrire un vano di carico di due m\u00b3 e 500\u00a0kg di portata. In condizioni normali, era presente un divanetto posteriore che all'occorrenza poteva essere asportato mettendo la vettura nelle condizioni di poter accogliere i carichi massimi previsti. Il conservare le due portiere posteriori consentiva l'accesso laterale al carico. Meccanicamente, la Abeille era del tutto simile alle altre versioni della gamma: le uniche due differenze stavano nella diversa rapportatura del ponte posteriore e nelle sospensioni posteriori rinforzate per meglio reggere i carichi pi\u00f9 gravosi cui la vettura era destinata. Sotto il profilo dell'allestimento era pi\u00f9 spoglia e spartana, e mancavano sia la dotazione interna, sia gli abbellimenti cromati esterni (questi ultimi sarebbero comunque arrivati in un secondo momento). Dalla normale Abeille venne in seguito derivata anche la Vedette Abeille Medicale, destinata ad un utilizzo come ambulanza.\nSeconda serie.\nGi\u00e0 da 1952 la Vedette venne proposta in una nuova veste, del tutto inedita: per attualizzare in maniera decisa l'immagine della vettura, al Salone di Parigi venne presentata una nuova versione con carrozzeria a tre volumi che and\u00f2 a sostituire la precedente, oramai troppo datata come stile. Oltre ad essere caratterizzata dalla presenza di un vano bagagli posteriore non pi\u00f9 raccordato con il resto della carrozzeria, la nuova berlina proponeva un nuovo lunotto dalla superficie maggiorata, in modo da migliorare la visibilit\u00e0 posteriore. Anche anteriormente non mancarono novit\u00e0, come il nuovo parabrezza in un sol pezzo, pi\u00f9 attuale ed in linea con i tempi. La calandra abbandon\u00f2 la soluzione a una barra provvista di \"denti\" cromati, in favore di una nuova soluzione a due barre corredate da fari antinebbia. Nel complesso, il corpo vettura risult\u00f2 allungato di 17\u00a0cm, rispetto ai 4.50 metri della prima serie. Nell'abitacolo si assistette ad una leggera rivisitazione di plancia e cruscotto, mentre cambiarono i rivestimenti e le imbottiture dei sedili. Meccanicamente ricalcava la vecchia: una delle pochissime differenze stava nei nuovi freni anteriori a tamburo con diametro di 279\u00a0mm. Inoltre, vennero corrette anche alcune pecche del V8, in modo da renderlo pi\u00f9 affidabile. Alla fine Lehideux credette talmente nell'affidabilit\u00e0 della vettura da garantire la meccanica per 50.000\u00a0km, una mossa commerciale a cui la concorrenza non aveva mai pensato. Per proporre una gamma pi\u00f9 ampia, la \"Vedette\" venne anche proposta in un'inedita carrozzeria trasformabile, cio\u00e8 la classica berlina ma con tetto in tela apribile.\nL'entusiasmo era notevole presso il quartier generale di Poissy, ma una sorta di \"colpo di Stato\" interno, voluto dalla Ford di Detroit per ristrutturare le sorti economiche della sua filiale francese, ebbe come conseguenza le dimissioni di Lehideux a favore di Francis C. Reith, che dall'aprile 1953 divenne il nuovo CEO della Ford SAF.\nMa anche la Vedette cos\u00ec rinnovata fatic\u00f2 seriamente a trovare acquirenti in numero soddisfacente: probabilmente si pens\u00f2 che lo scarso gradimento fosse legato all'immagine spartana conferita alla vettura con l'introduzione della versione Abeille.\nPer questo motivo al Salone di Parigi del 1953 venne presentata la \"Vedette Vend\u00f4me\", declinazione extra lussuosa dell'auto: oltre che nell'equipaggiamento, la Vend\u00f4me era immediatamente riconoscibile per l'abbondanza di cromature esterne, specialmente nella calandra dove era tornata alla soluzione a una sola barra, stavolta interamente cromata. La novit\u00e0 pi\u00f9 grande stava sotto il cofano motore che alloggiava il nuovo V8 Mistral da 3923\u00a0cm\u00b3, in grado di erogare fino a 95\u00a0CV di potenza massima. Con una velocit\u00e0 massima di 145\u00a0km/h (contro i 130 delle versioni normali) e un'accelerazione da 0 a 100\u00a0km/h in 19 secondi (contro i 27 secondi), la Vend\u00f4me si impose subito come top di gamma, anche nel prezzo richiesto, che fu fissato a 1.148.500 franchi.\nMeccanicamente, la nuova serie era analoga alla prima, ricalcando quindi le prestazioni della serie precedente.\nNel luglio del 1954, la Ford SAF fu rilevata dalla SIMCA che present\u00f2 al successivo Salone di Parigi la nuova Vedette con il marchio di Nanterre: la produzione a marchio Ford prosegu\u00ec fino al mese di dicembre del 1954 per poi essere sostituito dal marchio Simca. Contemporaneamente, la Ford SAF cesser\u00e0 la sua attivit\u00e0 di costruttore.\nAttivit\u00e0 sportiva.\nSebbene fosse stata essenzialmente una paciosa vettura da famiglia, la Vedette ebbe anche dei trascorsi sportivi, per la verit\u00e0 abbastanza marginali, ma in qualche modo degni di nota. Per esempio, nel luglio del 1952 una versione con carrozzeria aerodinamica in alluminio, scocca tubolare e peso ridotto a 850\u00a0kg (a vuoto) stabil\u00ec due record su pista a Monthl\u00e9ry, la stessa pista che circa vent'anni prima fu testimone delle imprese della \"Citro\u00ebn Rosalie\". In seguito a questo exploit, Lehideux medit\u00f2 di far partecipare una Vedette modificata alla successiva 24 Ore di Le Mans, ma la sua dipartita dalla Ford SAF, avvenuta alcuni mesi pi\u00f9 tardi, cancell\u00f2 tale programma.\nTra le altre competizioni sportive nelle quali la Vedette venne impiegata, vanno segnalate quelle dei privati, che le hanno utilizzate per alcuni rally disputati in Francia, come quello di Aix-en-Provence."}
{"id": "1255668", "revid": "110157", "url": "https://it.wikipedia.org/wiki?curid=1255668", "title": "Sipbachzell", "text": "Sipbachzell \u00e8 un comune austriaco di 1 933 abitanti nel distretto di Wels-Land, in Alta Austria."}
{"id": "1255670", "revid": "767487", "url": "https://it.wikipedia.org/wiki?curid=1255670", "title": "Welcome to Jamrock", "text": "Welcome to Jamrock \u00e8 il terzo album di Damian Marley, figlio di Bob Marley. L'album \u00e8 uscito negli Stati Uniti d'America il 12 settembre 2005 e il 13 settembre in Gran Bretagna.\nMarley con esso ha vinto due Grammy Award nel 2006, uno come \"Best Reggae Album\" e uno come \"Best Urban/Alternative Performance\" con l'omonimo singolo \"Welcome to Jamrock\".\nHanno partecipato anche Stephen Marley e Nas.\nL'intro della traccia 'Road to Zion' \u00e8 un omaggio ad Ella Fitzgerald: contiene infatti una citazione del brano 'Russian Lullaby' da lei cantato nell'album 'The Irving Berlin Songbook, Vol.1'."}
{"id": "1255673", "revid": "110157", "url": "https://it.wikipedia.org/wiki?curid=1255673", "title": "Stadl-Paura", "text": "Stadl-Paura \u00e8 un comune austriaco di 4 963 abitanti nel distretto di Wels-Land, in Alta Austria; ha lo status di comune mercato (\"Marktgemeinde\"). "}
{"id": "1255676", "revid": "110157", "url": "https://it.wikipedia.org/wiki?curid=1255676", "title": "Steinerkirchen an der Traun", "text": "Steinerkirchen an der Traun \u00e8 un comune austriaco di 2 380 abitanti nel distretto di Wels-Land, in Alta Austria; ha lo status di comune mercato (\"Marktgemeinde\"). "}
{"id": "1255677", "revid": "124307574", "url": "https://it.wikipedia.org/wiki?curid=1255677", "title": "Porci con le ali", "text": "Porci con le ali. Diario sessuo-politico di due adolescenti \u00e8 un romanzo scritto nel 1976 da Marco Lombardo Radice e Lidia Ravera, sotto gli pseudonimi di \"Rocco e Antonia\" (i nomi dei due protagonisti) e pubblicato per la prima volta da Savelli nello stesso anno.\nL'opera, che \u00e8 stata tradotta in molte lingue, fece scandalo all'epoca della pubblicazione per il linguaggio triviale e il contenuto esplicito di situazioni intime nonch\u00e9 per la copertina disegnata da Pablo Echaurren; infine per l'atmosfera di fondo in cui al disagio della condizione giovanile si accompagnano la vitalit\u00e0 e, come suggerisce il titolo, i grandi slanci ideali e sentimentali, l'ancoraggio forte a una realt\u00e0 fatta di carne, che talvolta diviene gioia, oppure coscienza dei propri limiti.\nDal romanzo \u00e8 stato liberamente tratto un film omonimo nel 1977.\nTrama.\nIl romanzo \u00e8 narrato in prima persona dai due protagonisti, i liceali Rocco e Antonia, che raccontano il loro anno scolastico presso il liceo romano Terenzio Mamiani, tra impegno politico e momento personale, grandi speranze e grandi frustrazioni, primo tra tutti il loro grande amore destinato ad esaurirsi presto.\nRocco \u00e8 gioviale e alterna vitalit\u00e0 a frustrazioni e sensi di colpa per il suo ruolo maschile, allora ideologicamente additato come prevaricatore e violento. Antonia \u00e8 cerebrale fino al solipsismo e anela ad una maturit\u00e0 precoce. Pervasa non meno dell'altro da fantasie sessuali, cerca una \"legittimazione\" con la propria integrit\u00e0 ed ortodossia ideologica. I due pensano molto ma si parlano poco.\nUno slancio di passione di Rocco incrina il loro rapporto. Un party tra studenti in casa di un professore si trasforma in una piccola orgia. Rocco assiste alla \"vendetta\" di lei tra le braccia del docente - di certo non il primo adulto che incontra - senza neppure potersi indignare in quanto la gelosia \u00e8 considerata un tab\u00f9, un arcaismo borghese.\nRocco ripiega su un suo amico. Antonia, a sua volta sentendosi colpevole, ha un incontro saffico con la sua amica Lisa, assai poco appagante. Rocco si incontra a sua volta con Lisa ma pensando ancora ad Antonia non riesce a iniziare il rapporto. I due si scrivono promettendosi di rivedersi.\nContesto culturale.\nIl romanzo fu accolto all'epoca con entusiasmo. Nella prefazione all'edizione del 2001, Lidia Ravera chiarisce il senso della nascita di quel racconto, nelle intenzioni destinato a circolare semplicemente nell'ambiente studentesco romano: la rivendicazione del diritto a non prendersi sul serio da parte di due giovani alle soglie dell'et\u00e0 adulta e a ricercare la libert\u00e0 e la felicit\u00e0, nonostante l'ombra incombente della crisi dell'auto-organizzazione e la minaccia del grande vuoto politico che di l\u00ec a poco sarebbe seguito.\nUn invito ai compagni pi\u00f9 giovani, dell'et\u00e0 di Rocco e Antonia, a vivere con serenit\u00e0 e con una consapevolissima leggerezza ogni aspetto della propria vita, ad accettare ogni aspetto della propria sessualit\u00e0.\nNel 1977 un gruppo bolognese di una certa fama, i Gaznevada, composero come loro secondo brano in assoluto il pezzo \"Criminale\" nel quale, in segno di dissenso verso la raffigurazione che veniva data della loro generazione, vi \u00e8 una strofa che recita cos\u00ec: \"Non siam porci con le ali, siamo solo dei maiali, ho una mente criminale, godo solo a far del male!\"\nIl titolo prende spunto da un'espressione popolare ricorrente in alcuni paesi, prevalentemente anglosassoni, per indicare una situazione o un'ipotesi improbabile, che pu\u00f2 verificarsi solamente se i porci potessero volare, qui il desiderio dei ragazzi di affrancarsi dal senso di angoscia e di frustrazione.\nTrasposizione cinematografica.\nNel 1977 il regista Paolo Pietrangeli diresse il film omonimo in parte ispirato al romanzo e presto sottoposta a sequestro dalla censura per \"oscenit\u00e0\", provvedimento brevemente revocato. Il film non ebbe il successo del racconto e suscit\u00f2 la disapprovazione dai giovani spettatori i quali, in un contesto oramai diverso dall'epoca della stesura, non potevano riconoscersi. Gli autori si dissociarono."}
{"id": "1255678", "revid": "287204", "url": "https://it.wikipedia.org/wiki?curid=1255678", "title": "Collegio elettorale degli Stati Uniti d'America", "text": "Il collegio elettorale degli Stati Uniti d'America (in inglese: \"United States Electoral College\") \u00e8 un insieme di elettori, stabilito dalla Costituzione statunitense, che ha il compito ogni quattro anni di eleggere il presidente e il vicepresidente degli Stati Uniti d'America. Il Collegio elettorale \u00e8 composto da 538 elettori e vota le due cariche a maggioranza assoluta (quindi, almeno 270 voti). Secondo quanto prevede la Costituzione all'art. 2, ogni assemblea legislativa statale \u00e8 libera di decidere le modalit\u00e0 con cui vengono selezionati questi elettori in ogni Stato. Il numero degli elettori del Collegio elettorale \u00e8 pari al numero totale dei seggi presenti al Congresso (attualmente 100 senatori e 435 rappresentanti). A questi 535 elettori, secondo quanto previsto dal XXI emendamento (ratificato nel 1961) si aggiungono gli elettori eletti dal Distretto di Columbia, che sono in numero pari al numero di elettori previsto dallo Stato meno popoloso dell'Unione, attualmente tre. I \"territori\" aggregati agli Stati Uniti sono esclusi dalla procedura, non avendo diritto di eleggere propri elettori per il Collegio elettorale.\nFunzionamento.\nDopo che si sono tenute le elezioni \"popolari\", che si tengono ogni primo marted\u00ec successivo al primo luned\u00ec di novembre dell'anno elettorale, ogni Stato procede al conteggio dei propri \"voti popolari\" per convertirli in elettori del Collegio elettorale, dove ogni Stato segue le proprie leggi di attribuzione. Quasi tutti gli Stati distribuiscono tutti gli elettori a disposizione per il proprio Stato al candidato che ha vinto le elezioni popolari nel proprio Stato, con l'eccezione di due Stati (Maine e Nebraska) che invece applicano anche una sorta di \"rappresentanza proporzionale\". Solitamente gli elettori selezionati da uno Stato sono obbligati a votare per il candidato vincitore in quello Stato, anche se attualmente esiste un dibattito su dove poggi questa restrizione. Gli elettori selezionati si riuniscono dunque nella capitale di ogni singolo Stato il primo luned\u00ec successivo al secondo mercoled\u00ec del mese di dicembre elettorale, allo scopo di realizzare le operazioni di voto. Avvenute le operazioni di voto in ogni Stato, i conteggi vengono realizzati dal Congresso riunito in sessione congiunta presieduta dal vicepresidente ancora in carica (nelle sue funzioni di presidente del Senato). Se non si realizza una maggioranza assoluta su un candidato, \u00e8 la Camera dei rappresentanti ad assumere le funzioni di organo elettore del presidente e del vicepresidente: in questo caso ogni gruppo di rappresentanti che esprime uno Stato conta un voto (con l'esclusione del Distretto di Columbia). Il presidente e il vicepresidente iniziano ufficialmente il loro mandato il 20 gennaio. \nSolitamente il voto del Collegio elettorale esprime la maggioranza che si \u00e8 realizzata nel voto popolare; tuttavia vi sono stati casi in cui ci\u00f2 non \u00e8 avvenuto, come nel caso delle elezioni presidenziali del 2016, quando ci sono stati sette grandi elettori \"infedeli\".\nIl sistema che prevede il Collegio elettorale \u00e8 da lungo tempo oggetto di un forte dibattito. I sostenitori di questo sistema ritengono che ci\u00f2 sia rispondente ed essenziale al federalismo americano, dato che ci\u00f2 costringe i candidati a concentrarsi non solo sulle grandi citt\u00e0 e aumentando l'influenza degli Stati pi\u00f9 piccoli, oltre che preservare il sistema bipartitico statunitense e dare una maggiore legittimit\u00e0 al suo risultato rispetto a delle normali elezioni popolari. I contrari a questo sistema sostengono invece che esso possa dare vita a differenze di risultato tra voto popolare e voto del Collegio elettorale (come il gi\u00e0 citato caso delle elezioni del 2016) e che convinca i candidati a concentrare le proprie campagne elettorali su alcuni \"swing states\" (ovvero Stati-chiave per ottenere la vittoria), oltre che dare un peso troppo elevato a Stati poco popolati (come il Wyoming) che risultano avere un peso quattro volte superiore rispetto a quelli pi\u00f9 popolosi (come la California).\nDescrizione.\nSecondo la procedura attuale, ogni quattro anni, vengono scelti 538 \"grandi elettori\" (\"electors\", in inglese) su base statale, numero che deve essere pari al numero complessivo di membri del Congresso degli Stati Uniti che quello stesso Stato elegge. Poich\u00e9 a ogni Stato \u00e8 concesso un numero di membri della Camera dei rappresentanti diverso e in proporzione alla propria popolazione - ma comunque almeno uno - e un numero fisso di due senatori, il numero di grandi elettori varia da Stato a Stato, ma non \u00e8 mai inferiore a tre. Tre sono anche i grandi elettori che hanno diritto di eleggere gli elettori del distretto federale di Washington che, paradossalmente, fino all'approvazione del XXIII emendamento, non appartenendo ad alcuno Stato erano esclusi da ogni procedura elettorale. Il numero dei grandi elettori \u00e8 cambiato diverse volte nel corso della storia: 81 nel 1788, circa 300 gi\u00e0 a met\u00e0 Ottocento, pi\u00f9 di 400 sul finire dello stesso secolo, stabilizzato su 531 dal 1912 al 1956, fino a essere costantemente pari a 538 dal 1964.\nL'elezione dei delegati avviene il marted\u00ec successivo al primo luned\u00ec di novembre nel cosiddetto Election Day. Ogni Stato \u00e8 libero di determinare i criteri del sistema elettorale, purch\u00e9 diretto, con cui eleggere i propri grandi elettori. Tutti i cinquanta Stati, e il Distretto di Columbia, adottano il sistema maggioritario, anche se in modo differente. Quarantotto Stati e il Distretto di Columbia optano infatti per la variante del cosiddetto \"winner-takes-all\", per cui viene eletta in blocco la lista di grandi elettori, fra quelle presentate dai singoli candidati alla presidenza per quello Stato, che ottiene il maggior numero di voti (e almeno un voto in pi\u00f9 rispetto alla seconda lista di grandi elettori); solo il Nebraska e il Maine adottano una variante diversa, basata sul cosiddetto \"congressional district method\", che consente di scegliere un grande elettore diverso per ogni distretto congressuale cui ha diritto lo Stato, mentre gli ultimi due grandi elettori (cui ha diritto lo Stato in virt\u00f9 della rappresentanza senatoriale) vanno al candidato che ha vinto il voto popolare a livello statale.\nI delegati votano a scrutinio segreto e senza vincolo di mandato elettorale. Legalmente non sono tenuti a rispettare le indicazioni di voto della lista con la quale vengono eletti. Un controllo indiretto sul loro operato deriva dal fatto che l'elezione, sebbene sia a scrutinio segreto, si svolge nella capitale dei singoli Stati.\nIl criterio che ha fissato la data dell\"Election Day,\" cos\u00ec elaborato nella sua definizione, \"il marted\u00ec successivo al primo luned\u00ec di novembre\", \u00e8 spiegabile con ragioni storiche. Fu cura dei padri fondatori della federazione garantire la massima partecipazione politica degli elettori della nuova Unione. Questi erano per la maggior parte proprietari terrieri \u2014 essendo l'accesso al voto anche legato al censo \u2014 i quali non potevano dedicarsi che in tardo autunno alla vita politica, dato il calendario dei lavori agricoli e la scarsa percorribilit\u00e0 delle vie di comunicazione in inverno. La Costituzione degli Stati Uniti rimanda a una legge federale la determinazione di una data precisa e questa \u00e8 stata fissata nel 1845 nei primi giorni di novembre cio\u00e8 in un periodo in cui si presumono compiute le attivit\u00e0 di raccolto e in genere legate all'agricoltura, ma in cui le condizioni meteorologiche sono ancora accettabili. La scelta di non votare di domenica \u00e8 invece dovuta alla volont\u00e0 di non interferire con le pratiche religiose del riposo festivo, molto sentite in un ambiente puritano. Di domenica era inoltre da escludere che gli elettori si mettessero in viaggio per raggiungere i centri urbani sede di seggio; al viaggio a cavallo era quindi dedicato il giorno di luned\u00ec, e il marted\u00ec successivo i cittadini avrebbero potuto compiere la loro scelta. Bench\u00e9 ora tali ragioni non siano pi\u00f9 valide, non si \u00e8 mai considerato necessario modificare la data dell'Election Day.\nIl motivo, invece, del perch\u00e9 non si voti \"il primo marted\u00ec di novembre\", bens\u00ec \"il marted\u00ec dopo il primo luned\u00ec di novembre\" si deve ricercare nella festivit\u00e0 di Tutti I Santi, giorno festivo, nel quale si \u00e8 pensato di evitare di fissare, come per la domenica, l'afflusso ai seggi dei cittadini americani. Forse ha influito anche la vigilia, corrispondente alla festa di Halloween, dedicata a scherzi, mascheramenti e vivacit\u00e0 nelle strade. Le date possibili vanno dal 2 all'8 novembre.\nI grandi elettori cos\u00ec designati si riuniscono quindi ciascuno nella capitale dei rispettivi Stati \u2014 non quindi in un unico grande collegio \u2014 il luned\u00ec dopo il secondo mercoled\u00ec di dicembre e procedono alla elezione del Presidente e del Vice Presidente, o meglio esprimono i propri voti per uno dei ticket candidati alla presidenza degli Stati Uniti. Conclusa tale procedura della riunione viene redatto un puntuale verbale che viene inviato a Washington.\nIl 6 gennaio il Congresso degli Stati Uniti procede all'apertura della buste e al conteggio dei voti che ciascun grande elettore ha espresso. I candidati che raggiungono la maggioranza dei voti elettorali sono eletti alla carica di Presidente e Vice Presidente.\nIl fatto che il candidato vincente sia gi\u00e0 noto al termine dell\"Election Day\" \u00e8 dovuto al fatto che le liste di candidati a grande elettore nei singoli Stati della federazione sono esplicitamente collegate ai candidati alla presidenza e vice presidenza. Ogni elettore cio\u00e8 voter\u00e0 per una lista che \u00e8 espressione di un candidato del suo partito, e la vittoria di quella lista garantir\u00e0 che i grandi elettori siano espressione del partito e ne voteranno i candidati alla presidenza e vice presidenza. Salvo in alcune rare eccezioni, non si \u00e8 mai verificata l'eventualit\u00e0 che un eletto in una lista di grandi elettori si sia poi rifiutato di votarne il candidato o addirittura abbia preferito l'avversario. Sebbene nella Costituzione non siano presenti obblighi per cui un grande elettore debba votare il candidato che rappresenta, in 26 Stati e nel Distretto di Columbia ci sono leggi statali che prevedono sanzioni amministrative o penali per l'elettore che non rispetta il proprio mandato (in Carolina del Sud, Carolina del Nord e Michigan \u00e8 previsto l'annullamento del voto e la sostituzione del grande elettore); nei restanti 24 Stati non ci sono leggi che obbligano il grande elettore."}
{"id": "1255679", "revid": "110157", "url": "https://it.wikipedia.org/wiki?curid=1255679", "title": "Steinhaus", "text": "Steinhaus \u00e8 un comune austriaco di 1 995 abitanti nel distretto di Wels-Land, in Alta Austria."}
{"id": "1255682", "revid": "47767", "url": "https://it.wikipedia.org/wiki?curid=1255682", "title": "Maria Giovanna Gabriella d'Asburgo-Lorena", "text": "Biografia.\nInfanzia.\nL'arciduchessa Maria Giovanna Gabriella Giuseppa Antonia, comunemente chiamata \"Giovanna\", nacque alla Hofburg di Vienna il 4 febbraio 1750 come undicesima figlia di Francesco Stefano di Lorena, imperatore del Sacro Romano Impero e Maria Teresa d'Austria, arciduchessa d'Austria e regina d'Ungheria e Boemia. Un anno dopo la sua nascita, nel 1751, nacque l'arciduchessa Maria Giuseppina, sua sorella prediletta.\nEra una figlia cadetta dell'imperatrice Maria Teresa d'Austria e dell'imperatore Francesco Stefano di Lorena, ma cadette furono anche le sue sorelle Maria Giuseppina, Maria Carolina, Maria Antonietta e Maria Amalia, nate rispettivamente nel 1751, 1752, 1755 e 1746. Costoro ricevettero un'educazione leggermente pi\u00f9 bassa rispetto alle loro sorelle maggiori, nate nel 1738, 1742 e 1743.\nMaria Giovanna era molto amabile e buona, legatissima alle sorelle Maria Giuseppina e Maria Amalia: le tre bambine condividevano la stessa stanza.\nFidanzamento e morte.\nGiovanna Gabriella venne fidanzata con il re Ferdinando IV di Napoli, figlio di Carlo III di Spagna, ma mor\u00ec il 23 dicembre 1762 di vaiolo, a soli dodici anni. \u00c8 sepolta nella Cripta Imperiale, a Vienna."}
{"id": "1255684", "revid": "110157", "url": "https://it.wikipedia.org/wiki?curid=1255684", "title": "Thalheim bei Wels", "text": "Thalheim bei Wels \u00e8 un comune austriaco di 5 501 abitanti nel distretto di Wels-Land, in Alta Austria; ha lo status di comune mercato (\"Marktgemeinde\"). "}
{"id": "1255686", "revid": "124707356", "url": "https://it.wikipedia.org/wiki?curid=1255686", "title": "Bagnaria Arsa", "text": "Bagnaria Arsa (\"Bagnarie\" in friulano) \u00e8 un comune sparso italiano di abitanti in Friuli-Venezia Giulia. La sede comunale \u00e8 situata nella frazione di Sevegliano (\"Sevean\").\nStoria.\nL'epoca romana. L'insediamento di Sevegliano.\nSebbene non manchino testimonianze di frequentazione anche in epoche precedenti, la zona oggi compresa entro i confini del Comune di Bagnaria Arsa conobbe un pi\u00f9 intenso popolamento in et\u00e0 romana, in seguito alla fondazione della colonia di Aquileia nel 181 a.C. L'area pi\u00f9 favorevole allo sviluppo di insediamenti umani era situata nella parte settentrionale dell'attuale territorio comunale, nelle vicinanze dello snodo viario tra la strada che proveniva da Codroipo (la via Postumia?) e quella che da Aquileia portava al Norico (l'odierna Austria). Lungo queste due direttrici erano disposte, come di norma, anche le necropoli: ritrovamenti di tombe a cremazione sono segnalati in diversi punti, soprattutto lungo la SS 352, che in parte ripercorre un tracciato antico. La zona meridionale, invece, doveva presentare una fisionomia diversa, con la prevalenza di boschi e di corsi d'acqua, e risultava forse meno adatta alla creazione di insediamenti di rilievo: tuttavia, lungo il corso della roggia Castra esisteva un grosso edificio, forse una villa con terme annesse.\nL'insediamento di Sevegliano, sorto all'incrocio tra le due vie suddette, ha restituito testimonianze notevoli di epoca romana, soprattutto per il periodo immediatamente successivo al 181 a.C. I materiali rinvenuti sono sufficienti a delineare l'ampiezza dei contatti commerciali con le regioni vicine, facilitati dalla felice posizione in relazione al sistema viario, e i costumi di vita degli abitanti: la ceramica fine da mensa \u00e8 di produzione locale o d'importazione italica (ceramica a vernice nera), mentre un recipiente in ceramica grigia riporta un'iscrizione nell'antica lingua venetica, soppiantata poi dall'uso del latino; alcuni recipienti testimoniano di rapporti con l'area celtica. Sono stati rinvenuti, inoltre, un raro esemplare di bollitore per il latte, che documenta il passaggio in loco di greggi di ovini, e un piccolo forno per il pane. L'illuminazione era assicurata dalle lucerne a vernice nera. Il consumo del vino \u00e8 sicuramente attestato dalla presenza delle tipiche anfore vinarie del I sec. a.C. e da bicchieri a pareti sottili. La circolazione monetaria segna un particolare incremento verso la met\u00e0 del II sec. a.C., forse in concomitanza con la creazione della via Postumia (148 a.C.).\nNon sono stati rinvenuti resti cospicui di edifici, forse cancellati dai lavori per la lottizzazione moderna dell'area. Sono sopravvissute, invece, le opere di bonifica e drenaggio dei terreni umidi, preliminarmente eseguite attraverso il riutilizzo di anfore. La costruzione di maggior pregio doveva essere un piccolo tempio, purtroppo non localizzabile con sicurezza, di cui rimangono gli elementi in terracotta destinati a proteggere le travature lignee. Nei pressi della strada esisteva un pozzo in mattoni, all'interno del quale sono stati recuperati un pugnale, appartenuto probabilmente a qualche legionario di passaggio, e altri pregevoli materiali. Tra il IV e il V sec. d.C. nella zona fu impiantata anche una piccola officina vetraria, nella quale si smerciavano, oltre ai recipienti fabbricati in loco, anche prodotti provenienti da altre zone dell'impero.\nL'et\u00e0 di mezzo.\nLa scarsit\u00e0 di dati archeologici e di documenti scritti costituisce un limite notevole per la conoscenza del territorio nel lungo periodo compreso nell'\"et\u00e0 di mezzo\". La fisionomia del comprensorio comunale durante l'epoca altomedievale, tra il V e l'XI secolo, doveva essere caratterizzata dai numerosi corsi d'acqua e dai folti boschi, in particolare nella zona meridionale; nell'area settentrionale, in relazione agli assi stradali mantenutosi praticamente inalterati anche dopo la fine dell'et\u00e0 romana, doveva essere pi\u00f9 fiorente l'attivit\u00e0 agricola.\nIntorno al 1000 assume un certo rilievo l'abitato di Castions delle Mura, situato nella zona della chiesa di S. Maria Assunta e denominato Curtem o Curiam Veterem (Cortevecchia, Curviere); a questo si sovrappose, nei documenti dell'XI secolo, il toponimo Castellione. Nel 1129 il villaggio apparteneva ad Azo di Azmurghen, personaggio di stirpe longobarda, come espressamente ricordato dal figlio Ugo cinque anni pi\u00f9 tardi. Ben presto, per\u00f2, Castions e Campolonghetto entrarono a far parte della giurisdizione degli Strassoldo (la \"corte nuova\"), mentre Bagnaria dipendeva direttamente dal patriarca di Aquileia.\nGli abitanti dei diversi villaggi vivevano in case modeste, con il tetto in paglia e un ampio cortile. Dell'entit\u00e0 numerica e della composizione sociale della popolazione possiamo farci un'idea attraverso un \"censimento\" del 1375, che riporta, paese per paese, il nome dei singoli abitanti, la loro et\u00e0 e la professione. Essi pagavano un affitto ai nobili o all'istituzione ecclesiastica, costituito da prodotti della terra (frumento, miglio, avena, segala e vino) o da animali da cortile (galline e uova). Le condizioni di vita non dovevano essere delle migliori, e potevano subire un repentino peggioramento a causa di eventi atmosferici o dei non infrequenti episodi bellici (come le invasioni dei Turchi sul finire del XV secolo). Accanto all'agricoltura, si svilupparono altre attivit\u00e0 legate allo sfruttamento dei numerosi corsi d'acqua (mulini sono segnalati nel 1323 a Privano, quindi a Campolonghetto nel 1563 e, probabilmente, a Chiarmacis) o delle aree boschive (tra i quali il bosco della Crastia, ricordato nel 1488, quello chiamato Lu Sterp, nel 1402, quello di Choronis, nel 1477, quello del Nodeon). Queste ultime ospitavano una ricca fauna; a giudicare da alcuni residui toponomastici vi faceva la propria apparizione anche il lupo.\nLa parrocchia e l'organizzazione comunale erano i due centri intorno ai quali ruotava la vita della comunit\u00e0. La chiesa era un edificio modesto, con poche suppellettili sacre, come si evince dagli inventari del 1530 relativi a Sevegliano e a Privano: i beni mobili e immobili che ad essa appartenevano erano gestiti dai camerari. Tutte le chiese dell'attuale comune di Bagnaria Arsa, eccetto quella di Sevegliano (legata forse all'abbazia di Moggio), dipendevano inizialmente dalla pieve di Aiello, ma nel corso del XVI secolo la parrocchia di Bagnaria con Campolonghetto, Privano, Curviera, Castions) si rese autonoma. Vi fu tuttavia una lunga contesa tra le chiese di Bagnaria e di Castions circa la preminenza in ambito locale, che entrambe vantavano.\nL'assemblea dei capifamiglia (vicinia) costituiva invece l'organismo di autogoverno laico. Il degano e i giurati (figure assimilabili rispettivamente al sindaco e alla giunta odierni) era eletto direttamente dagli Strassoldo, tranne che a Bagnaria. I paesi erano caratterizzati da una forte rivalit\u00e0, che sfoci\u00f2 talvolta in risse, come avvenne nel 1536 tra gli abitanti di Palmada e di Sevegliano.\nIl Leone di Venezia e il territorio.\nAnche dopo la conquista veneziana del 1420 i Signori di Strassoldo mantennero la propria giurisdizione sui paesi dell'attuale comune, con la solita eccezione di Bagnaria.\nI decenni finali del XV secolo furono funestati dalle invasioni dei Turchi, che devastarono nel 1477 e nel 1499 anche Sevegliano e Bagnaria.\nUn evento epocale come la costruzione della fortezza di Palma nel 1593 non poteva non avere ripercussioni sul territorio confinante, impoverito dai lavori di scavo e di canalizzazione, e sugli abitanti dei villaggi circostanti, che furono spesso costretti a fornire la propria opera o i propri mezzi di trasporto. La presenza dei soldati fu, in pi\u00f9 di un'occasione, la causa di liti con la popolazione locale. D'altra parte, la fondazione della nuova cittadina poteva offrire ai contadini dei dintorni un'occupazione (nel 1594 la paga giornaliera era di venti soldi) e fornire la possibilit\u00e0 di vendere i propri prodotti; all'inizio del Seicento esisteva a Privano una fornace di laterizi, impiegati principalmente nei lavori edilizi della fortezza. La giustizia veniva amministrata dai Signori di Strassoldo, ma per i fatti di sangue dal 1577 fu competente direttamente il Luogotenente veneziano di Udine, che intervenne, ad esempio, per l'omicidio di un soldato di Spalato avvenuto a Privano nel 1657.\nLe testimonianze sugli edifici ecclesiastici si fanno pi\u00f9 numerose a partire dal Cinquecento.\nNel 1547 fu edificata la chiesa di S. Maria Assunta di Castions, ristrutturata poi nel 1767 dal conte Giuseppe Antonio di Strassoldo. Alla met\u00e0 del Seicento venne costruita, sopra un edificio preesistente, la nuova chiesa di S. Andrea a Sevegliano, che nel 1744 fu dotata dell'attuale campanile. Alcuni documenti si riferiscono, invece, alla chiesa di S. Giorgio a Bagnaria.\nL'economia era sempre legata all'agricoltura. Le colture principali erano il frumento, l'avena e il miglio: dalla met\u00e0 del XVII secolo compare anche il \"sorgo turco\", ovvero il mais. Con questi prodotti continuavano ad essere pagati gli affitti sui terreni coltivati; le ampie fluttuazioni dei prezzi che si registrarono a cavallo della met\u00e0 del XVIII secolo potevano mettere in ginocchio intere famiglie.\nUn'attivit\u00e0 sempre molto sviluppata era quella legata alla macinazione dei cereali. Mulini esistevano a Sevegliano (San Gallo, delle Tolle, di Codis) e a Campolonghetto (due). Di uno di questi possediamo una stupenda e dettagliata descrizione del 1705, che permette di immaginare quali erano le caratteristiche di questi edifici e dei fabbricati annessi.\nL'epoca napoleonica e le lotte risorgimentali.\nNel 1797 la Repubblica di Venezia cadde senza opporsi di fronte alle armate di Napoleone Bonaparte. Il passaggio dal dominio della Serenissima a quello francese fu praticamente indolore, e gli unici episodi di ribellione in Friuli avvennero il 16 aprile 1797 a Castions delle Mura (dove alcuni soldati furono privati delle armi, percossi e imprigionati per qualche tempo) e, pochi giorni dopo, a Bagnaria. L'accaduto non pass\u00f2 inosservato alle autorit\u00e0 francesi e allo stesso Napoleone, tanto che il generale Guillaume, di stanza a Palmanova, fu sul punto di dare alle fiamme il villaggio di Castions. Solo l'intervento del Luogotenente veneziano del Friuli, Alvise Mocenigo, riusc\u00ec a farlo desistere dal proposito: furono allora arrestati quattro presunti colpevoli della ribellione.\nDopo la firma del \"Trattato di Campoformio\", avvenuta a Villa Manin, dal gennaio 1798 le armate asburgiche presero possesso di tutto il Friuli, fino al novembre del 1805, quando vi ritornarono le truppe francesi. Il Friuli fu allora unito al Regno d'Italia di Napoleone I fino al 1814: in questo periodo due guerre vennero combattute sul suo territorio, nel 1809 e nel 1813-14, e in entrambe la fortezza di Palmanova fu assediata, con gli assedianti accampati nei paesi circostanti. Alle privazioni delle guerre seguirono carestie ed epidemie che rallentarono lo sviluppo economico della regione, assegnata dal Congresso di Vienna all'Impero asburgico.\nNel marzo del 1848 l'intero Friuli insorse contro le autorit\u00e0 imperiali, e conobbe una breve primavera di indipendenza, nella quale si form\u00f2 un Governo Provvisorio che affid\u00f2 il comando della fortezza di Palmanova al generale Carlo Zucchi, anziano ufficiale italiano dell'esercito napoleonico. Il 27 marzo avvenne un primo scontro a Visco, che vide patrioti italiani contro soldati e sudditi asburgici, e in seguito fu ordinata la mobilitazione delle Guardie Civiche di tutto il Friuli, che si concentrarono nei paesi intorno a Palmanova.\nIl 16 aprile gli eventi precipitarono. Gli austriaci avanzarono su Palmanova, e il giorno seguente incendiarono Visco e Jalmicco. Anche Bagnaria fu invasa dai soldati croati, i quali, trovata una bandiera tricolore, saccheggiarono e dettero alle fiamme le case dell'intero paese, senza che vi fossero per\u00f2 vittime tra la popolazione.\nAnche le case di Privano subirono la stessa sorte, mentre a Sevegliano la moglie del maresciallo austriaco M\u00fcor, che abitava nel paese, riusc\u00ec a intercedere per gli abitanti, e le loro case vennero risparmiate. Dopo l'annessione al Regno d'Italia nel 1866, fu deciso di ricordare gli avvenimenti del 1848, aggiungendo l'aggettivo \"Arsa\" al nome del capoluogo comunale: con il Regio Decreto dell'11 agosto 1867 il Comune fu cos\u00ec denominato Bagnaria Arsa.\nFino al 1918 sul ponte della Strada statale 14 della Venezia Giulia vicino alla frazione di Castions delle Mura, correva il confine tra il Regno d'Italia e l'Austria-Ungheria. Dal piazzale antistante il ponte venne sparata la prima cannonata italiana della prima guerra mondiale e, a ricordo di tale evento, \u00e8 stato eretto sul luogo un monumento.\nMonumenti e luoghi d'interesse.\nVille.\nVilla Antonini Dessj (Secoli XVII - XIX - XX).\nIl complesso, ora di propriet\u00e0 della famiglia Dessj, fa parte di un piccolo aggregato rurale ed \u00e8 costituito, oltrech\u00e9 dal corpo principale e dagli edifici di servizio, da un fabbricato che un tempo ospitava le scuderie. Lo spazio tra gli edifici forma il cortile d'onore circondato da un'alta recinzione in pietra; a nord si sviluppa il parco. Nello spazio antistante l'ingresso al cortile c'\u00e8 una chiesa dedicata a San Martino. Sul luogo sembra sorgesse un antico monastero sui resti del quale, nel Seicento, venne edificata la villa. Nel corso della seconda met\u00e0 dell'Ottocento essa ha subito una radicale trasformazione, alla quale sono seguite, a fine secolo, ulteriori modifiche di minore entit\u00e0; all'inizio del Novecento \u00e8 stata realizzata l'ala destra, destinata ad ospitare la servit\u00f9. Durante la Prima Guerra Mondiale fu sede del Comando d'Armata italiano e alloggio del Duca d'Aosta.\nIl corpo dominicale ha un impianto planimetrico tripartito secondo la maniera veneta; esso \u00e8 dichiarato in facciata all'asse centrale, costituito al piano terreno dal portale d'ingresso affiancato da due finestrelle ovali e, al piano nobile, da tre porte-finestre balaustre. Attorno all'asse di simmetria si dispongono, in maniera ordinata, le bucature riquadrate in pietra, scandite in orizzontale da leggere fasce marcapiano.\nSul prospetto \u00e8 collocata una meridiana.\nL'intero, a pianta a croce latina, \u00e8 illuminato da sei finestre termali. La facciata \u00e8 caratterizzata da tre nicchie che un tempo ospitavano statue.\nVilla Orgnani Minuttolo (Secolo XVII - XVIII - XIX).\nIl complesso architettonico \u00e8 costituito dal corpo dominicale e dagli annessi ad esso ortogonali che, con il primo, delimitano il cortile d'onore al quale si accede attraverso un portone monumentale. Sul retro si sviluppa il giardino rettangolare che, segnato da piccole torrette angolari, si prolunga nel parco al limite del quale \u00e8 collocata una serra.\nLa villa risale ad anni compresi tra la fine del Settecento e gli inizi del secolo successivo, e sembra essere stata costruita sul sito di un precedente complesso padronale: la barchessa orientale possiede infatti portali bugnati databili al XVII secolo. La barchessa occidentale \u00e8 invece frutto di recenti rifacimenti novecenteschi.\nLa villa possiede un impianto planimetrico rettangolare tripartito. La facciata \u00e8 neoclassica: un basamento in bugnato al piano terra sostiene il corpo centrale leggermente aggettante, scandito da lesene con capitello ionico, concluso da una trabeazione con sovrastante timpano.\nUn portale in pietra, a cui corrisponde al piano nobile una finestra con timpano curvilineo, definisce l'asse di simmetria attorno al quale si distribuiscono le altre aperture.\nSociet\u00e0.\nLingue e dialetti.\nA Bagnaria Arsa, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Bagnaria Arsa rientra fra le varianti appartenenti al friulano centro-orientale\nGeografia antropica.\nSuddivisione amministrativa.\nIl comune si suddivide in 5 frazioni:"}
{"id": "1255687", "revid": "1546219", "url": "https://it.wikipedia.org/wiki?curid=1255687", "title": "Campionati panpacifici di nuoto", "text": "I Campionati panpacifici di nuoto sono una competizione natatoria di livello mondiale, nata nel 1985.\nInizialmente, e per le prime otto edizioni, furono organizzati con cadenza biennale ma, dall'edizione del 2002, si \u00e8 passati ad una cadenza quadriennale.\nQuesta competizione fu pensata da quattro nazioni fondatrici: Canada, Giappone, Stati Uniti ed Australia, con l'intento di invitare tutte le nazioni interessate che si affacciano sull'Oceano Pacifico (da qui il nome della competizione) ed altre nazioni come il Brasile, ad eccezione delle nazioni europee.\nStati Uniti e Australia sono considerate vere potenze del nuoto mondiale e la qualit\u00e0 delle contendenti ha fatto s\u00ec che la considerazione attorno ai giochi crebbe di edizione in edizione, arrivando oggi ad essere considerati una delle principali competizioni natatorie mondiali al di fuori delle Olimpiadi, dei Mondiali e degli Europei. A differenza delle altre principali competizioni mondiali, ogni nazione partecipante pu\u00f2 iscrivere alle competizioni un numero illimitato di atleti, che iniziano ad affrontarsi in turni preliminari di qualificazione; possono accedere per\u00f2 alle semifinali e alle finali solo due atleti per ogni nazione, di modo da dare possibilit\u00e0 di vittoria a molte nazioni diverse.\nL'ultima edizione si \u00e8 svolta in Giappone, nella citt\u00e0 di Tokyo.\nMedagliere complessivo.\n\"Aggiornato a Tokyo 2018\""}
{"id": "1255691", "revid": "757469", "url": "https://it.wikipedia.org/wiki?curid=1255691", "title": "Wei\u00dfkirchen an der Traun", "text": "Wei\u00dfkirchen an der Traun \u00e8 un comune austriaco di 3 345 abitanti nel distretto di Wels-Land, in Alta Austria."}
{"id": "1255696", "revid": "123287173", "url": "https://it.wikipedia.org/wiki?curid=1255696", "title": "Grecav", "text": "La Grecav Auto Srl \u00e8 stata un'azienda metalmeccanica fondata nel 1964 a Gonzaga, in provincia di Mantova, che produceva minicar e componenti per macchine agricole. Nel 2013 \u00e8 stata dichiarata fallita dal tribunale di Mantova.\nStoria.\nL'azienda venne fondata nel 1964 dal Cav. Bruno Grespan attraverso la fusione di due societ\u00e0: la Fratelli Grespan S.n.c., fondata nel 1956 e specializzata in lavorazione di lamiere e carrozzerie industriali, e la Cavalletti S.n.c., fondata nel 1922 e specializzata in componentistica meccanica. Nel 1991 Grecav perfezion\u00f2 l'acquisizione della BMA, un'azienda produttrice di vetturette a tre ruote. Negli anni successivi vennero progettati e prodotti veicoli a tre e quattro ruote, seguiti nel 2000 dal lancio della EKE: una microcar guidabile previo conseguimento della patente AM dai 14 anni.\nNel 2012 l'azienda \u00e8 stata dichiarata fallita dal tribunale di Mantova; successivamente il fallimento \u00e8 stato revocato ma nel 2013 viene dichiarata nuovamente fallita e i beni (materiali e immateriali comprensivi di marchio) messi all'asta.\nUna parte dei lavoratori \u00e8 stato ricollocato grazie all'affitto di ramo d'azienda\nGrecav Eke.\nIl modello Eke, nato nel 2000 come berlina, \u00e8 divenuto il punto di partenza di una gamma che comprendeva anche la versione Pick-up, la versione Station-Wagon e la versione Van. In esclusiva per Piaggio, inoltre, Grecav ha prodotto la versione \u201cPK 500\u201d, derivata dalla versione EKE Pick-up. L'intera gamma \u00e8 stata oggetto di restyling nel 2005, cambiando il nome in Eke Stile.\nLa vettura era equipaggiata con un motore diesel bicilindrico Lombardini da 505 cm\u00b3, a 4 kW di potenza, che raggiungeva i 45 km/h. Le dimensioni del modello berlina erano 2.590 mm di lunghezza, 1.378 mm di larghezza e 1.470 mm di altezza. La carrozzeria di Eke era in alluminio. Nel 2009 la Eke \u00e8 stata sostituita dalla Sonique."}
{"id": "1255698", "revid": "287204", "url": "https://it.wikipedia.org/wiki?curid=1255698", "title": "NSU Prinz Sport", "text": "La NSU Prinz Sport (o anche Sport-Prinz) \u00e8 una piccola autovettura coup\u00e9 prodotta dalla casa automobilistica tedesca NSU dal 1959 al 1967.\nProfilo e storia.\nDebutto.\nAllo scopo di conferire un'immagine sportiva alle proprie automobili utilitarie, la NSU incaric\u00f2 la carrozzeria Bertone di studiare una versione sportiva del modello Prinz. Il disegno venne affidato a Franco Scaglione che riusc\u00ec a concludere, nonostante le ridotte dimensioni, una equilibrata linea sportiva che suggeriva una vaga somiglianza alla Alfa Romeo Giulietta Sprint, realizzata dallo stesso designer. Il prototipo, corrispondente quasi del tutto alla vettura definitiva, venne ultimato nel luglio del 1958. Dopo alcune modifiche di dettaglio, ecco che nel settembre dello stesso anno avvenne la presentazione alla stampa, mentre il mese successivo la vettura fu svelata in anteprima mondiale al Salone di Parigi.\nCaratteristiche.\nSul piano del design, la vettura apparve da subito assai gradevole nelle linee, merito della maestria di un grande designer come Scaglione, gi\u00e0 autore di un capolavoro come la Giulietta Sprint, e che di l\u00ec a poco avrebbe lasciato la Bertone per incomprensioni con il patron Nuccio. Linee tipiche della fine degli anni '50 disegnano un corpo vettura filante: il frontale era caratterizzato da fari seminglobati nei parafanghi, da una sottile calandra costituita in pratica da un \"baffo\" cromato e da un cofano motore tagliato in due da un inserto cromato longitudinale; lateralmente, le linee di fiancata erano quasi completamente lisce se si escludono gli inserti cromati sottoporta e quelli che partivano poco dietro i fari per terminare a met\u00e0 portiera. Proprio la vista laterale permette di apprezzare la firma delle vetture disegnate in quegli anni da Bertone, con un padiglione assai spiovente che ben si va a raccordare con la coda provvista di pinne. La stessa dirigenza NSU riconobbe che la vettura avrebbe potuto assumere un aspetto ancor pi\u00f9 slanciato se solo il passo fosse stato leggermente pi\u00f9 lungo. Ma per ragioni di contenimento dei costi, si decise comunque di utilizzare il pianale della Prinz Typ 40. Internamente, la \"Sport-Prinz\" era fondamentalmente configurata come una vettura a due posti: spazio a buoni livelli nei posti anteriori, mentre posteriormente era presente una piccola panchetta destinata in effetti al trasporto di bagagli, ma che all'occorrenza poteva ospitare due bambini. Lo spazio a disposizione per i bagagli era quindi piuttosto limitato, anche contando la possibilit\u00e0 di utilizzare il piccolo vano ricavato nel cofano anteriore. Per quanto riguarda invece il posto guida, ad un'impostazione sportiveggiante di carrozzeria e seduta del conducente faceva da contraltare l'impostazione del cockpit, con un volante ritenuto troppo orizzontale dalla stampa dell'epoca e quindi troppo simile alla tranquilla utilitaria da cui la \"Sport-Prinz\" prendeva origine. Nel complesso, per\u00f2, la vettura si present\u00f2 decisamente curata nelle finiture e fra le \"chicche\" era presente un vano per installare l'autoradio.\nCome la \"Prinz\", cos\u00ec anche la \"Sport-Prinz\" nasceva sullo stesso telaio a piattaforma con sospensioni a ruote indipendenti sia davanti che dietro, con avantreno a trapezio oscillante, retrotreno a leve triangolari oscillanti, sterzo a cremagliera ed impianto frenante idraulico a quattro tamburi. Il motore utilizzato era il gi\u00e0 noto bicilindrico raffreddato ad aria con cilindrata di 583 cm\u00b3, che per la \"Sport-Prinz\" venne rivisitato in maniera tale che la potenza massima salisse da 20 a 30 CV DIN. La velocit\u00e0 massima dichiarata dalla Casa era di 130 km/h, un ottimo dato favorito anche (e soprattutto) dal peso ridotto a soli 560 kg, che fra l'altro consentiva anche di limitare i consumi. Quanto al comparto trasmissione, la \"Sport-Prinz\" era equipaggiata con un cambio manuale a 4 marce.\nCarriera commerciale.\nLa produzione inizi\u00f2 nel 1959 presso la Bertone, per proseguire anche negli stabilimenti della NSU, vista l'inattesa richiesta. Il ritmo produttivo raggiunse 110 esemplari al giorno in Germania e 100 esemplari al giorno presso la Bertone. Nel 1960 la \"Sport-Prinz\" ricevette dalla nuova \"Prinz III\" le nuove molle ad escursione maggiorata e la barra stabilizzatrice, ma anche un nuovo impianto di riscaldamento. La \"Sport-Prinz\" in questo nuovo allestimento era riconoscibile esternamente dai cerchi, sempre da 12 pollici, ma che tavolta persero le sottili aperture (quattro per ogni cerchio) situate in fondo al canale del cerchio stesso. Nel 1961 il motore venne rialesato di un solo millimetro, quanto basta per passare da 583 a 598 cm\u00b3, ossia lo stesso motore della nuova \"Prinz IV\" in procinto di essere lanciata di l\u00ec a pochi mesi. Il nuovo motore non fu caratterizzato solo dall'aumento di cilindrata, ma anche da un'erogazione pi\u00f9 fluida. Furono inoltre apportate alcune altre rivisitazioni, in particolare al sistema di lubrificazione, ragion per cui l'intervallo di cambio dell'olio sal\u00ec da 4000 a 7500 km. All'inizio del 1962 cess\u00f2 la produzione presso lo stabilimento Bertone: quello di Neckarsulm rimase quindi l'unico sito in cui la \"Sport-Prinz\" continu\u00f2 ad essere assemblata. Mel febbraio dello stesso anno, la vettura ricevette una dotazione pi\u00f9 ricca e ancor pi\u00f9 curata, comprendente fra l'altro un orologio, l'indicatore del livello carburante e nuovi sedili ridisegnati e pi\u00f9 avvolgenti, senza contare l'arrivo di nuovi rivestimenti interni.\nIn Europa, ed in particolare in madrepatria, la piccola vettura sportiva ottenne un discreto successo, con quasi diecimila esemplari prodotti fino al 1962. Fece eccezione solo il mercato italiano, dove i due soli posti ed il prezzo elevato di 1.148.104 Lire in strada nel 1960, quando la Fiat 500 costava meno di mezzo milione, ne rallentarono notevolmente la vendita.\nNel novembre del 1964, la \"Sport-Prinz\" ricevette un nuovo impianto frenante all'avantreno, dotato di dischi anteriori, questi ultimi mutuati dalla Prinz 1000. Nello stesso periodo vi fu anche l'arrivo di nuovi pneumatici tubeless, sempre per cerchi da 12 pollici. Durante l'ultima fase della sua commercializzazione, la \"Sport-Prinz\" cess\u00f2 di essere prodotta a Neckarsulm e le linee di montaggio vennero trasferite ad Heilbronn nello stabilimento gi\u00e0 di propriet\u00e0 della carrozzeria Drauz, rilevata gi\u00e0 l'anno prima proprio dalla NSU. La produzione della \"Sport-Prinz\" cess\u00f2 alla fine del 1967: in totale ne furono prodotti 20.831 esemplari, di cui 2.715 assemblati direttamente dalla Bertone.\nDati tecnici.\nI dati fra parentesi indicano gli eventuali aggiornamenti avvenuti nel corso della carriera commerciale della \"Sport-Prinz\"."}
{"id": "1255699", "revid": "6923", "url": "https://it.wikipedia.org/wiki?curid=1255699", "title": "NSU Sportprinz", "text": ""}
{"id": "1255704", "revid": "2074539", "url": "https://it.wikipedia.org/wiki?curid=1255704", "title": "The Coral", "text": "I Coral sono un gruppo rock britannico attivo dalla fine degli anni novanta. La musica del gruppo \u00e8 un misto di country vecchio stile, psichedelia anni sessanta e folk con influenze rock.\nFormatisi a 1996 a Hoylake, paese vicino a Liverpool, per iniziativa di un gruppo di sei amici originari dello stesso quartiere, hanno conosciuto il successo gi\u00e0 con il disco di esordio, \"The Coral\" (2002) e con il successivo \"Magic and Medicine\" (2003). Il loro disco d'esordio fu tra i candidati al Mercury Music Prize di quell'anno e fu votato quarto miglior album del 2002 dai lettori del \"New Musical Express\". Nel 2008, dopo l'abbandono del chitarrista Bill Ryder-Jones, la band ha proseguito come quintetto. Nel 2011, dopo aver pubblicato sei album e diciassette singoli in otto anni (dal 2002 al 2010) la band ha iniziato un periodo di inattivit\u00e0. Il ritorno sulle scene avviene nel 2014 con il disco \"The Curse of Love\", seguito nel 2016 da \"Distance Inbetween\".\nI Coral hanno sinora pubblicato dieci album in studio. Il loro singolo di maggior successo fuori dal confine britannico \u00e8 stato \"In the Morning\", una delle hit dell'estate del 2005."}
{"id": "1255705", "revid": "1793900", "url": "https://it.wikipedia.org/wiki?curid=1255705", "title": "Saalfelden am Steinernen Meer", "text": "Saalfelden am Steinernen Meer \u00e8 un comune austriaco di 16 400 abitanti nel distretto di Zell am See, nel Salisburghese, del quale \u00e8 centro maggiore; ha lo status di citt\u00e0 (\"Stadtgemeinde\").\nStazione sciistica specializzata nello sci nordico, \u00e8 attrezzata con i trampolini del Felix-Gottwald-Schisprungstadion; il maggiore \u00e8 il Bibergschanze."}
{"id": "1255706", "revid": "1305772", "url": "https://it.wikipedia.org/wiki?curid=1255706", "title": "Ford Com\u00e8te", "text": "La Ford Com\u00e8te \u00e8 un'autovettura di fascia alta prodotta dal 1951 al 1954 dalla Casa automobilistica franco-statunitense Ford SAF.\nProfilo.\nBasata sulla contemporanea Ford Vedette, la Com\u00e8te era una coup\u00e9 di fascia alta proposta come variante sportiveggiante della grossa berlina.&lt;br&gt;\nEsteticamente la Com\u00e8te ricordava molto nei tratti le contemporanee Studebaker. La linea era assai filante e molto elegante. specialmente nel caso di esemplari con verniciatura bicolore.&lt;br&gt;\nMeccanicamente era identica alla Vedette: montava quindi un V8 da 2158 cm\u00b3 in grado di erogare una potenza massima di 66 CV a 4400 giri/min. La distribuzione era a valvole laterali. Le sospensioni riprendevano dalla Vedette lo schema MacPherson a ruote indipendenti sull'avantreno.&lt;br&gt; La trazione era posteriore ed il cambio era a 3 marce, una soluzione poco consona ad una vettura sportiveggiante.&lt;br&gt;La velocit\u00e0 massima era di oltre 130 km/h.\nNel 1953 fu lanciata la Com\u00e8te Monte-Carlo, equipaggiata dal V8 da 3923 cm\u00b3 e 105 CV che gi\u00e0 equipaggiava la \"Vend\u00f4me\". In questo modo, la Com\u00e8te raggiunse prestazioni pi\u00f9 elevate. Nell'ordine dei 150 km/h.&lt;br&gt;\nQuando nel 1954 la Ford francese fu rilevata dalla Simca, la produzione della Com\u00e8te fu interrotta nel 1955."}
{"id": "1255712", "revid": "228587", "url": "https://it.wikipedia.org/wiki?curid=1255712", "title": "Simca Com\u00e8te", "text": ""}
{"id": "1255714", "revid": "110157", "url": "https://it.wikipedia.org/wiki?curid=1255714", "title": "Bramberg am Wildkogel", "text": "Bramberg am Wildkogel \u00e8 un comune austriaco di 3 937 abitanti nel distretto di Zell am See, nel Salisburghese. \nSport.\nNel 1999, assieme al comune di Neukirchen am Gro\u00dfvenediger, ha ospitato il Campionato del mondo di parapendio."}
{"id": "1255718", "revid": "968255", "url": "https://it.wikipedia.org/wiki?curid=1255718", "title": "Bruck an der Gro\u00dfglocknerstra\u00dfe", "text": "Bruck an der Gro\u00dfglocknerstra\u00dfe \u00e8 un comune austriaco di 4 611 abitanti nel distretto di Zell am See, nel Salisburghese. Nel 1938 ha inglobato il comune soppresso di Sankt Georgen im Pinzgau."}
{"id": "1255721", "revid": "1714743", "url": "https://it.wikipedia.org/wiki?curid=1255721", "title": "Maria Giuseppina d'Asburgo-Lorena", "text": "Biografia.\nInfanzia.\nL'arciduchessa Maria Giuseppina crebbe a stretto contatto con la sorella Giovanna Gabriella, maggiore di lei di un solo anno. Erano legatissime e condividevano la stessa stanza. Giovanna fu fidanzata a Ferdinando IV di Napoli, figlio di Carlo III di Spagna, ma mor\u00ec di vaiolo a soli dodici anni, nel 1762 e fu a lungo pianta dalla sorella Giuseppina. Pochi anni dopo, nel 1765, mor\u00ec anche il padre Francesco Stefano.\nMaria Giuseppina, crescendo, divenne una splendida adolescente - \u00abdeliziosamente bella, docile di natura\u00bb - e fu la prediletta del fratello, l'imperatore Giuseppe II. \nDopo la morte della cognata Isabella di Borbone-Parma, Maria Giuseppina divenne la donna pi\u00f9 importante a corte dopo sua madre, sua nipote Maria Teresa e sua sorella l'arciduchessa Maria Amalia. Perse quella posizione nel maggio 1767 quando suo fratello maggiore, l'arciduca erede Giuseppe si spos\u00f2 con Maria Giuseppa di Baviera.\nFidanzamento.\nL'imperatrice Maria Teresa voleva far sposare la sua quarta figlia maggiore sopravvissuta, Maria Amalia, con Ferdinando I delle Due Sicilie per ragioni politiche. Tuttavia, dopo che il padre di Ferdinando, Carlo III di Spagna annuncia che la differenza di et\u00e0 di cinque anni tra la sposa e lo sposo era troppo grande, Maria Giuseppina, come figlia maggiore successiva, fu lasciata come candidata ovvia per la mano di Ferdinando. \nNel 1767 Maria Giuseppina fu ufficialmente fidanzata a Ferdinando IV e a ottobre ricevette un ritratto del fidanzato, decorato con diamanti, apprestandosi a partire per il regno partenopeo.\nMaria Teresa, consapevole del fatto che il futuro genero era estremamente indisciplinato, affid\u00f2 il compito di educare Maria Giuseppina ai suoi futuri doveri di regina alla contessa Trauttmansdorff, cui scrisse:\nMorte.\nPochi mesi prima, a maggio, era morta di vaiolo la moglie di Giuseppe, Maria Giuseppa di Baviera, e l'imperatrice Maria Teresa stessa si era ammalata, riuscendo tuttavia a sopravvivere. Poco prima che Maria Giuseppina partisse per il lungo viaggio verso Napoli, Maria Teresa la port\u00f2 con s\u00e9 nella Cripta Imperiale a pregare per la defunta cognata. Tuttavia la tomba della moglie di Giuseppe non era stata ben sigillata: durante i festeggiamenti a Vienna per le imminenti nozze, Maria Giuseppina si ammal\u00f2 di vaiolo. Spir\u00f2 dopo dieci giorni, il 15 ottobre.\nIn seguito Maria Antonietta, la futura regina di Francia, ricord\u00f2 che in quel periodo la sorella maggiore Giuseppina, triste e malinconica, la prendeva in braccio e le diceva, quasi con premonizione, che l'avrebbe lasciata per sempre, non per il regno di Napoli, ma per la tomba di famiglia.\nIn conseguenza della morte di Maria Giuseppina, Ferdinando IV fu fidanzato nuovamente con un'altra delle sorelle, Maria Carolina, che spos\u00f2 e da cui ebbe diciotto figli."}
{"id": "1255723", "revid": "1793900", "url": "https://it.wikipedia.org/wiki?curid=1255723", "title": "Dienten am Hochk\u00f6nig", "text": "Dienten am Hochk\u00f6nig \u00e8 un comune austriaco di 768 abitanti nel distretto di Zell am See, nel Salisburghese. \nGeografia fisica.\nIl comune si trova nel Pinzgau, ai piedi del monte Hochk\u00f6nig (2 943 m s.l.m.).\nStoria.\nDienten am Hochk\u00f6nig \u00e8 stato nominato per la prima volta nel 963; nella zona nel Medioevo c'era una miniera di ferro, che fu abbandonata nel 1864."}
{"id": "1255727", "revid": "110157", "url": "https://it.wikipedia.org/wiki?curid=1255727", "title": "Fusch an der Gro\u00dfglocknerstra\u00dfe", "text": "Fusch an der Gro\u00dfglocknerstra\u00dfe \u00e8 un comune austriaco di 701 abitanti nel distretto di Zell am See, nel Salisburghese. "}
{"id": "1255728", "revid": "1652134", "url": "https://it.wikipedia.org/wiki?curid=1255728", "title": "Comuni della Polinesia francese", "text": "La collettivit\u00e0 d'oltremare della Polinesia francese comprende molte isole facenti parte di diversi arcipelaghi, ma \u00e8 amministrativamente divisa in 48 comuni, raggruppati in cinque suddivisioni (o distretti) adattati cos\u00ec alla legislazione consuetudinaria locale.\nNote:\nPer suddivisione.\nLa divisione in comuni risulta dalla legge n\u00b0 71-1028 del 24 dicembre 1971 (JO del 25 dicembre 1971) e dal decreto n\u00b0 72-407 del 17 maggio 1972 (JO del 20 maggio 1972 e 9 luglio 1972).\nLa divisione in 5 suddivisioni risulta dal decreto n\u00b0 72-408 del 17 maggio 1972 (JO del 20 maggio 1972).\nPer superficie.\nGli stessi comuni, classificati per superficie decrescente (la Polinesia francese misura 3 468\u00a0km\u00b2 in totale). La taglia media dei comuni \u00e8 72\u00a0km\u00b2, mentre la mediana 49\u00a0km\u00b2, dipendente spesso dalla grandezza delle isole.\nPer popolazione.\nGli stessi comuni, classificati per popolazione decrescente (la Polinesia francese contava nel 2002 246.566 abitanti in totale, per una densit\u00e0 di 71,1 ab./km\u00b2). La popolazione media dei comuni \u00e8 5.137 abitanti, mentre la mediana 2.093 abitanti."}
{"id": "1255729", "revid": "110157", "url": "https://it.wikipedia.org/wiki?curid=1255729", "title": "Hollersbach im Pinzgau", "text": "Hollersbach im Pinzgau \u00e8 un comune austriaco di 1 158 abitanti nel distretto di Zell am See, nel Salisburghese. Nel 1936 \u00e8 stato accorpato alla citt\u00e0 di Mittersill, poi \u00e8 ritornato autonomo nel 1945"}
{"id": "1255731", "revid": "6923", "url": "https://it.wikipedia.org/wiki?curid=1255731", "title": "Lada Oka", "text": ""}
{"id": "1255732", "revid": "124967537", "url": "https://it.wikipedia.org/wiki?curid=1255732", "title": "Kaprun", "text": "Kaprun \u00e8 un comune austriaco di 3 154 abitanti nel distretto di Zell am See, nel Salisburghese. \nStoria.\nIl comune \u00e8 noto per la tragedia dell'11 novembre 2000, quando a causa di un incendio avvenuto nel traforo della funicolare Gletscherbahn Kaprun 2 morirono complessivamente 155 passeggeri (Disastro di Kaprun).\nEconomia.\nKaprun, insieme con la vicina citt\u00e0 di Zell am See, \u00e8 con pi\u00f9 di 14 000 posti letto e due milioni di prenotazioni ogni anno uno dei pi\u00f9 importanti centri turistici austriaci. Sul ghiacciaio di Kitzsteinhorn (3 203 m s.l.m., accesso a 1 828 m s.l.m.) \u00e8 possibile sciare, grazie agli impianti di risalita aperti tutto l'anno.\nOltre al turismo, un altro fattore economico significativo \u00e8 la produzione di energia elettrica. La centrale idroelettrica di Glockner-Kaprun negli Alti Tauri (costruzione iniziata nel 1938, completata 1955) \u00e8 una componente importante della fornitura di energia elettrica in Austria, ed \u00e8 diventato un simbolo della ricostruzione austriaca del dopoguerra.\nSport.\nKaprun ha ospitato varie tappe della Coppa del mondo di mountain bike e i Mondiali del 2002."}
{"id": "1255736", "revid": "6923", "url": "https://it.wikipedia.org/wiki?curid=1255736", "title": "Lada 1111", "text": ""}
{"id": "1255737", "revid": "287204", "url": "https://it.wikipedia.org/wiki?curid=1255737", "title": "Pallacanestro CUS Chieti", "text": "La sezione pallacanestro femminile del Centro Universitario Sportivo Chieti \u00e8 stata la principale societ\u00e0 di basket di Chieti.\nStoria.\nIl Cus Chieti approd\u00f2 in A1 al termine della stagione 1996-97. Ha giocato nella massima divisione italiana per otto stagioni consecutive, ottenendo tre sesti posti consecutivi dal 2001 al 2003.\nNel 2005 lascia la massima serie e nel 2005-06, malgrado il secondo posto nel Girone Sud di Serie A2, la vittoria della Coppa Italia di Serie A2 e la sconfitta nella finale dei play-off contro il San Raffaele Marino, la societ\u00e0 \u00e8 costretta a ripartire dalla Serie B1. Nel 2007, con la vittoria del Girone B e dei play-off, Chieti \u00e8 tornata nella serie cadetta.\nCon la vittoria per 58-53 su Orvieto in gara-3 della finale dei play-off, il 3 giugno 2012 Chieti ritorna in Serie A1.\nNel 2014 la societ\u00e0 non conclude il campionato di Serie A1 e si scioglie."}
{"id": "1255739", "revid": "44638", "url": "https://it.wikipedia.org/wiki?curid=1255739", "title": "Villa Pini Chieti", "text": ""}
{"id": "1255740", "revid": "666668", "url": "https://it.wikipedia.org/wiki?curid=1255740", "title": "Cus Chieti", "text": ""}
{"id": "1255742", "revid": "44638", "url": "https://it.wikipedia.org/wiki?curid=1255742", "title": "Carichieti Chieti", "text": ""}
{"id": "1255743", "revid": "44638", "url": "https://it.wikipedia.org/wiki?curid=1255743", "title": "Caff\u00e8 Mokambo Chieti", "text": ""}
{"id": "1255744", "revid": "110157", "url": "https://it.wikipedia.org/wiki?curid=1255744", "title": "Lend", "text": "Lend \u00e8 un comune austriaco di 1 351 abitanti nel distretto di Zell am See, nel Salisburghese. "}
{"id": "1255747", "revid": "599013", "url": "https://it.wikipedia.org/wiki?curid=1255747", "title": "David Moncouti\u00e9", "text": "Carriera.\nMoncouti\u00e9 pass\u00f2 professionista nel 1997 e da allora corse con i colori della squadra francese Cofidis fino al termine della carriera, nel 2012. La sua prima vittoria, nel 1999, fu una tappa del Giro del Delfinato. Vanta due vittorie di tappa al Tour de France, nel 2004 e nel 2005, giunte entrambe dopo lunghe fughe.\nDi notevole importanza, nel 2008 la vittoria di una tappa e, soprattutto, della classifica finale della classifica degli scalatori alla Vuelta a Espa\u00f1a con l'arrivo a Madrid in maglia arancione. Nel 2009 con una poderosa azione si impone in una tappa del Giro del Delfinato; ma \u00e8 alla Vuelta a Espa\u00f1a che ottiene le maggiori soddisfazioni: protagonista di diversi attacchi, ottiene una prestigiosa vittoria, dopo un'interminabile fuga, a Sierra Nevada e conquista per il secondo anno consecutivo la maglia granata (ex arancione) di miglior scalatore.\nNel 2010 partecipa alla Vuelta a Espana con l'obiettivo di vincere ancora una volta la classifica scalatori oltre a qualche tappa. Vince l'ottava frazione portando a tre i successi, in carriera nella corsa spagnola, e riesce a riconfermare la vittoria nella classifica degli scalatori, che si aggiudica per la terza volta consecutiva. Nel 2011 partecipa alla Vuelta a Espa\u00f1a. Trionfa nella 11\u00aa tappa con arrivo a Manzaneda. Arriva in maglia a pois blu a Madrid e vince, ancora una volta, e per la quarta volta consecutiva, la classifica degli scalatori.\nNell'autunno del 2012 annuncia il ritiro dall'attivit\u00e0."}
{"id": "1255750", "revid": "36426", "url": "https://it.wikipedia.org/wiki?curid=1255750", "title": "Vivaismo pistoiese", "text": " \nIl vivaismo a Pistoia rappresenta la principale attivit\u00e0 economica della citt\u00e0, e in questo settore \u00e8 uno dei centri pi\u00f9 importanti in Italia, con circa il 10% del territorio della provincia dedicato.\nStoria.\nFin dall'antichit\u00e0 la citt\u00e0 di Pistoia \u00e8 stata famosa per la qualit\u00e0 degli ortaggi e dei frutti che produceva l'agricoltura. Merito di tre principali fattori: l'esposizione, il clima, la disponibilit\u00e0 di acqua.\nPistoia si trova infatti ai piedi dell'Appennino che la protegge dai venti freddi provenienti da Nord ed al tempo stesso le fornisce acqua in abbondanza. Il terreno \u00e8 di natura alluvionale, unico nel suo genere perch\u00e9 sabbioso ed argilloso al tempo stesso, ideale per lo sviluppo dell'apparato radicale delle piante.\nIl clima dovuto alla posizione ed all'esposizione favorisce la vegetazione, a Pistoia molte piante riescono a vegetare dalle tre alla quattro volte durante il periodo primaverile-autunnale, contro una o due volte di altre localit\u00e0. Nel 1859 la facolt\u00e0 di Agraria di Firenze inizi\u00f2 a coltivare alcune piante da fiore destinate ad importanti ville fiorentine. Subito emerse che le piante prodotte a Pistoia (allora nei terreni della zona di Piazza del Carmine, in pieno centro) avevano una qualit\u00e0 ed un vigore superiori.\nIn breve tempo la domanda crebbe e si inizi\u00f2 a produrre in proprio. A causa della domanda in pochi anni i vivai crebbero in maniera geometrica, uscendo dagli orti cittadini ed espandendosi fuori dalle mura, nelle campagne circostanti. Con l'arrivo del nuovo secolo Pistoia divenne un potente nodo ferroviario e con un ingegnere francese appassionato di botanica, assunto dalle Ferrovie dello Stato per supervisionare i lavori, inizi\u00f2 la coltura di piante ornamentali come magnolie, lagerstroemie, cipressi e betulle.\nIn pochi anni Pistoia divenne un grande unico vivaio-giardino con migliaia di specie e variet\u00e0 coltivate. Dopo la Grande Guerra e dopo la seconda guerra mondiale il vivaismo pistoiese ebbe un notevole sviluppo, furono inventate tecniche di coltivazione, sistemi di conservazione delle piante fuori terra, ricercate e sperimentate nuove variet\u00e0."}
{"id": "1255751", "revid": "6923", "url": "https://it.wikipedia.org/wiki?curid=1255751", "title": "Lada Priora", "text": ""}
{"id": "1255752", "revid": "287204", "url": "https://it.wikipedia.org/wiki?curid=1255752", "title": "Il destino si chiama Clotilde", "text": "Il destino si chiama Clotilde \u00e8 il secondo romanzo del giornalista e scrittore italiano Giovannino Guareschi. \nLa storia \u00e8 una parodia dei romanzi d'appendice ottocenteschi, zeppa di colpi di scena, storie d'amore improbabili, avventure esotiche, scene d'azione, enigmi e rivelazioni assortite, con uso corrispondente dei registri del linguaggio letterario, dal pomposo allo strappalacrime, spesso usati (volutamente) in modo incongruo.\nTrama.\nLa storia si svolge nell'anno 1885 ed \u00e8 narrata, a decenni di distanza, da un italiano emigrato prima in Argentina e poi negli Stati Uniti che, da ragazzo, fu marginalmente coinvolto nelle vicissitudini dei protagonisti. Interi capitoli sono dedicati alla storia del narratore e ai suoi episodi giovanili di furti e truffe sotto l'egida dello zio.\nFilimario Dubl\u00e8 \u00e8 un trentenne di ricca famiglia della citt\u00e0 di Nevaslippe, fuggito di casa all'et\u00e0 di sei anni per essersi rifiutato di bere un bicchiere d'olio di ricino. Rimasto al verde dopo la morte dello zio che l'aveva accolto, riceve un invito per una crociera sul \"Delfino\", il panfilo di Clotilde Troll, la pi\u00f9 bella e ricca (ma anche bizzarra) ragazza della citt\u00e0. Una volta a bordo, scopre per\u00f2 che la proprietaria non \u00e8 sull'imbarcazione. Vi si trovano invece altri due gentiluomini di Nevaslippe: Pio Pis, amante non corrisposto della Troll, e Settembre Nort, imbattibile giocatore d'azzardo, che Clotilde ha voluto allontanare dalla citt\u00e0 con l'inganno. Il capitano della nave ha infatti l'ordine di sbarcare i tre passeggeri sull'isola Bess, dove la signorina Troll possiede una villa. Questa per\u00f2 risulta essere occupata da una banda di contrabbandieri d'oppio, il cui capo \u00e8 la giovane e affascinante Ketty, che rimane intrigata da Filimario.\nIntanto Clotilde decide di partire anch'essa per l'isola Bess per sincerarsi delle condizioni dei suoi ospiti, accompagnata in ci\u00f2 dal suo fidanzato Giorgino de Ludebelle, che vessa in continuazione. A lui rivela che in realt\u00e0 \u00e8 innamorata di Filimario, ma che \u00e8 mortalmente offesa dalla sua ostentata indifferenza. \nPrima dell'arrivo di Clotilde, Ketty e i contrabbandieri partono dall'isola sulla loro nave, il \"Jeannette\", col loro carico di droga portando Filimario, Pio e Settembre come ostaggi, ma vengono intercettati dai doganieri statunitensi. Grazie ad uno stratagemma di Ketty, i tre malcapitati sono presi per i veri narcotrafficanti e sono tratti in arresto a New York.\nPer avere il denaro per pagare la cauzione in attesa del processo, Filimario dovrebbe ottemperare alle disposizioni testamentarie della madre, nel frattempo deceduta, che prevedono ch'egli beva il bicchiere d'olio di ricino rifiutato ventiquattro anni prima. La cauzione viene comunque pagata da Clotilde, mentre anche Ketty si era attivata per far evadere Filimario.\nPer racimolare denaro, i tre compagni di sventura si propongono come \"gentiluomini a noleggio\": in un ricevimento a cui sono inviati vedono cos\u00ec che Ketty, sotto le mentite spoglie di una contessa spagnola, si accompagna con Giorgino, ormai stanco delle bizzarrie di Clotilde. Un nuovo incarico per Filimario, Pio e Settembre prevede ch'essi puntino grosse quantit\u00e0 di denaro, senza trattenere le eventuali vincite, su una bisca galleggiante per invogliare gli altri passeggeri al gioco d'azzardo. Anche Clotilde si trova sulla nave e, quando dei pirati assaltano il battello, Filimario ha l'occasione di salvarla prima gettandola in mare e poi caricandola su una lancia a motore, per mezzo della quale i due raggiungono l'isola Bess facendo naufragio.\nDopo diverse scaramucce, Filimario e Clotilde vengono raccolti da una nave di passaggio che li riconduce a New York, dove ritrovano Settembre e Pio. A Filimario viene proposto, da parte dell'avvocato Smithson, un affare rischioso ma ben retribuito: egli dovr\u00e0 essere accusato di un crimine che non ha commesso perch\u00e9 l'avvocato, difendendolo e facendolo assolvere, veda accresciuta la propria reputazione. La faccenda per\u00f2 si complica perch\u00e9 Filimario descrive il misfatto in modo eccessivamente realistico; al finto colpevole non rimane cos\u00ec che evadere ed allontanarsi dagli Stati Uniti sulla nave \"Grilling\", dove si trova anche Clotilde.\nPer sopperire alle proprie ristrettezze economiche, Filimario \u00e8 ormai deciso a cedere e a bere l'amaro calice, ma il notaio e i testimoni incaricati di verificare l'atto, che egli aveva fatto chiamare a New York, sono stati prelevati e mandati in crociera nei Mari del Sud da Clotilde, che non vuole che Filimario si arricchisca perch\u00e9 teme che cos\u00ec lo perderebbe per sempre.\nDopo un confronto tra Clotilde e Ketty (che con lo \"Jeannette\" ha raggiunto il \"Grilling\"), quest'ultima riparte con Giorgino, mentre la prima torna con Filimario a Nevaslippe dove i due, finalmente innamorati, convolano a giuste nozze.\nFilimario riesce infine ad entrare in possesso dell'eredit\u00e0 quando accetta di buon grado di bere un bicchiere d'olio di ricino che Clotilde gli aveva richiesto per amore suo."}
{"id": "1255753", "revid": "34971", "url": "https://it.wikipedia.org/wiki?curid=1255753", "title": "Giorgio Rutigliano", "text": "\u00c8 stato il SysOp del primo nodo della rete Fidonet in Italia.\nAppassionato di comunicazioni telematiche e radioamatore, nell'agosto del 1984 ha aperto una BBS per sperimentare le possibilit\u00e0 di interconnessione telefonica. In novembre, venuto a conoscenza dell'esistenza della rete Fidonet, si \u00e8 accordato con l'allora coordinatore per la zona 2, Henk Wevers, per entrare nella rete e diventare il primo nodo a sud dei Paesi Bassi. Ha coordinato l'attivit\u00e0 della regione 33, che corrisponde all'Italia, sino al maggio del 1994 quando a seguito dell'Italian Crackdown ha deciso di chiudere la sua esperienza nel settore.\nOggi lavora in una societ\u00e0 di informatica e telecomunicazioni di Potenza, di cui \u00e8 socio fondatore."}
{"id": "1255758", "revid": "78273", "url": "https://it.wikipedia.org/wiki?curid=1255758", "title": "Lada 110", "text": ""}
{"id": "1255759", "revid": "6923", "url": "https://it.wikipedia.org/wiki?curid=1255759", "title": "Eleonora Maria Giuseppina d'Austria", "text": "Biografia.\nEleonora Maria era la figlia dell'imperatore Ferdinando III, e della sua terza moglie, Eleonora Gonzaga-Nevers.\nMatrimoni.\nPrimo Matrimonio.\nEleonora Maria spos\u00f2 a Leopoli il 27 febbraio 1670 Micha\u0142 Korybut Wi\u015bniowiecki, re della Confederazione Polacco-Lituana. La coppia ebbe un figlio che non raggiunse l'et\u00e0 adulta:\nNel 1671 ebbe un aborto spontaneo. L'opposizione di Micha\u0142 ha diffuso la voce che l'abbia costretta a finte gravidanze. I quattro anni di matrimonio furono un periodo difficile per Eleonora. Il re, ormai privo di forza fisica e mentale, era sgradito alla maggioranza della nobilt\u00e0. I suoi nemici giunsero a diffondere la voce che fosse omosessuale o impotente. La regina si mantenne il pi\u00f9 che possibile al di fuori di questo contenzioso e preserv\u00f2 la sua dignit\u00e0. In qualit\u00e0 di consorte, ella si conquist\u00f2 fama di dolcezza, bont\u00e0 e lealt\u00e0 verso il suo sposo. Impar\u00f2 il polacco, sebbene preferisse il latino, ed accompagn\u00f2 il coniuge nei suoi viaggi in Polonia.\nSuo marito mor\u00ec il 10 novembre 1673. Rimase in Polonia fino all'elezione del suo successore, il re Giovanni III Sobieski e poi fece ritorno nella sua nativa Austria.\nSecondo Matrimonio.\nSuo fratello, l'imperatore Leopoldo I le permise a questo punto di sposare il suo vecchio amore, Carlo V duca di Lorena, il futuro vincitore dei Turchi. Le nozze ebbero luogo il 6 febbraio 1678 a Wiener Neustadt. Carlo fu nominato governatore del Tirolo e dell'Austria Anteriore, ed alla coppia fu assegnato il Palazzo Imperiale di Innsbruck.\nLa coppia ebbe sei figli cui Eleonora trasmise l'eredit\u00e0 dei Gonzaga di Mantova, dove ebbe buoni rapporti di fraterna amicizia con il cugino Ferdinando Carlo Gonzaga, durante il suo viaggio a Vienna per incontrarsi con suo fratello, in occasione della Guerra Austro-Turca:\nIl primogenito Leopoldo fu il padre del futuro Imperatore Francesco I, fondatore della dinastia degli Asburgo-Lorena.\nMorte.\nDopo la morte del marito, l'intelligente duchessa vedova cerc\u00f2 energicamente di soddisfare le ultime volont\u00e0 di Carlo e di ottenere la restituzione ai loro figli della loro terra ereditaria di Lorena. La sovranit\u00e0 dello stato lorenese era difatti stata cos\u00ec indebolita che il Re di Francia se n'era impadronito con un colpo militare. Alla Dieta di Ratisbona ella present\u00f2 una mozione per ripristinare il Ducato. Durante i negoziati di pace di Ryswick nel 1697, questo obiettivo fu infine raggiunto. Solo pochi mesi dopo questo trattato, la duchessa mor\u00ec. Ella non aveva mai messo piede in Lorena, di cui pure era stata Duchessa ed in cui il suo secondo marito era stato sepolto, e fu sepolta nella Cripta Imperiale di Vienna."}
{"id": "1255760", "revid": "78273", "url": "https://it.wikipedia.org/wiki?curid=1255760", "title": "Lada 111", "text": ""}
{"id": "1255761", "revid": "78273", "url": "https://it.wikipedia.org/wiki?curid=1255761", "title": "Lada 112", "text": ""}
{"id": "1255765", "revid": "729019", "url": "https://it.wikipedia.org/wiki?curid=1255765", "title": "Mura di Pistoia", "text": "Le mura di Pistoia hanno costituito per secoli una netta separazione tra la citt\u00e0 e la campagna circostante ed un elemento architettonico, urbanistico, sociale di grande rilevanza. Mentre la citt\u00e0 cresceva, periodicamente anche le mura venivano ampliate.\nStoria.\nPistoia ha avuto tre cerchia murarie.\nPrima cerchia.\nLa prima fu realizzata in epoca antica: quando i romani, provenienti dell'Italia centrale, giunsero in questa zona intorno al II secolo a.C., ambiziosi e desiderosi di ampliare sempre pi\u00f9 i loro domini, affrontarono un periodo di dure lotte contro i Liguri, allora dominatori delle terre a Nord-Ovest della palude.\nLa collinetta dove sorse il primo insediamento militare si rivel\u00f2 ben presto un luogo molto sicuro. La conformazione del terreno rendeva difficili gli attacchi dei nemici. Le colline e la palude permettevano di procurarsi cibo abbondante e, grazie alla Via Cassia, i traffici commerciali erano fiorenti. Fu cos\u00ec che i Romani decisero di costruire una vera e propria citt\u00e0, protetta da una solida cinta di mura.\nPistoia come \"oppidum\" (luogo fortificato, citt\u00e0 cinta da mura) esiste almeno dal II secolo a.C. nel punto pi\u00f9 alto fra il vecchio corso dell'Ombrone e della Brana, cio\u00e8 nel luogo dell'attuale Piazza del Duomo e adiacenze. Quasi certamente doveva essere un centro di transito, una \"mutatio\", cio\u00e8 un luogo dove si cambiavano i cavalli, lungo la parte della Via Cassia che collegava Firenze con Lucca. Queste due citt\u00e0 erano due \"mansio\", cio\u00e8 luoghi dove si poteva pernottare. Fra Firenze e Lucca esistevano quattro \u201cmutationes\u201d. Naturalmente la \u201cmutatio\u201d aveva la sua taverna che era frequentata anche dai pellegrini: tutt'oggi a Pistoia abbiamo il Vicolo Taverna, in Via degli Orafi, vicino alla Piazza del Duomo. Gli alberghi e il cambio dei cavalli erano invece per i legionari ed i funzionari dello Stato.\nDella citt\u00e0 romana durante l'Impero sappiamo ben poco. Durante alcuni scavi sono state ritrovate tracce di un tratto urbano della Via Cassia, identificabile nell'attuale via degli Orafi e di una grande e ricca casa romana, che si trovava nella parte orientale dell'attuale Piazza del Duomo.\nSuccessivamente Pistoia sub\u00ec la dominazione dei Longobardi, i quali distrussero le antiche mura costruite dai Romani e le ricostruirono per ordine del re Desiderio su quelle distrutte. Formarono cos\u00ec la prima cerchia della citt\u00e0, che comprendeva la porta Caldatica o Gaialdatica (attuale Piazza San Leone), la porta San Pietro (Via della Torre) e la Porta Sant'Andrea (Via de Rossi).\nSeconda cerchia.\nLa seconda cerchia muraria fu realizzata durante il Feudalesimo, quando anche il territorio di Pistoia fu diviso in feudi.\nAll'inizio del 1100 Pistoia si costitu\u00ec libero comune, esiste un documento ufficiale del 1105 con il quale i pistoiesi, riuniti in assemblea, elessero i primi consoli. Nel 1117 venne redatto lo Statuto del MP essa un comune di Pistoia, riferito ancora oggi fra i pi\u00f9 antichi d'Italia.\nIn quel tempo Pistoia sostitu\u00ec lo stemma dell'impero che rappresenta un'aquila, con uno scudo a scacchi d'argento e rosso, che \u00e8 ancora raffigurato nel comune.\nIn questo periodo la citt\u00e0 si ingrand\u00ec e risorse con una nuova vita, anche se ci furono discordie interne fra le pi\u00f9 potenti famiglie della citt\u00e0. I pistoiesi sentivano infatti il bisogno di difendersi da eventuali attacchi esterni ed alla met\u00e0 del 1100 iniziarono la seconda cerchia di mura, difese da 60 torri e circondate da larghi fossati alimentati dalla Brana e dalla Gora dell'ombroncello.\nLa comunicazione con l'esterno era possibile solo attraverso le quattro porte, ma anch'esse venivano chiuse all'imbrunire al segnale dato da una campana del Duomo. Chi arrivava in ritardo mentre le porte si stavano chiudendo, doveva farsi notare in qualche modo, per non rimanere fuori, magari tirando sassi contro le porte semichiuse.\nL'espressione \u201c\"essere alla porta coi sassi\"\u201d, \u00e8 rimasta nell'uso comune con il significato di questa antica esigenza.\nTerza cerchia.\nFra il 1400 ed il 1500 furono aggiunti quattro bastioni a difesa delle quattro porte. Le quattro porte erano:\nVerso la met\u00e0 dell'Ottocento fu permesso di tenere aperta la Porta al Borgo e la Porta Fiorentina anche nelle ore notturne, per comodit\u00e0 dei viandanti e delle diligenze, ma con il pagamento di un forte pedaggio.\nQuando, il 22 agosto 1909, fu abolita la cinta daziaria, le mura e le porte persero ogni interesse. Le vecchie porte furono, anzi, giudicate solo come ingombranti ruderi e, tra il 1910 ed il 1925, furono, ad una ad una abbattute.\nIl 6 settembre 2020 ne \u00e8 crollata una porzione di trenta metri."}
{"id": "1255767", "revid": "1048993", "url": "https://it.wikipedia.org/wiki?curid=1255767", "title": "Sylke Tempel", "text": "Tra le sue opere \"Vogliamo vivere qui tutt'e due\", raccolta di un epistolario tra una giovane palestinese, Amal Rifa'i, e una sua coetanea israeliana, Odelia Ainbinder. Il libro, pubblicato in Italia dalla TEA, offre uno spaccato del modo di pensare e di sentire di una certa parte delle giovani generazioni, divise da una conflittualit\u00e0 che in sostanza hanno ereditato, alla quale non hanno certo contribuito e nella quale debbono pur tuttavia vivere.\nRecentemente in Italia \u00e8 stato tratto dal libro un dramma musicale, scritto e diretto da Davide Iervolino, portato in teatro col nome di \"Shalom Salam\".\n\u00c8 morta nel 2017 all'et\u00e0 di 54 anni, colpita da un albero durante una tempesta."}
{"id": "1255768", "revid": "767487", "url": "https://it.wikipedia.org/wiki?curid=1255768", "title": "Ritratto di Suzanne Fourment", "text": "Ritratto di Suzanne Fourment (Le chapeau de paille) \u00e8 un dipinto di Pieter Paul Rubens, realizzato a olio su tavola, nel 1622. Misura cm 59x74. Si trova a Londra, presso la National Gallery.\nSuzanne Fourment \u00e8 la protagonista del quadro: \u00e8 la sorella della moglie del pittore."}
{"id": "1255769", "revid": "35813", "url": "https://it.wikipedia.org/wiki?curid=1255769", "title": "Eleonora Maria Giuseppina d'Asburgo", "text": ""}
{"id": "1255775", "revid": "6923", "url": "https://it.wikipedia.org/wiki?curid=1255775", "title": "Lada-Vaz Serie 100", "text": ""}
{"id": "1255777", "revid": "767487", "url": "https://it.wikipedia.org/wiki?curid=1255777", "title": "Mitragliatrice leggera", "text": "La mitragliatrice leggera \u00e8 un'arma a ripetizione di scarso peso, ad alta cadenza di fuoco e non da postazione, cio\u00e8 adatta al trasporto per essere piazzata velocemente in battaglia. Talvolta \u00e8 indicata dall'acronimo inglese LMG (\"light machine gun\").\nPu\u00f2 essere indicata anche come mitragliatrice di squadra (in inglese con l'acronimo SAW si indica una \"Squad Automatic Weapon\").\nPu\u00f2 essere usata sia come arma di difesa, sia come supporto nell'attacco.\nStoria.\nLa prima mitragliatrice leggera efficiente e diffusa fu la Madsen del 1902, in vari calibri da fucile a piena potenza, di circa 10\u00a0kg, e fu usata per pi\u00f9 di 80 anni.\nLa prima mitragliatrice leggera nel senso moderno fu la RPD del 1944, in calibro 7,62 \u00d7 39 mm, di 6,6\u00a0kg, usata ancora oggi.\nCaratteristiche.\nSolitamente in battaglia all'utilizzo dell'arma sono assegnati due militari: il mitragliere vero e proprio e il supporto o portamunizioni, che \u00e8 fornito anche dell'arma individuale d'ordinanza.\nDi norma il calibro dell'arma \u00e8 lo stesso delle armi individuali che equipaggiano il reparto. Fino alla seconda guerra mondiale le cartucce erano quelle dei fucili a piena potenza, come la 7,7 \u00d7 56 mm R (.303 British) (nella LMG BREN) o la 7,62 \u00d7 54 mm R (nella LMG DP28), e il \"leggero\" si riferiva al peso dell'arma, pi\u00f9 ridotta delle altre mitragliatrici contemporanee, ma comunque maggiore di 9\u201310\u00a0kg.\nLa mitragliatrice leggera moderna incamera proiettili da fucile d'assalto, di potenza intermedia, quali la 7,62 \u00d7 39 mm (della RPD), e la 5,56 \u00d7 45 mm (della FN Minimi). Queste mitragliatrici hanno una gittata e potenza minori rispetto alle precedenti, ma pesano meno di 8\u00a0kg, sono pi\u00f9 controllabili e hanno un rateo di fuoco e caricatore (generalmente) maggiori. Ancora oggi sono usate mitragliatrici leggere in calibri a piena potenza (come l'M60), ma hanno ruoli minori di supporto a media distanza."}
{"id": "1255780", "revid": "486946", "url": "https://it.wikipedia.org/wiki?curid=1255780", "title": "Spedizione Grumman", "text": ""}
{"id": "1255790", "revid": "767487", "url": "https://it.wikipedia.org/wiki?curid=1255790", "title": "Topolino autista", "text": "Topolino autista (\"Traffic Troubles\") \u00e8 il titolo di un cortometraggio di Topolino del marzo 1931.\nIl cortometraggio \u00e8 uscito il 20 marzo 1931.\nTrama.\nTopolino \u00e8 un buffo tassista a cui ne capitano di tutti i colori: dapprima deve trasportare un cliente enorme, poi litiga con alcuni guidatori maleducati che tentano di farlo sbandare ed infine offre un passaggio a Minnie.Anche con lei i guai non mancheranno.\nCuriosit\u00e0.\nIn un fotogramma, durante la scena del traffico, appare Orazio alla guida di una vettura."}
{"id": "1255796", "revid": "767487", "url": "https://it.wikipedia.org/wiki?curid=1255796", "title": "The Castaway", "text": "The Castaway \u00e8 un cortometraggio di Topolino del 1931.\nUscito il 6 aprile 1931.\nTrama.\nIn un mare burrascoso, Topolino si trova a navigare sopra un materasso con una mutandina come vela, poco dopo finisce naufrago su un'isola sperduta.\nSubito si ambienta al luogo e per migliorare l'atmosfera si mette a suonare un pianoforte estratto da una cassa arrivata con le onde, ma un tigrotto, uno scimpanz\u00e9 ed un leone gli rovineranno la festa."}
{"id": "1255797", "revid": "1793900", "url": "https://it.wikipedia.org/wiki?curid=1255797", "title": "Leogang", "text": "Leogang \u00e8 un comune austriaco di 3 249 abitanti nel distretto di Zell am See, nel Salisburghese, rilevante per le attivit\u00e0 sportive sia estive (ha ospitato tra l'altro i Campionati del mondo di mountain bike 2012) sia invernali (stazione sciistica parte del comprensorio Skicircus Saalbach-Hinterglemm/Leogang/Fieberbrunn)."}
{"id": "1255799", "revid": "110157", "url": "https://it.wikipedia.org/wiki?curid=1255799", "title": "Lofer", "text": "Lofer \u00e8 un comune austriaco di 2 031 abitanti nel distretto di Zell am See, nel Salisburghese; ha lo status di comune mercato (\"Marktgemeinde\"). Nel 1939 aveva inglobato i comuni soppressi di Sankt Martin bei Lofer e Wei\u00dfbach bei Lofer, tornati autonomi nel 1946."}
{"id": "1255801", "revid": "1573940", "url": "https://it.wikipedia.org/wiki?curid=1255801", "title": "Huaquan", "text": "Nelle arti marziali cinesi esistono alcuni termini diversi che hanno questo nome.\nEsso designa: \nPugilato cinese o magnifico\u534e\u62f3.\nQuesto stile \u00e8 classificato come Changquan.\nIl nome fa riferimento allo Huashan (\u534e\u5c71, monte Hua) localit\u00e0 da cui proveniva Cai Mao (\u8521\u8302) un cavaliere errante che durante il regno di Kaiyuan della dinastia Tang, venne costretto a rifugiarsi a Rencheng (\u4efb\u57ce, odierna Jining) in Shandong. Egli eccelleva nel combattimento e nell'uso della spada e trasmise queste sue conoscenze all'interno della propria famiglia. Due suoi discendenti, Cai Tai (\u8521\u6cf0) e Cai Gang (\u8521\u521a), nei quattro secoli successivi svilupparono lo Huaquan attuale. Durante il regno di Jiajing (\u5609\u9756) della dinastia Ming, un altro discendente, Cai Wanzhi (\u8521\u633d\u4e4b), scrisse il libro Huaquan mipu (\u534e\u62f3\u79d8\u8c31), basato sulla combinazione di Jing, Qi e Shen (\u7cbe\u6c14\u795e).\nDurante il periodo della dinastia Qing, l'esponente di questo pugilato di particolare rilevanza fu Cai Guiqin (\u8521\u6842\u52e4) che studi\u00f2 con Ding Yushan (\u4e01\u7389\u5c71) e contribu\u00ec a tramandare lo stile in molte zone della Cina.\nI Taolu pi\u00f9 famosi di questo stile sono quelli descritti nei libri di Cai Longyun: Yilu huaquan (\u4e00\u8def\u534e\u62f3); Erlu huaquan (\u4e8c\u8def\u534e\u62f3); Sanlu huaquan (\u4e09\u8def\u534e\u62f3); Silu huaquan (\u56db\u8def\u534e\u62f3).\nPugilato del fiore \u82b1\u62f3.\nAnche questo stile appartiene alla categoria Changquan e legato alla scuola shaolin (\u5c11\u6797\u6d3e).\nQuesto stile, secondo la leggenda, sarebbe stato tramandato da Gan Fengchi (\u7518\u51e4\u4ed6) nel Jiangsu e nello Zhejiang durante l'epoca della dinastia Qing. \nQuesto stile \u00e8 stato tramandato all'interno della famiglia Song (\u5b8b\u5bb6).\nI principali Taolu a mano nuda di questo stile sono: Ershisi shi (\u4e8c\u5341\u56db\u5f0f); Sanshiliu shou (\u4e09\u5341\u516d\u624b); Wuxingquan (\u4e94\u884c\u62f3); Lianhuanquan (\u8fde\u73af\u62f3); Wulu duanda (\u4e94\u8def\u77ed\u6253).\nUtilizza moltissime armi della tradizione marziale cinese, per esempio: dao; jian; qiang; gun.\nPossiede numerosissimi Duilian sia a mano nuda che con armi che arrivano a coinvolgere fino a tre persone.\nPugilato astuto o scivoloso \u6ed1\u62f3.\nAnche questo \u00e8 un Changquan.\nQuesto stile deve il proprio nome al cognome del maestro che l'ha tramandato ed \u00e8 strettamente legato al Chaquan."}
{"id": "1255802", "revid": "767487", "url": "https://it.wikipedia.org/wiki?curid=1255802", "title": "Topolino a caccia", "text": "Topolino a caccia (\"The Moose Hunt\"), meglio conosciuto in Italia col titolo delle edizioni home video La prima caccia all'alce, \u00e8 il titolo di un cortometraggio di Topolino ed \u00e8 uscito l'8 maggio 1931. Questo cortometraggio segna il debutto cinematografico del cane Pluto.\nTrama.\nTopolino, armato di fucile, vaga allegro in un bosco in compagnia di Pluto; avvistati degli uccelli, Topolino spara il primo colpo mancandoli tutti e lasciando, in compenso, un albero spoglio.\nNel frattempo Pluto, sniffando, fa un giro di perlustrazione imbattendosi in uno spaventapasseri; spaventatosi, il cane fugge travolgendo Topolino, per poi tuffarsi in uno stagno. Topolino rimprovera Pluto ma subito dopo cane e padrone faranno pace ridendo e scherzando.\nDopo che Topolino ha lanciato un bastone, Pluto ne recupera un altro; da lontano, Topolino scambia Pluto per un alce e gli spara. Disperato, Topolino cerca di rinvenire Pluto, ma il cane sta solo fingendo di essere morto. Infine Pluto rinviene, dando sollievo a Topolino.\nPoco dopo, i due verranno richiamati dal verso di un alce; continuando a sniffare il terreno, Pluto non si accorge di avere un grande alce alle spalle e Topolino gli punta contro il fucile. Topolino continua ad agitare il fucile, poich\u00e9 preso da fifa e tremore, fino a quando l'arma gli si smonta dalle mani. Comincia cos\u00ec un inseguimento e, in prossimit\u00e0 di un dirupo, Pluto spiccher\u00e0 un volo e continuando a sbattere le orecchie salver\u00e0 se stesso ed il suo padrone."}
{"id": "1255804", "revid": "110157", "url": "https://it.wikipedia.org/wiki?curid=1255804", "title": "Maishofen", "text": "Maishofen \u00e8 un comune austriaco di 3 525 abitanti nel distretto di Zell am See, nel Salisburghese. "}
{"id": "1255806", "revid": "1793900", "url": "https://it.wikipedia.org/wiki?curid=1255806", "title": "Maria Alm am Steinernen Meer", "text": "Maria Alm am Steinernen Meer \u00e8 un comune austriaco di 2 149 abitanti nel distretto di Zell am See, nel Salisburghese. \u00c8 una stazione sciistica."}
{"id": "1255807", "revid": "767487", "url": "https://it.wikipedia.org/wiki?curid=1255807", "title": "Il sabato inglese di Topolino", "text": "Il sabato inglese di Topolino (\"The Delivery Boy\") \u00e8 il titolo di un cortometraggio di Topolino del 1931.\nUscito il 6 giugno 1931.\nTrama.\nTopolino \u00e8 alla guida di un buffo somaro e assieme a Pluto si reca a trovare Minni che sta stirando i panni in giardino. Mentre i due topi cantano e ballano mentre fanno il bucato, assieme agli animali della fattoria che suonano gli strumenti, Pluto si avventura per i fatti suoi e adocchia un petardo lanciato da Gambadilegno. Subito lo afferra e lo porta da Topolino che sta suonando il pianoforte con la sua ragazza..."}
{"id": "1255809", "revid": "767487", "url": "https://it.wikipedia.org/wiki?curid=1255809", "title": "Mittersill", "text": "Mittersill \u00e8 un comune austriaco di 5 421 abitanti nel distretto di Zell am See, nel Salisburghese; ha lo status di citt\u00e0 (\"Stadtgemeinde\"). \nGeografia fisica.\nMittersill si trova a 790 m di altezza sul livello del mare e rappresenta un crocevia tra la valle del Salzach e i collegamenti con il Tirolo e la Baviera. Ha potuto per\u00f2 mantenere un carattere di cittadina di montagna. La sua posizione centrale tra il Parco nazionale Alti Tauri e le Alpi di Kitzb\u00fchel fa di Mittersill un ameno luogo di villeggiatura.\nStoria.\nI dintorni dell'odierna Mittersill erano abitati gi\u00e0 nell'Et\u00e0 del bronzo (2200 a.C.).\nL'attuale comune di Mittersill \u00e8 stato istituito nel 1936 con la fusione dei comuni soppressi di Arndorf, Hollersbach im Pinzgau, Jochberg, L\u00e4mmerbichl, Mittersill-Land, Mittersill-Markt e Rettenbach; Hollersbach im Pinzgau \u00e8 tornato autonomo nel 1945."}
{"id": "1255811", "revid": "110157", "url": "https://it.wikipedia.org/wiki?curid=1255811", "title": "Neukirchen am Gro\u00dfvenediger", "text": "Neukirchen am Gro\u00dfvenediger \u00e8 un comune austriaco di 2 500 abitanti nel distretto di Zell am See, nel Salisburghese; ha lo status di comune mercato (\"Marktgemeinde\"). Fa parte del progetto Perle delle Alpi.\nSport.\nNel 1999, assieme al comune di Bramberg am Wildkogel, ha ospitato il Campionato del mondo di parapendio."}
{"id": "1255814", "revid": "110157", "url": "https://it.wikipedia.org/wiki?curid=1255814", "title": "Niedernsill", "text": "Niedernsill \u00e8 un comune austriaco di 2 626 abitanti nel distretto di Zell am See, nel Salisburghese. \nAmministrazione.\nIl sindaco \u00e8 G\u00fcnther Brennsteiner (\u00d6VP); i partiti politici rappresentati in consiglio comunale sono \u00d6VP (10 seggi), SP\u00d6 (5) e FP\u00d6 (4)."}
{"id": "1255815", "revid": "119558027", "url": "https://it.wikipedia.org/wiki?curid=1255815", "title": "Circondario di Wittenberg", "text": "Il circondario di Wittenberg () \u00e8 un circondario rurale del Land tedesco della Sassonia-Anhalt.\nSuddivisione.\nIl circondario comprende 9 citt\u00e0:"}
{"id": "1255816", "revid": "1793900", "url": "https://it.wikipedia.org/wiki?curid=1255816", "title": "Piesendorf", "text": "Piesendorf \u00e8 un comune austriaco di 3 777 abitanti nel distretto di Zell am See, nel Salisburghese. \u00c8 una stazione sciistica.\nQua \u00e8 nato lo sciatore di fondo e biathlonista Alfred Eder. "}
{"id": "1255818", "revid": "110157", "url": "https://it.wikipedia.org/wiki?curid=1255818", "title": "Rauris", "text": "Rauris \u00e8 un comune austriaco di 3 063 abitanti nel distretto di Zell am See, nel Salisburghese; ha lo status di comune mercato (\"Marktgemeinde\"). "}
{"id": "1255819", "revid": "1876595", "url": "https://it.wikipedia.org/wiki?curid=1255819", "title": "Film di Pok\u00e9mon", "text": "I film di \"Pok\u00e9mon\" sono ambientati nel mondo immaginario dei Pok\u00e9mon. Ispirati alla serie animata \"Pok\u00e9mon\", essi hanno come protagonista l'allenatore Ash Ketchum, che, nel corso di ciascun film, incontra almeno un Pok\u00e9mon leggendario.\nI lungometraggi sono prodotti ogni anno a partire dal 1998. In Giappone vengono distribuiti nel mese di luglio. In Italia solamente nell'aprile del 2012 sono stati disponibili i primi quattordici titoli (alcuni di questi non sono stati trasmessi per molti anni), senza per\u00f2 rispettare l'ordine cronologico delle uscite originali, mentre negli Stati Uniti d'America tutti i lungometraggi sono stati distribuiti a distanza di un anno dall'uscita nel paese di produzione.\nOgnuno dei primi sei film \u00e8 preceduto da un cortometraggio avente come protagonista Pikachu. A partire dal settimo, i corti sono diventati un'opera distribuita separatamente.\nOltre ai lungometraggi basati sulla serie animata, \u00e8 stata inoltre distribuita una trasposizione live action basata sulla serie \"Pok\u00e9mon\", intitolata \"\" e ispirata all'omonimo gioco per Nintendo 3DS: tale film \u00e8 stato realizzato per opera di Warner Bros. e Legendary Pictures, che ne hanno ottenuto i diritti proprio da The Pok\u00e9mon Company. Il film \u00e8 uscito nelle sale statunitensi nel maggio 2019.\nCortometraggi.\nTutti i cortometraggi dei Pok\u00e9mon hanno come protagonista Pikachu e altri Pok\u00e9mon (nuove conoscenze assieme ai Pok\u00e9mon di Ash e dei suoi amici). Personaggi umani non vengono mai mostrati in volto, ma vengono ripresi dal basso e talvolta parlano. In Giappone i corti sono stati rilasciati assieme al rispettivo film, in occasioni speciali o tramite la pratica degli OAV. In Italia sono disponibili in lingua italiana allegati ai corrispondenti film (dal primo al quinto, quest'ultimo sottotitolato). Ogni cortometraggio legato ai film dal quindicesimo in poi \u00e8 disponibile in italiano. Altri tra questi cortometraggi sono stati presentati, in Occidente, nella serie contenitore \"Pok\u00e9mon Chronicles\".\nSpeciali televisivi.\nSono stati prodotti vari speciali televisivi di \"Pok\u00e9mon\", con durata variabile e talvolta pari a quella di un normale episodio. Alcuni di questi speciali sono stati presentati, in Occidente, nella serie contenitore \"Pok\u00e9mon Chronicles\".\nSpeciali per planetari e musei.\nQuesti speciali animati sono stati mostrati unicamente in planetari e musei giapponesi.\nAltre animazioni.\nUna serie di corti animati di differente durata e natura sono stati pubblicati nel corso del tempo. Questi episodi tuttavia non sono parte della serie animata principale, e sono da considerarsi come prodotti distinti da essa."}
{"id": "1255820", "revid": "729795", "url": "https://it.wikipedia.org/wiki?curid=1255820", "title": "Classe Livio Piomarta", "text": ""}
{"id": "1255821", "revid": "125842278", "url": "https://it.wikipedia.org/wiki?curid=1255821", "title": "Fanfara (film)", "text": "Fanfara (\"The Band Concert\") \u00e8 un film del 1935 diretto da Wilfred Jackson. \u00c8 il primo cortometraggio d'animazione della serie \"Mickey Mouse\" prodotto a colori e rappresenta la prima apparizione a colori di Pippo e Orazio Cavezza, mentre Topolino e Clarabella erano gi\u00e0 apparsi in tale forma in \"Parata dei nominati agli Oscar\". Fu in ogni caso la prima volta che il grande pubblico vide a colori i suddetti personaggi. Fu distribuito negli Stati Uniti dalla United Artists il 23 febbraio 1935. A partire dagli anni novanta il corto viene distribuito in Italia col titolo Il concerto bandistico.\nPur non ricevendo alcuna nomination agli Oscar, \"Fanfara\" divenne comunque particolarmente celebre. Alla 3\u00aa Mostra internazionale d'arte cinematografica di Venezia vinse la medaglia per il miglior disegno animato, e il direttore d'orchestra Arturo Toscanini ne era un fan tanto accanito che and\u00f2 a vederlo sei volte al cinema e in seguito invit\u00f2 Walt Disney a casa sua in Italia. Nel 1994 \"Fanfara\" si classific\u00f2 al terzo posto nel libro \"The 50 Greatest Cartoons\", mentre nell'aprile del 1997 fu inserito nel film di montaggio direct-to-video \"I capolavori di Topolino\".\nTrama.\nTopolino dirige una banda che suona all'aperto, composta da Pippo al clarinetto, Gideon Goat al trombone, Clarabella al flauto, Orazio alle percussioni, Meo Porcello alla tromba e Paddy Pig alla tuba. La banda inizia a suonare l'ouverture del \"Guglielmo Tell\" di Gioachino Rossini, ma Paperino disturba lo spettacolo cercando di vendere il gelato. Poi sale sul palco, tira fuori un flauto e si mette a suonare \"Turkey in the Straw\", distraendo i musicisti che iniziano a suonarla a loro volta. Topolino allora gli rompe il flauto, ma Paperino ne ha molti altri e cos\u00ec la scena si ripete finch\u00e9 il papero non viene scaraventato sopra il suo carrello, distruggendolo. Lo spettacolo continua nonostante alcune difficolt\u00e0 causate da un'ape, ma quando la banda arriva al segmento \"Tempesta\", un vero e proprio tornado arriva e risucchia il palco. I musicisti sono per\u00f2 ormai abituati alle distrazioni, cos\u00ec continuano a suonare all'interno del tornado. Quando il tornado se ne va, la banda ricade a terra e termina la propria esecuzione, ma ormai l'unico pubblico rimanente \u00e8 Paperino che applaude con entusiasmo. Quindi tira fuori un ultimo flauto e suona nuovamente \"Turkey in the Straw\", venendo bersagliato dagli strumenti dei musicisti.\nDistribuzione.\nEdizione italiana.\nIl cortometraggio fu distribuito per la prima volta in Italia nel settembre 1982, all'interno della VHS \"Cartoon Festival I\", in lingua originale. Usc\u00ec nei cinema il 22 dicembre 1988, sempre in inglese, abbinato alla riedizione di \"Red e Toby nemiciamici\". Il primo doppiaggio del corto fu realizzato dalla Royfilm l'anno successivo con la collaborazione del Gruppo Trenta, ma fu doppiata solo la scena in cui Paperino vende gelati. Nel 2012 il corto \u00e8 stato ridoppiato dalla stessa societ\u00e0 per la trasmissione nel programma \"Topolino che risate!\", sotto la direzione di Leslie La Penna su dialoghi di Nunziante Valoroso. Non essendo stata registrata una colonna internazionale, in entrambi i casi nelle scene di dialogo la musica \u00e8 sostituita da una versione sintetizzata.\nEdizioni home video.\nDVD.\nUna volta restaurato, il cortometraggio fu distribuito per la prima volta in DVD-Video come contenuto speciale in quello di \"Musica maestro\", uscito in America del Nord il 6 giugno 2000 e in Italia il 4 novembre 2015. Fu poi incluso nel primo DVD della raccolta \"Topolino star a colori\", facente parte della collana \"Walt Disney Treasures\" e uscita in America del Nord il 4 dicembre 2001 e in Italia il 21 aprile 2004.\nAltri media.\n\"Fanfara\" \u00e8 alla base dell'omonimo livello segreto del videogioco \"Topolino Mania\" (solo nelle versioni per Sega Genesis, Sega Mega-CD e PlayStation). Il corto appare inoltre in \"Disney's Magical Mirror Starring Mickey Mouse\". In \"Kingdom Hearts II\", nel giardino del Castello Disney, vi \u00e8 invece una scultura topiaria di tutti i personaggi del film.\nIl cortometraggio \u00e8 inoltre servito da ispirazione per lo spettacolo Mickey's PhilharMagic nel Magic Kingdom di Walt Disney World Resort e per l'attrazione Silly Symphony Swings nel parco Disney California Adventure.\nCollegamenti esterni.\n "}
{"id": "1255822", "revid": "270833", "url": "https://it.wikipedia.org/wiki?curid=1255822", "title": "Saalbach-Hinterglemm", "text": "Saalbach-Hinterglemm (fino al 1987 Saalbach) \u00e8 un comune austriaco di 2 888 abitanti nel distretto di Zell am See, nel Salisburghese. Celebre stazione sciistica sulle Alpi di Kitzb\u00fchel, fa parte del comprensorio Skicircus Saalbach-Hinterglemm/Leogang/Fieberbrunn.\nGeografia fisica.\nIl paese si trova in una valle nella regione del Pinzgau orientata verso ovest-est, nelle Alpi di Kitzb\u00fchel. Saalbach-Hinterglemm \u00e8 circondato dai monti Spielberghorn (2 044\u00a0m) a nord, che \u00e8 il punto pi\u00f9 alto, l'Hochkogel (2 249\u00a0m) a sud, lo Zw\u00f6lferkogel (1 984\u00a0m) e lo Schattberg (2 020\u00a0m).\nStoria.\nI pi\u00f9 antichi insediamenti attestati nell'attuale territorio comunale risalgono al 1222; il toponimo (nella forma \"Salpach\") \u00e8 attestato nel 1350, mentre la costruzione della chiesa risale a prima del 1410. Nel 1489 l'arcivescovo di Salisburgo Johann Beckenschlager concesse al comune i diritti di mercato, ma Saalbach rimase comunque soprattutto una povera comunit\u00e0 contadina fino al XX secolo; l'aumento della ricchezza si \u00e8 verificato con l'arrivo dei primi turisti a partire dal 1945.\nStemma.\nLo stemma comunale \u00e8 descritto come \u00abuno scudo rosso attraversato diagonalmente da due sci d'oro\u00bb. Essi sono accompagnati da un fiocco di neve d'argento in alto e tre palle d'argento in basso. Sopra a tutto questo vi \u00e8 una sbarra ondulata d'argento.\nSport.\nSci.\nSaalbach-Hinterglemm \u00e8 una rinomata meta sciistica specializzata nello sci alpino; ha ospitato, tra l'altro, i Mondiali del 1991 e numerose tappe della Coppa del Mondo. Sul suo territorio si possono contare 200\u00a0km di piste, servite da 55 impianti di risalita (funivie e skilift), 10\u00a0km di piste da fondo tracciate, fun-park e halfpipe.\nMountain bike.\nSaalbach-Hinterglemm pu\u00f2 vantare circa 280\u00a0km di percorsi segnati per mountain bike e ogni anno si tiene l'Adidas freeride, competizione internazionale di questa specialit\u00e0. Inoltre a Saalbach-Hinterglemm viene disputata la coppa del mondo di Downhill.\nTrekking.\nLe quattro funivie sono aperte anche d'estate e garantiscono l'accesso a oltre 400\u00a0km di sentieri segnati per le escursioni."}
{"id": "1255824", "revid": "110157", "url": "https://it.wikipedia.org/wiki?curid=1255824", "title": "Sankt Martin bei Lofer", "text": "Sankt Martin bei Lofer \u00e8 un comune austriaco di 1 146 abitanti nel distretto di Zell am See, nel Salisburghese. Tra il 1939 e il 1946 era stato aggregato al comune di Lofer."}
{"id": "1255826", "revid": "1573940", "url": "https://it.wikipedia.org/wiki?curid=1255826", "title": "Bayleaf", "text": "Bayleaf \u00e8 il primo album solista di Stone Gossard, chitarrista ritmico dei Pearl Jam. Fu pubblicato dalla Sony l'11 settembre 2001. Gossard canta sette delle 10 canzoni del CD, mentre i co-produttori e allo stesso tempo ospiti Ty Wilman e Pete Droge cantano in quelle rimanenti."}
{"id": "1255827", "revid": "767487", "url": "https://it.wikipedia.org/wiki?curid=1255827", "title": "Stuhlfelden", "text": "Stuhlfelden \u00e8 un comune austriaco di 1 564 abitanti nel distretto di Zell am See, nel Salisburghese."}
{"id": "1255829", "revid": "110157", "url": "https://it.wikipedia.org/wiki?curid=1255829", "title": "Villa Dello Strologo", "text": "La Villa Dello Strologo \u00e8 una villa d'architettura razionalista ubicata a Livorno, in via Bonamici.\nContigua all'edificio \u00e8 la coeva Villa Tavani, altro significativo esempio legato al linguaggio razionalista.\nStoria.\nSu di un'area appartenente ad un antico giardino, nella zona di espansione meridionale della citt\u00e0, l'architetto Piero Bottoni realizz\u00f2 la villa per l'avvocato Aristide Dello Strologo, padre di un amico, tra il 1934 e il 1935.\nData la scarsa presenza di costruzioni nella zona, ancora caratterizzata da ampi spazi verdi, il villino fu presentato all'epoca come \"Abitazione per la campagna\", sottolineando la cura usata dall'architetto per integrare l'edificio nel parco preesistente.\nAlla fine degli anni cinquanta la villa fu acquistata dalla famiglia Leonardini, che nel tempo ha apportato varie modifiche interne ed esterne, tuttavia non sostanziali.\nDescrizione.\nLa propriet\u00e0 \u00e8 chiusa verso la strada da una recinzione metallica fiancheggiata da un lungo muro di cinta ad opus incertum con giunti di malta chiara e cimasa in travertino. Le cancellate metalliche, che in origine permettevano una forte permeabilit\u00e0 tra spazio pubblico e spazio privato, sono state sostituite.\nL'area intorno alla villa \u00e8 destinata a giardino ed ancora conserva le alberature a lecci e pini marittimi presenti all'epoca di costruzione.\nAll'esterno, la costruzione, di impianto quadrangolare di circa 18 per 17 metri, si sviluppa in una plastica connessione di volumi elementari con fronti paralleli alla strada e ai confini dell'area, elevati su un solo piano fuori terra oltre il pian terreno rialzato. \nI paramenti sono intonacati e colorati in bianco; la tonalit\u00e0 originaria del rosa tenue che caratterizzava il ridotto corpo del primo piano \u00e8 stata eliminata. \nL'accesso all'edificio \u00e8 consentito da una breve scalinata rettilinea in travertino posta davanti all'ingresso principale; un'altra scalinata precede l'ingresso di servizio, aperto sul lato settentrionale, mentre una terza breve rampa consente l'accesso al giardino dal terrazzo coperto, sul lato meridionale.\nAttualmente il ridotto corpo del primo piano si presenta ampliato con l'aggiunta di una stanza, costruita intorno al 1958 dai nuovi proprietari, mentre negli anni sessanta, per un migliore isolamento termico del soggiorno, il terrazzo coperto al piano terreno \u00e8 stato chiuso a veranda vetrata con infisso in metallo. \nTali interventi non hanno comunque alterato in maniera sostanziale il carattere razionalista dell'edificio, che conserva il rigore dei volumi, la sobriet\u00e0 del trattamento degli esterni, l'equilibrio delle aperture.\nAlcune modifiche sono state apportate negli anni ottanta anche nell'interno, il cui fulcro centrale rimane tuttavia il soggiorno, in origine illuminato, oltre dalla vetrata sul terrazzo coperto, da un ampio lucernario rettangolare, attualmente eliminato.\nSul davanti, verso la strada, si aprono lo studio, comunicante con l'atrio di ingresso, e la sala da pranzo, mentre sul retro si articola la zona notte; a sinistra del soggiorno, sul lato nord, sono invece disposti i servizi e la scala in marmo di collegamento con il piano superiore, sviluppata su tre rampe con un piccolo ventaglio, accompagnata dalla ringhiera originale in ferro con corrimano in legno.\nIl piano superiore, di dimensioni ridotte rispetto al piano terreno, ma al pari di questo disimpegnato da un vano centrale, \u00e8 stato ampliato con l'aggiunta di una stanza contigua alla ex-quadreria, oggi camera da letto, nella quale sono stati chiusi i tre lucernari quadrati da cui l'ampio vano, oltre alla finestra sul giardino, prendeva luce.\nL'edificio conserva al piano terreno le pavimentazioni originali in marmo nero e graniglia e le porte a telaio interno con specchiatura di faggio lucidata, mentre non \u00e8 rimasto in loco nessuno degli arredi disegnati dallo stesso Bottoni per i primi proprietari.\nFortuna critica.\nLa critica concorda unanimemente sul valore architettonico dell'edificio, per la sua \"sagacissima\" distribuzione planimetrica, che risolveva le esigenze di disimpegno dei vari locali data la particolare composizione della famiglia committente (genitori e figlio sposato); per l'amore del dettaglio, per l'organica permeabilit\u00e0 tra spazi interni ed esterni e soprattutto per l'uso dei mezzi espressivi legati alla tradizione per quanto riguarda la scelta dei materiali costruttivi (pietra locale, mattone, marmi toscani).\nOltre alla piena maturit\u00e0 architettonica dell'opera, \u00e8 stato di recente sottolineato anche il valore degli arredi interni, disegnati dallo stesso Bottoni, che, in contrapposizione all'essenzialit\u00e0 dell'edificio, sembravano ispirarsi a forme organiche."}
{"id": "1255832", "revid": "110157", "url": "https://it.wikipedia.org/wiki?curid=1255832", "title": "Taxenbach", "text": "Taxenbach \u00e8 un comune austriaco di 2 755 abitanti nel distretto di Zell am See, nel Salisburghese; ha lo status di comune mercato (\"Marktgemeinde\"). Nel 1938 ha inglobato il comune soppresso di Eschenau im Pinzgau."}
{"id": "1255838", "revid": "287204", "url": "https://it.wikipedia.org/wiki?curid=1255838", "title": "Lago Laceno", "text": ""}
{"id": "1255839", "revid": "10118300", "url": "https://it.wikipedia.org/wiki?curid=1255839", "title": "Piano Laceno", "text": ""}
{"id": "1255840", "revid": "599013", "url": "https://it.wikipedia.org/wiki?curid=1255840", "title": "Suore missionarie di Maria Immacolata e di Santa Caterina da Siena", "text": "Le Suore Missionarie di Maria Immacolata e di Santa Caterina da Siena (in spagnolo \"Hermanas Misioneras de Mar\u00eda Inmaculada y Santa Catalina de Sena\") sono un istituto religioso femminile di diritto pontificio: i membri di questa congregazione pospongono al loro nome la sigla M.M.L. (\"Misioneras de la Madre Laura\").\nStoria.\nLa congregazione venne fondata da Maria Laura Montoya y Upegu\u00ec (1874-1949): il 4 maggio 1914 lasci\u00f2 Medell\u00edn insieme a quattro compagne per svolgere opere di educazione e catechesi presso gli indios Cuna nella regione del golfo di Urab\u00e1.\nMaximiliano Crespo Rivera, vescovo di Santa Fe de Antioquia, appoggi\u00f2 l'iniziativa e il 16 novembre 1916 eresse la comunit\u00e0 in congregazione religiosa; l'istituto ricevette il pontificio decreto di lode il 23 maggio 1953 e l'approvazione definitiva della Santa Sede nel 1968.\nLa fondatrice, in religione madre Laura di Santa Caterina da Siena, \u00e8 stata beatificata da papa Giovanni Paolo II il 25 aprile 2004 e canonizzata da Papa Francesco il 12 maggio 2013.\nAttivit\u00e0 e diffusione.\nLe Missionarie di Madre Laura si dedicano all'apostolato missionario e alla catechesi.\nSono presenti nelle Americhe (Bolivia, Brasile, Cile, Colombia, Costa Rica, Cuba, Repubblica Dominicana, Guatemala, Haiti, Honduras, Ecuador, Messico, Panama, Per\u00f9, Venezuela), in Africa (Repubblica Democratica del Congo, Angola) e in Europa (Italia, Spagna): la sede generalizia \u00e8 a Medell\u00edn.\nAl 31 dicembre 2005 l'istituto contava 913 religiose in 159 case."}
{"id": "1255841", "revid": "110157", "url": "https://it.wikipedia.org/wiki?curid=1255841", "title": "Unken", "text": "Unken \u00e8 un comune austriaco di 1 964 abitanti nel distretto di Zell am See, nel Salisburghese."}
{"id": "1255843", "revid": "619235", "url": "https://it.wikipedia.org/wiki?curid=1255843", "title": "Uttendorf", "text": "Uttendorf \u00e8 un comune austriaco di 2 913 abitanti nel distretto di Zell am See, nel Salisburghese."}
{"id": "1255844", "revid": "287204", "url": "https://it.wikipedia.org/wiki?curid=1255844", "title": "Hanno Mottola", "text": ""}
{"id": "1255847", "revid": "110157", "url": "https://it.wikipedia.org/wiki?curid=1255847", "title": "Viehhofen", "text": "Viehhofen \u00e8 un comune austriaco di 600 abitanti nel distretto di Zell am See, nel Salisburghese."}
{"id": "1255850", "revid": "122483061", "url": "https://it.wikipedia.org/wiki?curid=1255850", "title": "Wald im Pinzgau", "text": "Wald im Pinzgau \u00e8 un comune austriaco di 1\u00a0152 abitanti nel distretto di Zell am See, nel Salisburghese. Nel 1939 stato soppresso ad accorpato a Krimml per costituire il nuovo comune di Krimml-Wald, disciolto nel 1945 quando i due comuni riacquistarono l'autonomia amministrativa."}
{"id": "1255851", "revid": "287204", "url": "https://it.wikipedia.org/wiki?curid=1255851", "title": "Orologio astronomico di Praga", "text": "L'Orologio astronomico di Praga (in ceco \"Starom\u011bstsk\u00fd Orloj\", \"orologio della Citt\u00e0 Vecchia\"), \u00e8 un monumento scientifico del periodo medioevale, situato nella capitale della Repubblica Ceca. L'orologio \u00e8 montato sul lato sud del municipio della Citt\u00e0 Vecchia, nella Piazza della Citt\u00e0 Vecchia ed \u00e8 una delle pi\u00f9 importanti attrazioni turistiche della citt\u00e0.\nIl meccanismo \u00e8 composto da tre elementi principali: il quadrante astronomico, sul quale, oltre all'ora, sono rappresentate le posizioni in cielo del Sole e della Luna, insieme ad altre informazioni astronomiche; il \"Corteo degli Apostoli\", un meccanismo che, allo scoccare di ogni ora, mette in movimento delle figure rappresentanti i 12 Apostoli; e un quadrante inferiore composto da 12 medaglioni raffiguranti i mesi dell'anno.\nStoria.\nL'elemento pi\u00f9 antico dell'orologio \u00e8 il meccanismo del quadrante astronomico, costruito nel 1410 dal maestro d'orologeria Nikolas zu Kada\u0148 e da Jan \u0160indel, quest'ultimo professore di matematica e astronomia nell'Universit\u00e0 Carlo di Praga. L'Orologio di Praga \u00e8 uno dei primi orologi astronomici progettati e costruiti durante il XIV e il XV secolo. Altri ne furono costruiti nelle citt\u00e0 di Norwich, St Albans, Wells, Lund, Strasburgo e Padova.\nSuccessivamente, intorno al 1490, vennero aggiunti il quadrante del calendario e le sculture gotiche che decorano la facciata. Nel 1552 il meccanismo fu riparato da Jan Taborsk\u00fd, il quale scrisse un rapporto nel quale menzionava il mastro orologiaio Hanu\u0161 zu R\u016f\u017ee come realizzatore dell'orologio, cosa poi rivelatasi falsa da studi seguenti.\nL'orologio si ferm\u00f2 varie volte dopo il 1552 e furono necessarie parecchie riparazioni. Nel XVII secolo vennero aggiunte le statue mobili. Le figure in legno degli apostoli, invece, furono installate durante la riparazione del 1865-1866.\nTra il 7 e l'8 maggio 1945 l'orologio venne seriamente danneggiato a causa delle bombe incendiarie dirette verso il lato sud-est della Piazza Vecchia sparate dagli autoblindo tedeschi che tentavano, in questo modo, di interrompere le trasmissioni radio della resistenza ceca. Il municipio prese fuoco, e con esso le sculture lignee dell'orologio. Il meccanismo venne riparato grazie allo sforzo della popolazione locale, e l'orologio torn\u00f2 a funzionare nel 1948.\nEsiste una leggenda relativa alla costruzione dell'orologio della Citt\u00e0 Vecchia. Come s'\u00e8 accennato, si pensava che l'orologio fosse stato costruito nel 1490 da Hanu\u0161 di R\u016f\u017ee e dal suo assistente Jakub \u010cech. Secondo la leggenda Hanu\u0161 sarebbe stato accecato per ordine dei consiglieri della citt\u00e0 di Praga per impedirgli di costruirne un altro simile. Per vendicarsi dell'accecamento, mastro Hanu\u0161 ferm\u00f2 l'orologio e lo riattiv\u00f2 soltanto quando il consiglio della citt\u00e0 lo supplic\u00f2 di farlo, e come ricompensa gli permise di continuare il mestiere di orologiaio.\nAgli inizi del 2018 l'orologio fu sottoposto a lavori di restauro che terminarono alla fine di settembre dello stesso anno.\nQuadrante astronomico.\nIl quadrante astronomico \u00e8 a forma di astrolabio, uno strumento medioevale per la determinazione delle posizioni delle stelle. Sullo sfondo del quadrante \u00e8 rappresentata la Terra fissa nel cielo attorno alla quale si muovono quattro meccanismi: un anello zodiacale, un anello esterno rotante, una lancetta con il simbolo del Sole e una con il simbolo della Luna.\nSfondo del quadrante.\nLo sfondo rappresenta la Terra e l'aspetto del cielo locale. Il cerchio azzurro al centro simboleggia appunto la Terra, la zona superiore colorata di blu \u00e8 la porzione di cielo situata sopra l'orizzonte. Le zone rosse e nera, viceversa, rappresentano il cielo sotto l'orizzonte. Durante l'arco delle ventiquattr'ore il meccanismo sposta il simbolo del Sole nella zona blu (giorno), nella zona nera (notte) o in quelle rosse (fasi di alba e tramonto).\nNella parte sinistra dello sfondo si possono leggere le scritte latine \"aurora\" (aurora) e \"ortus\" (alba), in quella destra \"occasus\" (tramonto) e \"crepusculum\" (crepuscolo)\nI numeri romani dorati posti sul bordo del quadrante indicano la normale ora locale di Praga (Tempo Centrale Europeo). Le linee curve dorate, invece, dividono la zona blu del quadrante in dodici parti (numerate da 1 a 12 con cifre arabe) e segnano le ore intese come 1/12 del tempo che intercorre tra l'alba ed il tramonto di ogni giorno, chiamate anche \"ore planetarie\". La lunghezza delle ore cos\u00ec calcolate varia a seconda delle stagioni, con l'allungarsi o l'accorciarsi delle giornate nel corso dell'anno.\nAnello zodiacale.\nAll'interno del quadrante vi \u00e8 un anello mobile recante i 12 simboli dello zodiaco (disposti in ordine antiorario), che indica anche la posizione del sole sull'eclittica. Nella foto qui riportata il Sole si trova in Cancro, per spostarsi poi nel Leone.\nLa disposizione dei simboli sull'anello zodiacale \u00e8 derivata dall'uso di una proiezione stereografica del piano dell'eclittica usando il polo nord come base della proiezione stessa; come comunemente fatto per gli orologi astronomici di questo periodo.\nLa piccola stella dorata indica la posizione dell'equinozio di primavera ed il tempo siderale pu\u00f2 essere letto sulla scala contrassegnata dai numeri romani dorati.\nAntica ora boema.\nLa serie di numeri arabi su sfondo scuro presenti sul bordo esterno dell'orologio indicano l'Antica ora boema, misurata partendo dal tramonto. L'anello si muove nell'arco dell'anno per far coincidere la prima ora della giornata con il momento del tramonto. Tra il XIV e il XVIII secolo anche in Italia questo era il sistema pi\u00f9 diffuso di conteggio delle ore. E di conseguenza dei giorni.\nSole.\nIl simbolo del Sole si muove attorno all'anello zodiacale, in modo da indicare la posizione del sole rispetto all'eclittica. \u00c8 fissato ad una lancetta che termina con una piccola mano, in modo da segnare l'ora in 3 diversi modi:\nLuna.\nIl movimento della Luna sull'eclittica \u00e8 simile a quello del Sole, sebbene molto pi\u00f9 veloce. Una sfera met\u00e0 argentata e met\u00e0 scura indica le varie fasi lunari.\nFigure animate.\nLe quattro figure che fiancheggiano l'orologio si animano allo scoccare di ogni ora. Ognuna di esse rappresenta i \nvizi capitali: lo scheletro simboleggia la morte, il turco la lussuria, il personaggio con lo specchio impersona la vanit\u00e0 e il viandante con la borsa (in origine un usuraio ebreo, sostituito dopo la seconda guerra mondiale) rappresenta l'avarizia.\nAllo scoccare dell'ora lo scheletro suona una campana tirando la fune con la mano destra e capovolge la clessidra che ha nella sinistra, nel frattempo il turco, l'avaro e il vanitoso fanno no con la testa; a questo punto esce il corteo con i dodici apostoli (11 apostoli pi\u00f9 San Paolo) che, a coppie, si inchinano alla folla, Le finestre che fanno uscire le statue si aprono contemporaneamente. La prima figura ad uscire dalla finestra sulla destra \u00e8 San Paolo (con in mano un libro e una spada), seguito da Tommaso (con una lancia), Giuda che porta un libro, Simone con una sega e Bartolomeo con un libro. Mentre nella seconda finestra, escono Pietro (recante una chiave), Matteo con un'ascia, Giovanni con un serpente, Andrea e Filippo con una croce e Giacomo con una mazza, alla fine dello spettacolo il gallo, sopra le finestre dell'orologio canta l'ora suonata.\nCalendario.\nIl calendario posto al di sotto dell'orologio astronomico \u00e8 stato aggiunto nel 1870 ed \u00e8 una copia del dipinto del pittore boemo Josef M\u00e1nes. \u00c8 formato da dodici medaglioni raffiguranti scene di vita rurali associate ai dodici mesi dell'anno. I personaggi ai lati del calendario raffigurano le principali materie dell'epoca: a partire da destra, la prima figura rappresenta un sapiente che legge un libro e simboleggia la filosofia; la seconda figura rappresenta anch'essa un sapiente che reca in mano un cannocchiale e simboleggia l'astronomia; la terza figura rappresenta un angelo con la spada e scudo e simboleggia la teologia; la quarta figura rappresenta ancora un sapiente che esamina una pergamena e simboleggia la matematica o la storia.\nCuriosit\u00e0.\nAll'orologio astronomico di Praga \u00e8 titolato il quarto episodio della seconda stagione della serie televisiva Lore : \"Prague Clock: The Curse of the Orloj\"."}
{"id": "1255852", "revid": "118709108", "url": "https://it.wikipedia.org/wiki?curid=1255852", "title": "Wei\u00dfbach bei Lofer", "text": "Wei\u00dfbach bei Lofer \u00e8 un comune austriaco di 441 abitanti nel distretto di Zell am See, nel Salisburghese. Tra il 1939 e il 1946 era stato aggregato al comune di Lofer. \u00c8 situato nella valle del Saalach, affluente di destra del Salzach."}
{"id": "1255854", "revid": "1793900", "url": "https://it.wikipedia.org/wiki?curid=1255854", "title": "Zell am See", "text": "Zell am See \u00e8 un comune austriaco di 9 764 abitanti nel distretto di Zell am See, nel Salisburghese, del quale \u00e8 capoluogo; ha lo status di citt\u00e0 capoluogo di distretto (\"Bezirkshauptstadt\"). \nGeografia fisica.\nLa citt\u00e0 medioevale \u00e8 adagiata nelle colline ascendenti del monte Schmittenh\u00f6he, tra le montagne coperte di neve e le acque limpide del lago di Zell.\nStoria.\nI primi insediamenti attestati nell'area risalgono al periodo romano. Nel 740 monaci inviati dal vescovo di Salisburgo san Giovanni fondano l'insediamento di \"Cella in Bisontio\", tra i pi\u00f9 antichi del Pinzgau. Nel 1358 Zell am See fu elevata a comune mercato. La costruzione della ferrovia nel 1875 port\u00f2 anche i primi turisti. Nel 1928 Zell am See fu elevata allo status di citt\u00e0.\nSport.\nStazione sciistica, Zell am See ha ospitato i Giochi Studenteschi Mondiali invernali 1937 e varie tappe della Coppa del Mondo e della Coppa Europa di sci alpino.\n\u00c8 sede della squadra di hockey EK Zell am See.\nA Zell am See \u00e8 nato il fondista Bernhard Tritscher.\nA Zell am See \u00e8 nato il pilota di Formula 1, e campione 1978 del Turismo tedesco (DRM) Harald Ertl."}
{"id": "1255855", "revid": "857138", "url": "https://it.wikipedia.org/wiki?curid=1255855", "title": "Vangelo della Perfezione", "text": "Il Vangelo della Perfezione \u00e8 un vangelo gnostico, scritto probabilmente tra il II-III secolo. Andato perduto, ne sono pervenute solo testimonianze indirette tramite alcuni Padri della Chiesa. \nProbabilmente il \"Vangelo della Perfezione\" coincide con un altro vangelo gnostico perduto, il \"Vangelo di Eva\"."}
{"id": "1255857", "revid": "767487", "url": "https://it.wikipedia.org/wiki?curid=1255857", "title": "Carlo Mancini", "text": "Biografia.\nNel 1974 esordisce ai microfoni di Radio Piper Club e dopo questa esperienza inizia a lavorare nelle emittenti locali di Roma.&lt;br&gt;Nel 1983 viene chiamato da Rai Stereo Uno per presentare un programma musicale preserale quotidiano dalle 19 alle 21.\nNel 1985 conduce la fascia pomeridiana, della stessa radio, con Maria Cristina Crisci e Marco Morosino e l'anno seguente, con lo stesso gruppo al quale si aggiunge Grazia Di Michele, presenta ed \u00e8 programmista regista del contenitore pomeridiano \"Tu mi senti?\" dalle 15 alle 19 della stessa struttura RAI.\nFino al 1988 oltre a continuare la collaborazione con l'emittente di stato inizia a trasmettere a Radio Centro Suono, programmando principalmente l'allora \"musica d'importazione\".&lt;br&gt;\nNello stesso anno viene chiamato da Radio Dimensione Suono e presenta le classifiche dei dischi pi\u00f9 venduti negli Stati Uniti e in Gran Bretagna.\nNel 1990 lascia la conduzione e viene scelto dall'editore Eduardo Montefusco per diventare il primo \"Head of Music\" dell'emittente, nella quale stava intanto maturando il progetto di network nazionale. Sviluppa quindi un suo sistema computerizzato di playlist e rotazione musicale e nel 1992 inventa il format di flusso \"\"50% musica italiana, 50% musica internazionale: 100% grandi successi\", con il quale posiziona e identifica Radio Dimensione Suono Network, che arriva nel 1998 con questa formula, a conquistare il primo posto della graduatoria delle radio private nazionali, con 5.200.000 ascoltatori nel giorno medio. &lt;br&gt;\nIn questi anni \u00e8 anche direttore artistico del lancio del format dell'emittente locale Dimensione Suono Roma.\nNel 1999 viene chiamato dal Gruppo Espresso per la Direzione Artistica di Radio Capital. Inventa il format di flusso \"Classici e Notizie\"\", con uno stile di trasmissione e di selezione musicale che rende l'emittente immediatamente riconoscibile e ben identificabile nel panorama dei network nazionali. La scelta del format AOR (unico in Italia) e la cura maniacale dei particolari nella stesura della scaletta musicale, lo stile pacato di conduzione degli speaker e una forte credibilit\u00e0 dell'informazione, portano Radio Capital dai quasi 800.000 ascoltatori della fine del 1999 ai pi\u00f9 di 2.000.000 della fine del 2005.\nNel 2006, viene nominato Direttore per lo sviluppo delle iniziative musicali multimediali di Elemedia (societ\u00e0 del Gruppo) e lascia la direzione artistica di Radio Capital, occupandosi comunque, ad interim, della parte musicale dell'emittente.\nA luglio 2007 presenta le dimissioni dal Gruppo Espresso.\nDa gennaio 2011 a maggio 2012 \u00e8 Consulente alla Direzione Artistica e alla Programmazione Musicale per Radio Subasio, contribuendo al consolidamento del primato di Radio Regionale numero 1 in Italia con oltre un milione e mezzo di ascoltatori nel giorno medio e incrementando gli ascolti nei 7gg. dai 4.200.000 del 2010 agli oltre 6 milioni del primo semestre 2012.\nDal gennaio 2013, presso l'Universit\u00e0 Suor Orsola Benincasa di Napoli, \u00e8 Ideatore, Coordinatore Didattico e Docente del \"Master in Radiofonia\", il primo corso di studi in Italia che offre la possibilit\u00e0 di diventare un professionista nel settore radiofonico.\nDa settembre 2015 a dicembre 2017 \u00e8 stato coideatore e Station Manager dell'originale e innovativo progetto RadioLibri-Parole in Sintonia, la prima e unica web radio dedicata interamente al mondo dei libri: www.radiolibri.it"}
{"id": "1255863", "revid": "125883834", "url": "https://it.wikipedia.org/wiki?curid=1255863", "title": "Noja Calcio 96", "text": "Fu AS Noic\u00e0ttaro Calcio, fondata nel 1985 e successivamente rifondata, variandone denominazione e logo, nel settembre 2020 dopo la traslazione del titolo sportivo nella vicina citt\u00e0 di Mola di Bari, diventando A.S.D. Noja Calcio 96. \u00e8 una societ\u00e0 calcistica italiana con sede nella citt\u00e0 di Noicattaro, nella citt\u00e0 metropolitana di Bari.\nI suoi colori sociali sono il rosso e il nero.\nStoria.\nGli inizi (1985-1996).\nL\"'Associazione Sportiva Noicattaro\" nacque nel 1985, raccogliendo l'eredit\u00e0 della vecchia societ\u00e0 fondata nel 1952. \nNella stagione 1987-1988 vince il campionato di Promozione Pugliese e viene promosso nel campionato Interregionale. Nella stagione 1989-1990 retrocede in Promozione.\nNella stagione 1994-1995 vince un altro campionato di Promozione Puglia e viene promosso in Eccellenza.\nNella stagione 1995-1996 termina 4\u00aa nel campionato di Eccellenza Pugliese, vince la Coppa Italia di Eccellenza (fase regionale) ma nella fase nazionale della Coppa perde in semifinale contro il Locri.\nGli anni della Serie D e della C2 (1996-2011).\nNella stagione 1996-1997 vince il campionato di Eccellenza Pugliese, la Coppa Italia di Eccellenza (fase regionale) e la Coppa Italia di Eccellenza (fase nazionale). Nella finale della fase nazionale della Coppa sconfigge l'Ivrea nella doppia sfida andata e ritorno. Partecipa nella stessa stagione anche alla finale di Supercoppa Dilettanti in gara unica all'Olimpico di Roma, perdendo contro l'Astrea (vincitrice coppa Italia di serie D). L'allenatore di quella squadra \u00e8 Sergio Notariale, il Presidente \u00e8 Agostino Divella.\nNella stessa stagione la categoria giovanile Giovanissimi (nati 1981), gestita in collaborazione con la ASD Pro Giovent\u00f9 Noic\u00e0ttaro, vince senza mai essere sconfitti prima il proprio girone e successivamente le fasi finali, laureandosi Campioni Regionali.\nNella stagione 1998-1999 retrocede in Eccellenza.\nNella stagione 2000-01 chiude al 2\u00ba posto in Eccellenza e torna in Serie D vincendo la finale spareggio nazionale contro l'Alcamo in gara andata e ritorno. L'allenatore \u00e8 Nicola Ragno, alla Presidenza la coppia Agostino Divella-Enrico Tat\u00f2.\nNella stagione 2005-2006 la squadra juniores della societ\u00e0 rossonera vince lo Scudetto Juniores Dilettanti Nazionale.\nAl termine della stagione 2006-2007 la squadra \u00e8 promossa per la prima volta nella sua storia in Serie C2, in virt\u00f9 del primo posto conquistato nel girone H di Serie D. L'allenatore di quella squadra \u00e8 Enzo Del Rosso, il Presidente \u00e8 Enrico Tat\u00f2. Rimane in Seconda Divisione fino al termine della stagione 2009-2010, conclusa con la retrocessione in serie D dopo i play-out persi contro la Vibonese.\nPer la stagione 2010-2011 il presidente Enrico Tat\u00f2 lascia la piazza nojana. La societ\u00e0 non trova i mezzi per partecipare alla Serie D e ottiene di scendere nel campionato di Promozione pugliese. La squadra, presieduta da un nuovo gruppo societario composto da imprenditori locali, termina il campionato al 6\u00ba posto, mancando per pochi punti l'accesso ai play-off.\nLa radiazione e le rifondazioni nei campionati regionali.\nPer la stagione 2011-2012 la societ\u00e0 non s'iscrive a nessun campionato e viene quindi radiata. Viene rilevato il titolo della ex A.S.D. Libertas Palese di Bari, che era stata ripescata nel campionato di Eccellenza Puglia dopo aver disputato l'intero campionato di Promozione pugliese per la citt\u00e0 di Bitonto. La squadra chiude al 12\u00ba posto in Eccellenza Puglia.\nNella stagione 2012-2013 il club si unisce all'A.S.D. Puglia Sport Altamura, diventando A.S.D. Puglia Sport Noicattaro. Dopo aver disputato un campionato in Promozione (concluso in sedicesima posizione in classifica), nell'estate 2013 il titolo sportivo viene spostato a Laterza.\nPer scongiurare la scomparsa definitiva del calcio a Noicattaro, nell'estate del 2013, la societ\u00e0 nojana di Calcio Giovanile fondata nel 1989, la A.S.D. Pro Giovent\u00f9 Noicattaro, con colori sociali il giallo e il verde, appoggiata da alcuni imprenditori locali, forma una squadra per le categorie dilettantistiche. La nuova formazione disputa il campionato di Terza Categoria 2013-2014, chiudendo al 3\u00ba posto e perdendo la finale play-off contro l'Acquaviva.\nNell'estate del 2014 la societ\u00e0 acquista il titolo sportivo del Valenzano e partecipa alla Seconda Categoria Puglia con la denominazione temporanea di A.S.D. A.S.C. Valenzano.\nNell'estate del 2015 il sodalizio assume ufficialmente la denominazione di \"A.S.D. Noicattaro Calcio\". Dopo un altro campionato di Seconda Categoria, rinuncia all'iscrizione al campionato 2016-2017 richiedendo di partecipare ai campionati del Settore Giovanile e Scolastico, al fine di conservare l'anzianit\u00e0 federale e il numero di matricola.\nNel 2016 Agostino Divella (gi\u00e0 presidente dell'A.S. Noicattaro in passato) sposta da Mola di Bari a Noicattaro l'Atletico Mola, squadra di Eccellenza Puglia, variandone i colori sociali in rosso e nero ma non la denominazione ufficiale, nell'attesa di progetti definitivi per gli anni successivi (quindi non raccogliendo l'eredit\u00e0 storica della formazione rossonera). Dopo aver concluso la competizione a met\u00e0 classifica il titolo sportivo viene ceduto a una cordata imprenditoriale molfettese che cambia ancora colori e nome. La stessa cordata, proprietaria dell'A.S.D. Nuova Molfetta 1983 (nota come \"Molfetta Calcio\"), vende a un gruppo d'imprenditori nojani il proprio titolo sportivo di Promozione, a cui questi riportano il nome \"A.S.D. Noicattaro Calcio\".\nNell'estate 2020, concluso il campionato di Promozione al nono posto, il presidente Agostino Divella decide di ritrasferire il titolo da Noic\u00e0ttaro alla vicina Mola di Bari cedendolo alla Virtus Mola, variandone i colori sociali in bianco e azzurro e la denominazione ufficiale, annullando del tutto la A.S.D. Noic\u00e0ttaro Calcio, il gruppo dirigenziale e loghi ufficiali.\nDa agosto 2020 il calcio nojano (prima squadra e juniores) \u00e8 rappresentata dalla Noja Calcio (fondata nel '96 disputando vari campionati di Terza Categoria) che mantenendo i colori sociali rosso e nero ed appropriandosi, variandolo di poco, del logo societario della vecchia A.S.D. Noic\u00e0ttaro Calcio si iscrive al campionato provinciale di prima categoria."}
{"id": "1255869", "revid": "648716", "url": "https://it.wikipedia.org/wiki?curid=1255869", "title": "Code of Federal Regulations", "text": "Il Code of Federal Regulations (CFR) \u00e8 il codice delle norme emanate dall'Esecutivo e dalle Agenzie Federali degli Stati Uniti d'America e pubblicate nel \"Federal Register\", l'equivalente americano della Gazzetta Ufficiale della Repubblica Italiana.\n\u00c8 attualmente suddiviso in 50 titoli che coprono tutte le aree soggette alla legge federale statunitense. Ciascun titolo \u00e8 suddiviso in parti.\nStoria.\nIl Federal Register Act originariamente prevedeva una compilazione completa di tutti i regolamenti esistenti promulgati prima della prima pubblicazione del Federal Register, ma \u00e8 stato emendato nel 1937 per fornire una codificazione di tutti i regolamenti ogni cinque anni. La prima edizione del CFR fu pubblicata nel 1938. A partire dal 1963, per alcuni titoli e per tutti i titoli nel 1967, l'Ufficio del Registro federale (Office of the Federal Register) inizi\u00f2 a pubblicare revisioni annuali e, a partire dal 1972, pubblic\u00f2 revisioni in trimestri sfalsati.\nL'11 marzo 2014, il rappresentante Darrell Issa ha introdotto il Federal Register Modernization Act (HR 4195; 113 \u00b0 Congresso), un disegno di legge che avrebbe rivisto i requisiti per il deposito di documenti presso l'Ufficio del Registro federale per l'inclusione nel Registro federale e per la pubblicazione del Code of Federal Regulations per riflettere il mutato requisito di pubblicazione in cui sarebbero stati disponibili online ma non sarebbe stato richiesto di essere stampati. L'American Association of Law Libraries (AALL) si \u00e8 opposta fermamente al disegno di legge, sostenendo che il disegno di legge mina il diritto dei cittadini di essere informati, rendendo pi\u00f9 difficile per i cittadini trovare i regolamenti del proprio governo. Secondo AALL, un sondaggio da loro condotto \"ha rivelato che membri del pubblico, bibliotecari, ricercatori, studenti, avvocati e proprietari di piccole imprese continuano a fare affidamento sulla versione cartacea\" del registro federale. AALL ha anche sostenuto che la mancanza di versioni cartacee del Federal Register e del CFR significherebbe che il 15% degli americani che non usano Internet perderebbe l'accesso a quel materiale. La Camera ha votato il 14 luglio 2014 per approvare il disegno di legge 386-0."}
{"id": "1255872", "revid": "2519", "url": "https://it.wikipedia.org/wiki?curid=1255872", "title": "Comarketing", "text": ""}
{"id": "1255874", "revid": "34119", "url": "https://it.wikipedia.org/wiki?curid=1255874", "title": "Daniele Ricciarelli", "text": ""}
{"id": "1255875", "revid": "159315", "url": "https://it.wikipedia.org/wiki?curid=1255875", "title": "Starsuckers, Inc.", "text": ""}
{"id": "1255876", "revid": "1305772", "url": "https://it.wikipedia.org/wiki?curid=1255876", "title": "Ricciarelli (disambigua)", "text": ""}
{"id": "1255878", "revid": "112913913", "url": "https://it.wikipedia.org/wiki?curid=1255878", "title": "Villa Tavani", "text": "La Villa Tavani \u00e8 situata a in via Bonamici, a Livorno.\nFu costruita negli anni trenta del XX secolo in stile razionalista presso la coeva Villa Dello Strologo.\nStoria.\nLa villa fu innalzata per conto della famiglia Tavani su progetto dell'architetto Giancarlo Palanti tra il 1937 e il 1938. La costruzione interess\u00f2 un lotto di terreno posto nell'area di espansione sud della citt\u00e0, all'epoca ancora poco urbanizzata.\nL'arredamento interno fu curato dallo stesso Palanti.\nDescrizione.\nLa villa, all'interno di un giardino, sorge in una zona oramai inglobata nel centro cittadino e a carattere eminentemente residenziale, con una edilizia modesta. \nL'edificio \u00e8 scarsamente visibile dalla strada sia per l'alto e compatto muro di cinta color rosso mattone che circonda l'intera propriet\u00e0 sia per la ricca vegetazione di piante ad alto fusto del giardino.\nDato che la propriet\u00e0 non ha consentito il sopralluogo interno, la descrizione che segue \u00e8 ricavata da una osservazione di massima dalla strada e dalla bibliografia esistente sull'edificio.\nDi estrema semplicit\u00e0 volumetrica ed informata ad un linearismo di chiara marca razionalista, la villa si presenta come un corpo orizzontale elevato su due piani fuori terra e traforato da un doppio ordine di aperture, con le pareti rivestite in lastre di travertino.\nLa cubatura totale dell'edificio \u00e8 di 3.344 metri cubi, per una superficie coperta di circa 360 metri quadri.\nIl fronte su cui si apre l'ingresso, preceduto da una breve scalinata rettilinea, presenta al primo piano una fila di cinque finestre rettangolari, di cui quella soprastante l'ingresso di dimensioni maggiori. \nIl prospetto sulla via principale \u00e8 invece aperto da un doppio ordine di loggiato, tripartito e stretto tra due avancorpi pieni simmetrici. \nI grandi serramenti degli affacci e le ringhiere dei terrazzi sono in ferro, verniciati in verde-azzurro, al pari dei serramenti in legno delle finestre e del portone d'ingresso in ferro.\nI piani interni, sempre secondo le descrizioni dell'epoca, sono collegati da una scala in marmo a tre rampe con balaustra di ferro e cristallo, alloggiata nell'avancorpo d'angolo, a destra dell'atrio d'ingresso. Da quest'ultimo si accede, sulla sinistra, ai locali di servizio (dotati di un accesso indipendente) e, di fronte, alle stanze di soggiorno, disimpegnate dalla lunga veranda.\nLe camere da letto padronali sono collocate nell'ala nord-est, distribuite tra il piano terra e il primo piano, mentre la zona corrispondente al grande soggiorno del piano terra, al livello superiore, \u00e8 tutta a terrazza.\nArchitettura.\nLa critica ha evidenziato come l'assenza di una facciata principale corrisponda all'ottimizzazione della funzionalit\u00e0 dell'edificio, che si colloca quindi tra i migliori esempi del razionalismo labronico. Giolli in particolare ne sottolinea l'architettura fatta di \"moduli calmi\" e \"spigoli mai aggressivi\"."}
{"id": "1255881", "revid": "34119", "url": "https://it.wikipedia.org/wiki?curid=1255881", "title": "Braghettone", "text": ""}
{"id": "1255884", "revid": "599013", "url": "https://it.wikipedia.org/wiki?curid=1255884", "title": "Suore francescane alcantarine", "text": "Le suore francescane alcantarine sono un istituto religioso femminile di diritto pontificio: i membri di questa congregazione pospongono al loro nome la sigla S.F.Alc.\nStoria.\nLa congregazione venne fondata a Castellammare di Stabia il 19 giugno 1869 dal sacerdote italiano Vincenzo Gargiulo (1834-1895) insieme alla terziaria francescana Maria Luigia Russo (1830-1891), in religione suor Maria Agnese dell'Immacolata.\nLe prime sei aspiranti iniziarono a condurre vita comune il 17 settembre del 1870: il 14 settembre 1874 l'istituto venne aggregato all'Ordine dei frati minori alcantarini e, dopo l'approvazione diocesana ottenuta dal vescovo Francesco Saverio Petagna (17 ottobre 1874), ci fu la vestizione delle prime dodici suore.\nLa congregazione ottenne il riconoscimento di istituzione di diritto pontificio con il decreto di lode del 10 settembre 1894 e venne approvata definitivamente dalla Santa Sede il 14 gennaio 1903.\nAttivit\u00e0 e diffusione.\nLo scopo iniziale delle suore francescane alcantarine era l'istruzione delle fanciulle povere, specialmente delle orfane: all'attivit\u00e0 educativa uniscono la catechesi, le opere parrocchiali, l'animazione di strada; operano anche all'interno di centri d'ascolto, case famiglia e centri diurni.\nOltre che in Italia, sono presenti in Albania, Brasile, Ciad, Nicaragua e Spagna. La sede generalizia dell'istituto \u00e8 presso la fraternit\u00e0 \"Stella Matutina\" di Roma.\nAl 31 dicembre 2005, la congregazione contava 475 religiose in 61 case."}
{"id": "1255886", "revid": "116997420", "url": "https://it.wikipedia.org/wiki?curid=1255886", "title": "Anno fiscale", "text": "Un anno fiscale o anno finanziario \u00e8 un periodo di dodici mesi usato per calcolare rendiconti finanziari annuali nel commercio e in altre attivit\u00e0 od organizzazioni. \nIn molti ordinamenti ci sono leggi che regolano la contabilit\u00e0 e richiedono tali rendiconti una volta ogni dodici mesi: in particolare, a seconda delle leggi dei vari Paesi, il periodo dell'anno fiscale determina la data in cui i soggetti economici (persone fisiche e giuridiche) sono tenuti a presentare i loro bilanci e le loro dichiarazioni dei redditi.\nQuesto periodo normalmente inizia il 1\u00ba gennaio e termina il 31 dicembre dello stesso anno. Vi sono per\u00f2 imprese (in particolare nel settore pubblico) che hanno caratteristiche e forme peculiari di amministrazione e per le quali l'anno fiscale potrebbe iniziare pi\u00f9 tardi dell'anno solare.\nFino al 1964 in Italia l'anno fiscale iniziava il 1\u00ba luglio e terminava il 30 giugno dell'anno solare successivo, invece dal 1965 coincide con l'anno solare."}
{"id": "1255889", "revid": "110157", "url": "https://it.wikipedia.org/wiki?curid=1255889", "title": "Hall of Fame (The Moody Blues)", "text": "Hall of Fame \u00e8 un disco dal vivo e un DVD del gruppo rock The Moody Blues, registrazione di un concerto tenuto il 1\u00ba maggio del 2000 alla Royal Albert Hall di Londra."}
{"id": "1255900", "revid": "599013", "url": "https://it.wikipedia.org/wiki?curid=1255900", "title": "Vsm", "text": ""}
{"id": "1255902", "revid": "2071655", "url": "https://it.wikipedia.org/wiki?curid=1255902", "title": "Ne ver', ne bojsja", "text": "Ne ver', ne bojsja (in cirillico: \"\u041d\u0435 \u0432\u0435\u0440\u044c, \u043d\u0435 \u0431\u043e\u0439\u0441\u044f\"; ossia \"non credere, non temere\"), anche conosciuta come Ne ver', ne bojsja, ne prosi (\"\u041d\u0435 \u0432\u0435\u0440\u044c, \u043d\u0435 \u0431\u043e\u0439\u0441\u044f, \u043d\u0435 \u043f\u0440\u043e\u0441\u0438\"; \"non credere, non temere, non chiedere\"), \u00e8 una canzone delle t.A.T.u. cantata all'Eurovision Song Contest 2003, in rappresentanza della Russia. Le ragazze arrivarono terze, e la canzone ebbe molto successo.\nDescrizione.\nL'australiano Mars Lasar afferm\u00f2 che la canzone fu prodotta da lui e \u0160apovalov mandandosi l'MP3 su internet, Mars dagli Stati Uniti e \u0160apovalov dalla Russia. Il titolo \u00e8 basato su un detto russo dei prigionieri che entr\u00f2 nel parlare comune russo grazie ad Aleksandr Sol\u017eenicyn con il suo libro \"Arcipelago Gulag\".\nQualche tempo prima del \"Remixes\", fu diffuso il video di \"Ne ver', ne bojsja\", facendone un singolo che precedeva l'uscita dell'album. L'unico singolo fisico di \"Ne ver', ne bojsja\" ad essere pubblicato fu un promo distribuito per l'Eurovision, non in vendita al pubblico.\nIl brano fu dapprima pubblicato nel CD maxi singolo del Regno Unito di \"Not Gonna Get Us\" il 19 maggio 2003, e fu poi incluso nella versione \"deluxe\" di \"200 km/h in the Wrong Lane\" sempre nel Regno Unito il 26 maggio 2003. Fu pure inserito nel singolo \"How Soon Is Now?\" lo stesso anno e nell'album \"t.A.T.u. Remixes\" il 25 novembre 2003. La canzone infine riapparve nel 2006 all'interno del \"The Best\".\nVi sono diverse versioni della canzone, tra cui quella promozionale usata per promuovere l'Eurovision. Era inoltre prevista una versione inglese del brano, intitolata \"Don't Trust The Voices\", la cui demo \u00e8 reperibile in internet. La versione inglese non fu mai pubblicata, tuttavia durante l'esibizione del duo all'Eurofestival, Lena Katina cant\u00f2 un verso della demo.\nVideo musicale.\nIl video del brano \u00e8 una raccolta di immagini di guerre, incidenti e altri spezzoni raffiguranti eventi realmente accaduti, tra i quali figurano anche riprese di Julia e Lena. Al suo interno vi sono anche alcune scene dei video di \"All the Things She Said\", \"Not Gonna Get Us\" e \"30 Minutes\".\nTracce.\nCD Promo (Eurovision 2003)\nEsibizione all'Eurovision.\nIl 19 marzo 2003 fu confermata la partecipazione delle t.A.T.u. all'Eurovision Song Contest 2003 con il brano \"Ne ver', ne bojsja\", in rappresentanza della Russia. Fu l'undicesima canzone eseguita durante la kermesse canora, dove le ragazze si presentarono indossando delle t-shirt bianche con al centro il numero 1, che insieme formavano proprio il numero 11. Volkova non cant\u00f2 alla seconda esibizione, a causa di un'infiammazione alle corde vocali, mentre la prima esecuzione del brano venne compromessa da una stonatura sull'apertura. Una \"terza t.A.T.u.\", Katya Nichaeva, sostitu\u00ec Volkova durante la dress rehersal della finale dell'Eurovision, esibendosi sul palco di Riga insieme a Lena Katina.\nAlla chiusura delle votazioni il brano guadagn\u00f2 164 punti, piazzandosi al 3\u00ba posto su un totale di 26 partecipanti. Cinque paesi assegnarono alla Russia un massimo di 12 punti: Croazia, Estonia, Lettonia, Slovenia e Ucraina. Il Regno Unito e l'Irlanda furono gli unici paesi partecipanti a non votare per il brano. Ci\u00f2 comport\u00f2 lamentele da parte dei funzionari russi che portarono poi la BBC e la RT\u00c9 a rivelare l'ordine completo di come i paesi avessero votato (evento mai ripetuto n\u00e9 prima n\u00e9 dopo). La Russia non figurava in nessuna delle loro prime dieci liste. Se cos\u00ec non fosse stato, ci sarebbero state buone probabilit\u00e0 per la canzone di vincere il festival: la canzone, difatti, aveva soltanto un punto in meno rispetto alla seconda classificata (Belgio) e tre punti in meno rispetto alla canzone vincitrice (Turchia).\nIl brano fu cantato nuovamente dalle t.A.T.u. durante la cerimonia d'apertura dell'Eurovision Song Contest 2009 in veste di ospiti speciali."}
{"id": "1255908", "revid": "599013", "url": "https://it.wikipedia.org/wiki?curid=1255908", "title": "Omv", "text": ""}
{"id": "1255914", "revid": "1048993", "url": "https://it.wikipedia.org/wiki?curid=1255914", "title": "Dardano Sacchetti", "text": "Biografia.\nLa carriera di Sacchetti \u00e8 iniziata dopo l'incontro con Dario Argento, per il quale scrisse il soggetto de \"Il gatto a nove code\" (1971); il proseguimento della sua carriera \u00e8 caratterizzato da film talvolta violenti e irreali (\"Reazione a catena\", \"D\u00e8moni\", \"Quella villa accanto al cimitero\", \"Paura nella citt\u00e0 dei morti viventi\"), talvolta ricchi di suspense (\"Sette note in nero\") o intrisi di humour nero e cinismo (\"Roma a mano armata\") nonch\u00e9 elegie sulla morte come \"L'aldil\u00e0\" (1982) . Sacchetti \u00e8 un autore versatile e poliedrico. Nel tempo ha collaborato con Dario Argento, con Lucio Fulci, sua \u00e8 la definizione del personaggio \"Er Monnezza\" interpretato da Tomas Milian e diretto da Umberto Lenzi, ha collaborato con Mario Bava e in seguito con il figlio Lamberto.\nPer molti anni ha curato una rubrica sul mensile Nocturno Cinema, mentre nel sito ufficiale della rivista ha avuto per diverso tempo una sua sezione personale (chiamata \"L'accademia di Dardano\") nella quale parlava del suo lavoro di scrittore e rispondeva alle domande degli iscritti . Nel 2012 e 2013 \u00e8 stato ospite del Kimera International Film Festival, presso il quale ha incontrato il pubblico locale.\nHa utilizzato gli pseudonimi Frank Costa, Jimmy Gould, David Parker Jr, Jerry Goldsmith."}
{"id": "1255919", "revid": "12290", "url": "https://it.wikipedia.org/wiki?curid=1255919", "title": "Mr. Mxyzptlk", "text": ""}
{"id": "1255921", "revid": "287204", "url": "https://it.wikipedia.org/wiki?curid=1255921", "title": "Arnold Hugh Martin Jones", "text": "Jones \u00e8 noto per due importanti opere, \"The Later Roman Empire, 284-602\" (\"Il tardo impero romano, 284-602\", 1964) e \"The Prosopography of the Later Roman Empire\" (1971).\nBiografia.\nPubblic\u00f2 il suo primo libro, \"The Cities of the Eastern Roman Provinces\", nel 1937. Nel 1946 divenne titolare del dipartimento di Storia Antica dello University College di Londra; nel 1951 pass\u00f2 all'Universit\u00e0 di Cambridge, dove ottenne lo stesso incarico.\nMor\u00ec di infarto nel 1970, mentre viaggiava in nave alla volta di Tessalonica, dove avrebbe dovuto tenere delle lezioni.\nEra in grado di leggere molto velocemente, ed era dotato di una memoria enciclopedica. Era distaccato e freddo con quelli che non conosceva bene, ma i suoi studenti avevano una grande stima di lui. Veniva criticato per non riconoscere il lavoro svolto dai suoi predecessori nelle note dei suoi libri, un'abitudine di cui era al corrente e di cui si scus\u00f2 nella prefazione del suo primo libro.\nOpera.\nIl suo lavoro pi\u00f9 noto \u00e8 \"The Later Roman Empire, 284\u2013602: A Social, Economic and Administrative Survey\" (1964), una storia del tardo impero romano che inizia con il regno di Diocleziano (284) e prosegue oltre la tradizionale fine dell'Impero romano, la caduta dell'Impero romano d'Occidente nel 476/480, per terminare con la fine del regno dell'imperatore Maurizio (602).\nPoich\u00e9 all'epoca della stesura di questa opera gli studi archeologici sul tardo impero romano non erano cos\u00ec avanzati, Jones fece uso delle sole fonti letterarie ed epigrafiche, coerentemente con la sua formazione di storico.\nDopo la sua morte nacque un nuovo campo di indagine, quello del periodo Tardoantico; il suo lavoro \u00e8 stato quindi oscurato dai nuovi studiosi, che per\u00f2 gli debbono molto."}
{"id": "1255922", "revid": "1318658", "url": "https://it.wikipedia.org/wiki?curid=1255922", "title": "Centrale termoelettrica Marzocco", "text": "La centrale termoelettrica Marzocco, al momento della sua costruzione, era una grande centrale per la produzione di energia elettrica sita a Livorno, alle spalle del porto industriale della citt\u00e0.\nSorta sul sito di una preesistente centrale, fu progettata dal celebre Riccardo Morandi, autore di altri impianti analoghi in Italia; il nome del complesso industriale deriva da quello della vicina Torre del Marzocco, costruita nel XV secolo a breve distanza dalla pi\u00f9 antica Torre del Magnale.\nLa centrale, gestita oggi dalla societ\u00e0 Enel, funzionava ad olio combustibile ed era caratterizzata da una potenza produttiva di 310\u00a0MW elettrici.\nDopo aver operato a regime produttivo ridotto e in particolari momenti di crisi energetica fino al 2012, dall'anno 2014 la centrale ha cessato completamente l'attivit\u00e0 produttiva. Nell'ambito di un piano di riorganizzazione del parco delle centrali termoelettriche ENEL, \u00e8 stata dichiarata definitivamente fuori servizio a marzo 2015. Fino agli ultimi mesi del 2015, all'interno dell'area della centrale erano operative anche l'area sperimentale di Enel Ricerca e l'IFRF, Fondazione Internazionale di Ricerca sulla Combustione, che svolgevano attivit\u00e0 di ricerca sulla riduzione dell'impatto ambientale di impianti a fonti convenzionali e sui sistemi di storage di energia elettrica e reti intelligenti. Nel 2016 sono iniziate le procedure di vendita dell'intero sito, ma nel corso del 2019 sono state avviate nuove valutazioni strategiche interne sulla eventuale destinazione ad usi produttivi diversi dopo la riqualificazione dell\u2019impianto.\nStoria.\nNel 1959 la Selt-Valdarno, poi Enel, commission\u00f2 a Riccardo Morandi il progetto di una centrale termoelettrica capace di soddisfare il fabbisogno energetico di buona parte delle province livornese e pisana.\nL'ingegnere romano si avvalse, per la progettazione tecnologica e la fornitura dei materiali, dell'impresa svizzera BBC Brown Boveri Ltd di Baden, e venne coadiuvato da alcuni tecnici della committenza.\nI lavori furono avviati nel 1960 e conclusi in poco pi\u00f9 di due anni: il primo gruppo termoelettrico entr\u00f2 ufficialmente in servizio il 6 maggio del 1963.\nIl complesso, sorto nell'area di una preesistente centrale attiva sin dal 1907, fu concluso in ogni sua parte nel 1965.\nDescrizione.\nLa centrale \u00e8 situata nell'area industriale di Livorno, a nord del centro cittadino e attigua al porto industriale, in un ampio lotto delimitato, a est, da via Salvatore Orlando (un importante asse di collegamento della citt\u00e0 con il sistema autostradale) e, a ovest, dal canale della darsena.\nIl complesso costituisce una rilevante emergenza nel circostante paesaggio, interamente costituito da opifici e attrezzature industriali e portuali, grazie soprattutto alla mole svettante delle due ciminiere, alte circa ottanta metri.\nIl complesso progettato da Morandi, a sud del quale \u00e8 situata la suddetta vecchia centrale (oggi sottoposta a vincolo), si articola nella centrale vera e propria e in alcuni annessi (gli uffici, le officine, il magazzino, il portierato) attestati in prossimit\u00e0 del muro di cinta e articolati lungo l'asse longitudinale, sottolineato, all'epoca della costruzione e per molti anni a seguire, dalla presenza di un viale di pini.\nLa centrale termoelettrica si compone di diversi elementi: a nord e a ovest del lotto sono rispettivamente situate la stazione di trasformazione ed il deposito degli oli, al centro la centrale vera e propria e, adiacenti alla via esterna, i due padiglioni dell'accesso e del portierato e il complesso longitudinale degli uffici (quest'ultimo, su due piani fuori terra ed in laterizio e cemento armato, \u00e8 stato realizzato negli anni ottanta dai tecnici dell'ENEL secondo il lessico morandiano dell'attigua centrale).\nLa centrale si articola a sua volta in diversi nuclei, differenziati nel trattamento architettonico e strutturale, ma omogeneizzati dalla valenza stereometrica dei volumi, articolati come semplici parallelepipedi, a unica eccezione delle due svettanti ciminiere dalla forma tronco-conica. Elemento centrale dell'edificio \u00e8 il corpo della sala macchine, disposto ortogonalmente rispetto all'asse della Via Orlando, attorno al quale si aggregano, a nord, il volume della sala quadri e, a sud quello dei silos, su cui a loro volta si articolano, specularmente rispetto all'asse centrale di simmetria, le due caldaie e le due ciminiere.\nIl paramento murario si differenzia a seconda del carattere, architettonico o tecnologico, dei nuclei: mentre i due corpi delle caldaie (a combustione di olio pesante previste per poter bruciare anche carbone polverizzato) sono \"appese\" ad altrettante gabbie di acciaio rivestite da un involucro in fibrocemento, i volumi della sala macchine, del comando e del silos-servizi (tutti a pianta rettangolare e rispettivamente su diversi piani) sono caratterizzati dal paramento in laterizio (mattoni pisani fatti a mano) da cui risaltano i telai in calcestruzzo armato.\nUgualmente differenziato \u00e8 il gioco delle aperture: il corpo del comando, il pi\u00f9 trasparente, presenta al piano terra un ampio portale vetrato e luci a nastro, ai piani primo e secondo luci a nastro ed all'ultimo, dove sono posizionate le sale del comando termico ed elettrico, finestrature ampie quanto l'interasse dei pilastri; l'edificio delle turbine presenta una muratura compatta e cieca dal quale risalta la fascia vetrata continua del sottogronda; il silos dei servizi presenta luci a nastro di taglio verticale, in corrispondenza dei vani scale, e orizzontali. I due volumi delle caldaie sono invece scanditi dai ricorsi verticali della pannellatura in fibrocemento alternati ai nastri verticali delle finestre che corrono ininterrotti sino alla copertura.\nRelativamente agli interni, l'edificio principale della centrale presenta, al piano terra e al primo piano, i locali destinati ai servizi ausiliari e a una quota intermedia un unico grande vano rettangolare (al centro del quale sono collocate le due turbine e i due turbo generatori vincolati su speciali supporti), connotato dalla scansione ritmica dei pilastri e delle travi in cemento armato che sostengono le vie di corsa dei due carri ponte della portata di 100 tonnellate ciascuno.\nAll'ultimo piano dell'edificio principale \u00e8 presente un'ampia terrazza dalla quale si possono osservare tutti gli edifici di centrale nonch\u00e9 l'intera struttura del porto circostante.\nL'edificio silos e servizi contiene le tramogge per l'eventuale funzionamento a carbone e, al centro e i lati, i tre corpi di collegamento verticale con scale a due rampe. Il corpo del comando presenta un vasto corridoio centrale dal quale si accede agli uffici e, all'ultimo piano, ai due grandi vani delle sale di controllo.\nArchitettura.\nIl complesso si impone sin dalla costruzione all'attenzione della critica per la capacit\u00e0 morandiana di coniugare ricerca strutturale e formale, quest'ultima informata al lessico purista. Morandi qui investe il problema in tutti i suoi aspetti: progettando l'intera \"macchina\" produttrice di energia non si limita a fornire un \"contenitore\", ma interpreta con estrema agevolezza e propriet\u00e0 il tema, differenziando nettamente la parte \"umana\" dalla parte strettamente meccanica."}
{"id": "1255930", "revid": "34222", "url": "https://it.wikipedia.org/wiki?curid=1255930", "title": "Lingua c\u00f2rsa", "text": ""}
{"id": "1255939", "revid": "98230215", "url": "https://it.wikipedia.org/wiki?curid=1255939", "title": "Criminale", "text": ""}
{"id": "1255949", "revid": "110157", "url": "https://it.wikipedia.org/wiki?curid=1255949", "title": "Today the Sun's on Us", "text": "Today the Sun's on Us \u00e8 un singolo del 2007 della cantante pop britannica Sophie Ellis-Bextor. \u00c8 il terzo singolo estratto da \"Trip the Light Fantastic\", il terzo album della cantante.\nLa canzone \u00e8 stata scritta dalla Ellis-Bextor insieme a Steve Robson e Nina Woodford e prodotta da Jeremy Wheatley e Brio Taliaferro.\nIl video, diretto da Sophie Muller (che ha diretto anche \"Murder On The Dancefloor\" e \"Catch You\") \u00e8 stato girato in Islanda. La storyline ricorda quella di Bonnie e Clyde."}
{"id": "1255953", "revid": "256896", "url": "https://it.wikipedia.org/wiki?curid=1255953", "title": "Mostra internazionale d'arte cinematografica di Venezia", "text": ""}
{"id": "1255957", "revid": "1299055", "url": "https://it.wikipedia.org/wiki?curid=1255957", "title": "Coppa Latina 1949", "text": "La Coppa Latina 1949 fu la I edizione della Coppa Latina di calcio. Fu disputata a Madrid e Barcellona nell'estate del 1949 e fu vinta dal Barcellona, aggiudicandosi cos\u00ec il suo primo titolo a livello europeo.\nIl Torino, colpito un mese prima dalla tragedia di Superga, partecip\u00f2 con una squadra mista di giovanili e primi acquisti di calciomercato, vendendo comunque irrimediabilmente compromesse le possibilit\u00e0 di successo."}
{"id": "1255958", "revid": "123678200", "url": "https://it.wikipedia.org/wiki?curid=1255958", "title": "Les \u00c9chos", "text": "Les \u00c9chos \u00e8 il principale giornale economico finanziario francese.\nStoria.\nFondato nel 1908 dai fratelli Robert e Emile Servan-Schreiber, \u00e8 passato nel 1988 al gruppo editoriale Pearson PLC. Nel 1999 il quotidiano \u00e8 stato acquistato dalla LVMH di Parigi.\nNote.\nAl giornale, collaborano economisti molto famosi in Francia, come Joseph Stiglitiz e Kenneth Rogoff."}
{"id": "1255962", "revid": "123678394", "url": "https://it.wikipedia.org/wiki?curid=1255962", "title": "La Tribune", "text": "La Tribune \u00e8 il secondo giornale economico finanziario francese, dopo Les Echos.\nStoria.\nIl proprietario attuale del giornale \"La Tribune\" \u00e8 il gruppo francese LVMH, di Bernard Arnault, tramite la sua controllata \"DI Group\".\nSe Bernard Arnault riuscisse ad acquistare il rivale Les Echos, per motivi antitrust dovrebbe vendere \"La Tribune\". In questo caso, il maggior candidato all'acquisto sarebbe il finanziere Vincent Bollor\u00e9.\nCollegamenti esterni.\nSito ufficiale"}
{"id": "1255968", "revid": "247222", "url": "https://it.wikipedia.org/wiki?curid=1255968", "title": "Journey into Amazing Caves", "text": "Journey into Amazing Caves \u00e8 la colonna sonora dell'omonimo film \"Journey into Amazing Caves\" diretto da Stephen Judson nel 2001.\nLa colonna sonora \u00e8 composta da canzoni basate sulle musiche del gruppo The Moody Blues, arrangiate ed eseguite da Steve Wood e Daniel May. Justin Hayward \u00e8 tra i vari musicisti presenti nel disco. I brani \"Water\" e \"We Can Fly\" sono eseguiti dai Moody Blues."}
{"id": "1255969", "revid": "729019", "url": "https://it.wikipedia.org/wiki?curid=1255969", "title": "Briegleb BG-12", "text": "Il Briegleb BG-12 era un aliante ad alte prestazioni ad ala alta progettato da Gus Briegleb nella seconda parte degli anni cinquanta.\nSviluppato per il mercato dell'autocostruzione, venne prodotto su licenza e commercializzato in kit di montaggio dall'azienda statunitense Sailplane Corporation of America fino agli anni settanta.\nIl primo BG-12 venne portato in volo per la prima volta nell'anno 1956.\nEra un aliante convenzionale di legno. Fino al 1978, Briegleb ha venduto pi\u00f9 di 350 piani di costruzione a costruttori amatoriali."}
{"id": "1255976", "revid": "7967", "url": "https://it.wikipedia.org/wiki?curid=1255976", "title": "Bosco di Jaci", "text": ""}
{"id": "1255984", "revid": "1243", "url": "https://it.wikipedia.org/wiki?curid=1255984", "title": "Servizio ferroviario metropolitano", "text": ""}
{"id": "1255987", "revid": "767487", "url": "https://it.wikipedia.org/wiki?curid=1255987", "title": "Resa dei conti a Little Tokyo", "text": "Resa dei conti a Little Tokyo (\"Showdown in Little Tokyo\") \u00e8 un film del 1991 diretto da Mark L. Lester.\nTrama.\nLos Angeles, primi anni novanta. Una banda di Yakuza (la \"mafia\" giapponese) imperversa per la citt\u00e0 cercando di introdurre sul mercato una nuova droga, una potente metanfetamina.\nCi sono due poliziotti che per via del loro carattere difficile non riescono a lavorare con un partner. Sono Chris Kenner, uno statunitense cresciuto in Giappone e dal carattere freddo, pacato e calcolatore, e Johnny Murata, un giovane di origini in parte giapponesi e dal carattere spavaldo ed impulsivo, entrambi trasferiti da poco a L.A., che vengono costretti dal loro superiore a lavorare in coppia. I due sono persone molto diverse tra loro, ma li accomuna la grande abilit\u00e0 nelle arti marziali.\nDurante un'indagine Chris scopre che Yoshida, il capo della Gang criminale \u00e8 l'uomo che quando era un bambino di nove anni, assassin\u00f2 a colpi di spada i suoi genitori. Chris assistette alla scena, ma riusc\u00ec a salvarsi perch\u00e9, cercando di difendersi in qualche modo, fer\u00ec e sfregi\u00f2 al viso Yoshida con una spada.\nIntanto Yoshida assassina il proprietario del Night Club \"Bonsai\" e ne assume il controllo.\nDopo una festa \"finita male\" Chris e Johnny indagano sulla morte di una ragazza di nome Angel trovata decapitata. Proprio durante le indagini conoscono un'amica di Angel, la bella cantante Minako Okeya.\nNel frattempo Yoshida intensifica la sua rete di distribuzione prendendo il comando di una fabbrica di birra e di alcune gang locali.\nDurante un appostamento davanti alla casa di Yoshida, Johnny osservando la situazione con un binocolo, scorge Minako che, da sola in una stanza a casa di Yoshida, sta preparando un rituale. Chris intuisce che Minako sta per suicidarsi secondo un rito giapponese che si usa quando qualcuno subisce una forte onta o disonore: infatti la notte precedente aveva subito una violenza da parte di Yoshida. Chris irrompe in casa e riesce a salvarla.\nSuccessivamente i tre lasciano la citt\u00e0 e si rifugiano in una casa in stile giapponese che Chris aveva costruito in riva ad un lago. Durante la breve permanenza Chris e Minako hanno una relazione, ma improvvisamente vengono attaccati dagli uomini di Yoshida. I due poliziotti oppongono una feroce resistenza, ma sono costretti alla resa quando gli Yakuza prendono Minako.\nI due vengono cos\u00ec catturati, spogliati e torturati, e infine chiusi in una macchina posto poi su un nastro trasportatore destinato al macero. All'ultimo momento riescono per\u00f2 a fuggire e, sfruttando l'effetto sorpresa, affrontano Yoshida ed i suoi uomini durante una parata.\nChris alla fine uccide Yoshida in un duello con le spade. Il film si conclude con Chris che, abbracciato a Minako ed in compagnia dell'ormai inseparabile amico Johnny, lascia la parata con i giapponesi che si inchinano al suo passaggio in segno di ringraziamento e rispetto.\nProduzione.\nBench\u00e9 Lundgren e Lee sembrino affiatati in fase di ripresa, in realt\u00e0 nutrivano antipatie reciproche; soprattutto pare che l'attore svedese detestasse il collega per la sua \u00abinsopportabile arroganza e le pose da fichetto\u00bb. Nella sequenza in cui Lundgren e Tia Carrere hanno rapporti sessuali, il seno dell'attrice \u00e8 \"controfigurato\" da quello pi\u00f9 prosperoso della modella Tera Tabrizi.\nCritica.\nLa critica, bench\u00e9 giudic\u00f2 le coreografie in maniera abbastanza positiva, non lod\u00f2 particolarmente il film, che non ebbe molto successo. In molti paesi non fu nemmeno proiettato nelle sale cinematografiche, uscendo in VHS nel 1992. Nel 1993, in seguito alla prematura scomparsa di Brandon Lee, si registr\u00f2 un picco dell'aumento dei dati di vendita del film in Home video.\nRituali giapponesi ed imprecisioni.\nNel film vengono mostrati alcuni rituali appartenenti alla cultura del Giappone feudale e del mondo degli Yakuza:"}
{"id": "1255991", "revid": "1573940", "url": "https://it.wikipedia.org/wiki?curid=1255991", "title": "Armina tigrina", "text": "La armina tigre (Armina tigrina ) \u00e8 un mollusco nudibranchio appartenente alla famiglia Arminidae.\nDescrizione.\nCorpo di colore da bruno a nero, con fino a 40 strisce in rilievo di colore chiaro, bianco rosa, ondulate. Fino a 10 centimetri.\nBiologia.\nSi nutre principalmente di octocoralli.\nDistribuzione e habitat.\nMolto rara, vive su fondali fangosi o sabbiosi fino a 50 metri di profondit\u00e0."}
{"id": "1255993", "revid": "29244", "url": "https://it.wikipedia.org/wiki?curid=1255993", "title": "Armina tigre", "text": ""}
{"id": "1255996", "revid": "2110845", "url": "https://it.wikipedia.org/wiki?curid=1255996", "title": "Michael Cole (psicologo)", "text": "Laureatosi in psicologia nell'universit\u00e0 a Los Angeles (California) ha conseguito il dottorato in psicologia presso l'universit\u00e0 dell'Indiana.&lt;br&gt;\nHa insegnato nelle Universit\u00e0 di Stanford, Yale, Rockfeller e, dal 1978, San Diego in California in cui ha fondato il Laboratory for Comparative Human Cognition, che ha diretto fino al 1989 e dal 1995 sino ad oggi, e dove \u00e8 anche coordinatore del Communication Program.\nPromuovendo in USA gli studi di Lev Vygotskij e Aleksandr Lurija, nel laboratorio si sviluppano ricerche di psicologia culturale, sulla teoria dell'azione e della comunicazione, sulle comunit\u00e0 \"di pratiche\", sugli ambienti educativi e sulla comunicazione come fenomeno. Inoltre si sono affrontati studi sull'ergonomia degli ambienti di lavoro e sui sistemi di mediazione, fisica e ideale, che vi insistono, ed approcci a Internet sia come ambiente di mediazione e cooperazione che come formazione di conoscenza e cultura diffusa.\nDalle sue ricerche sulla socializzazione umana ha origine una teoria della cultura come insieme di processi di mediazione, che si fonda sui principi della scuola russa e gli studi sul campo di Vygotskji. Uno studio degli anni sessanta, in Liberia, sullo sviluppo della memoria tra i bambini dei Kpelle, un popolo dotato di una lingua assai complessa e articolata, molto versato nel ragionamento e nella discussione, dimostr\u00f2 quale ruolo hanno le \"agenzie di socializzazione\" nella discriminazione delle conoscenze e defin\u00ec - quale derivato metodologico della ricerca - alcuni limiti della ricerca cross-culturale.\nUn considerevole contributo di Michael Cole alla psicologia sociale e culturale si trova in \u201cCultural psychology: a once and future discipline\u201d un testo del 1996 tradotto in diverse lingue. Di rilievo \u00e8 anche la sua attivit\u00e0 pubblicistica in numerose riviste, tra cui \u201cMind, Culture and Activity\u201d fondata da lui stesso nel 1994, \u201cCommunication Review\u201d e \u201cSoviet Psychology\u201d. Per i numerosi meriti \u00e8 stato insignito di lauree \"honoris causa\" dalle Universit\u00e0 di Helsinki, Copenaghen e dall'Universit\u00e0 di Padova con la quale ha pure collaborato, ospitando giovani studiosi presso il Laboratory for Comparative Human Cognition e partecipando a importanti eventi in Italia, tra i quali il convegno di Psicologia Culturale (Firenze, 1998)."}
{"id": "1255997", "revid": "14691", "url": "https://it.wikipedia.org/wiki?curid=1255997", "title": "Caprivi Strip", "text": ""}
{"id": "1256000", "revid": "287204", "url": "https://it.wikipedia.org/wiki?curid=1256000", "title": "Qualit\u00e0", "text": ""}
{"id": "1256001", "revid": "767487", "url": "https://it.wikipedia.org/wiki?curid=1256001", "title": "Aigeira", "text": "Aigeira () \u00e8 un ex comune della Grecia nella periferia della Grecia Occidentale (unit\u00e0 periferica dell'Acaia) con 4.503 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Aigialeia.\nLocalit\u00e0.\nAigeira \u00e8 suddiviso nelle seguenti comunit\u00e0:"}
{"id": "1256004", "revid": "1543377", "url": "https://it.wikipedia.org/wiki?curid=1256004", "title": "Mackenzie Bowell", "text": "Fu il quinto primo ministro del Canada dal 21 dicembre 1894 al 27 aprile 1896.\nBiografia.\nSir Mackenzie Bowell nacque a Rickinghall nel Suffolk in Inghilterra da John Bowell e Elizabeth Marshall. Nel 1832 la sua famiglia emigr\u00f2 a Belleville, nell'Ontario dove fu apprendista nella tipografia del giornale cittadino, \"The Intelligencer\". Divenne stampatore ed editore di successo di quel giornale ed, in seguito, anche il proprietario. Fu esponente di rilievo del \"Orange Order of British North America\" di cui fu Grande Maestro dal 1870 al 1878. Nel 1847 spos\u00f2 Harriet Moore da cui ebbe quattro figli e cinque figlie.\nBowell fu eletto la prima volta alla Camera dei Comuni nel 1867 nelle file del Partito Conservatore, per la circoscrizione di North Hastings, Ontario. Mantenne il seggio per i conservatori quando persero le elezioni del gennaio del 1874 nella scia del \"Pacific Scandal\". Pi\u00f9 tardi, nello stesso anno, fu decisivo nella vicenda dell'espulsione di Louis Riel dal parlamento. Nel 1878, con i conservatori ancora al governo, ricopr\u00ec la carica di Ministro delle Merci. Nel 1892 divenne Ministro della Difesa. Bowell rest\u00f2 nel governo come Ministro del Commercio, ministero appena istituito, dopo essere diventato senatore lo stesso anno. Le sue visite in Australia nel 1893 portarono alla prima conferenza delle colonie e territori britannici, tenutasi a Ottawa nel 1894. Il 31 ottobre 1893 divenne Leader del Governo nel Senato.\nNel dicembre 1894, il primo ministro sir John Thompson mor\u00ec improvvisamente e Bowell, come ministro pi\u00f9 anziano, fu nominato sostituto di Thompson come Governatore Generale. Bowell divenne cos\u00ec il secondo dei soli due primi ministri canadesi ad essere incaricati durante la loro presenza in senato invece che alla camera (il primo fu John Abbott).\nCome primo ministro, Bowell dovette affrontare la problematica questione scolastica del Manitoba. Nel 1890 il Manitoba aveva abolito gli stanziamenti pubblici per le scuole cattoliche contrariamente a quanto decretato nel \"Manitoba Act\" del 1870. Bowell ed i suoi predecessori avevano cercato di risolvere questo problema, ma la questione aveva diviso il paese ed il governo, compreso quello di Bowell. Egli fu svantaggiato nella gestione di questa situazione dalla propria mancanza di decisione e dall'impossibilit\u00e0, in quanto senatore, di partecipare alle discussioni che si tennero alla camera. Bowell sostenne una legge, gi\u00e0 in stato di bozza, che costringeva il Manitoba ad sostenere di nuovo le scuole cattoliche, ma ne ritard\u00f2 l'entrata in vigore a causa di dissensi all'interno del governo. Con gli affari correnti dell'amministrazione in stallo, il gabinetto di Boswell decise che non poteva continuare e ne provoc\u00f2 la caduta: sette ministri si dimisero ed in seguito si opposero all'incarico dei successori. Sebbene Bowell li accusasse pubblicamente di essere un \"covo di traditori\", dovette accettare la situazione e dimettersi. Dopo dieci giorni, grazie ad un intervento a favore di Boswell da parte del Governatore Generale, la crisi di governo fu risolta e sei dei ministri furono reinsediati, ma la leadership fu di fatto in mano di Charles Tupper, che si era unito al governo in quel frangente per sostituire il settimo ministro. Tupper, che era stato Alto Commissario canadese presso il Regno Unito, era stato richiamato per sostituire Bowell. Bowell si dimise formalmente in favore di Tupper al termine della legislatura.\nBowell rimase in senato come leader del proprio partito fino al 1906 ed in seguito come semplice senatore fino alla sua morte. Mor\u00ec di polmonite a Belleville pochi giorni prima del suo novantaquattresimo compleanno e fu seppellito nel cimitero locale."}
{"id": "1256005", "revid": "1573940", "url": "https://it.wikipedia.org/wiki?curid=1256005", "title": "Berghia coerulescens", "text": "La bergia azzurra (Berghia coerulescens ()) \u00e8 un mollusco nudibranchio della famiglia Aeolidiidae.\nDescrizione.\nHa un corpo di colore bianco, lungo sino a 7 centimetri, con cerata blu-azzurro con la parte terminale gialla. I rinofori sono papillati, di colore marrone chiaro, con una macchia arancio tra di essi.\nBiologia.\nSi nutre di attinie.\nSpecie simili.\n\"Cuthona caerulea\", da cui si distingue per i rinofori, non papillati in questa specie."}
{"id": "1256007", "revid": "46480", "url": "https://it.wikipedia.org/wiki?curid=1256007", "title": "Aigio", "text": "A\u00ecgio (nomi alternativi \"Aegion\", \"Aigion\", \"Vostitsa\") () \u00e8 un ex comune della Grecia nella periferia della Grecia Occidentale (unit\u00e0 periferica dell'Acaia) con 27.812 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Aigialeia.\nLocalit\u00e0.\nAigio \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1256012", "revid": "110157", "url": "https://it.wikipedia.org/wiki?curid=1256012", "title": "Akrata", "text": "Akrata () \u00e8 un ex comune della Grecia nella periferia della Grecia Occidentale (unit\u00e0 periferica dell'Acaia) con 7.056 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Aigialeia.\nLocalit\u00e0.\nAkrata \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1256015", "revid": "106628550", "url": "https://it.wikipedia.org/wiki?curid=1256015", "title": "Aroania", "text": "Aroania () \u00e8 un ex comune della Grecia nella periferia della Grecia Occidentale (unit\u00e0 periferica dell'Acaia) con 2.551 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Kalavryta.\nLocalit\u00e0.\nAroania \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1256018", "revid": "1793900", "url": "https://it.wikipedia.org/wiki?curid=1256018", "title": "Luxor Hotel", "text": "Il Luxor Hotel \u00e8 un resort, ossia una struttura polivalente che funge da albergo, casin\u00f2 e luogo di intrattenimento, situato al numero \"3900\" della Las Vegas Blvd, nel sud di Las Vegas.\nIl Luxor \u00e8 situato all'estremit\u00e0 sud della famosa Strip, davanti al \"McCarran International Airport\", ed \u00e8 incastonato tra l'Excalibur e il Mandalay Bay. Le tre strutture sono collegate tra loro da una ferrovia interna.\nIl tema portante dell'albergo, che pu\u00f2 contare una capacit\u00e0 di 4.407 tra stanze e \"suite\", \u00e8 indubbiamente l'antico Egitto: la forma a piramide lo rende infatti uno dei pi\u00f9 riconoscibili hotel-casin\u00f2 della citt\u00e0. \u00c8 stato inoltre uno dei primi alberghi ad essere costruito con un tema portante. La costruzione inizi\u00f2 nel 1991 parallelamente alla costruzione di altri grandi resort tematici come il Treasure Island e il restauro dell'MGM Grand, ed apr\u00ec i battenti il 15 ottobre di due anni dopo.\n\u00c8 l'unico hotel al mondo provvisto di \"inclinators\", ossia speciali tipi di ascensori che salgono e scendono in senso obliquo (sono inclinati di 39\u00b0) seguendo l'inclinazione della piramide. Oltre ai normali ascensori presenti nel resort, gli inclinators permettono anch'essi di accedere alle camere e il loro utilizzo \u00e8 riservato esclusivamente ai clienti e al personale del resort. Inoltre, sulla punta della piramide \u00e8 presente una sorta di faro molto potente, visibile anche dallo spazio.\nIl Luxor Hotel venne edificato dalla \"Mandalay Resort Group\". Nel giugno 2004, la compagnia fu acquistata dalla rivale MGM Mirage, che divenne quindi proprietaria di quasi tutte le strutture della Las Vegas Strip."}
{"id": "1256019", "revid": "767487", "url": "https://it.wikipedia.org/wiki?curid=1256019", "title": "Diakopto", "text": "Diakopto () \u00e8 un ex comune della Grecia nella periferia della Grecia Occidentale (unit\u00e0 periferica dell'Acaia) con 7.023 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Aigialeia.\nLocalit\u00e0.\nDiakopto \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1256020", "revid": "29244", "url": "https://it.wikipedia.org/wiki?curid=1256020", "title": "Bergia azzurra", "text": ""}
{"id": "1256022", "revid": "287204", "url": "https://it.wikipedia.org/wiki?curid=1256022", "title": "Il libraio di Selinunte", "text": "Il libraio di Selinunte di Roberto Vecchioni, pubblicato nel 2004, \u00e8 un libro che affronta il tema della comprensione di ci\u00f2 che le parole possono trasmetterci.\nTrama.\nIl racconto \u00e8 ambientato in un imprecisato futuro in cui l'umanit\u00e0 ha dimenticato l'uso del linguaggio. Si cerca di comunicare a gesti, con una fatica infinita che compromette il livello di civilt\u00e0. Il protagonista \u00e8 l'unico che ricorda il significato delle parole. \u00c8 lui a raccontare l'antefatto della situazione. \nEgli ricorda che la citt\u00e0 senza nome \u00e8 in realt\u00e0 Selinunte, la sua disgrazia risale a quando il protagonista era ragazzino. Nicolino, questo era il suo nome, racconta dell'arrivo in citt\u00e0 di un nuovo libraio, l'uomo pi\u00f9 brutto che si fosse mai visto, il quale non vende libri, ma li legge a chi lo vuole ascoltare.\nDopo i primi momenti di curiosit\u00e0, gli abitanti di Selinunte snobbano il libraio, e poi cominciano a odiarlo, arrivando a ritenerlo persino una manifestazione del demonio. Ma \u00e8 grazie a lui che Nicolino scopre di sentirsi attratto dalla bellezza che possono suscitare i libri nell'animo e non potr\u00e0 pi\u00f9 farne a meno. Grazie alla complicit\u00e0 con lo zio Nestore, che accetta di coprirlo, Nicolino pu\u00f2 correre ad ascoltare di nascosto le solitarie letture del libraio.\nUna sera per\u00f2 si rende conto che le cose cambiano quando il libraio pronuncia le parole \"E questa \u00e8 l'ultima sera, Nicolino\": egli aveva sempre saputo della presenza del ragazzo e lo aveva accettato, accompagnandolo in un percorso di stupende letture. Infatti, purtroppo la reazione della citt\u00e0 al corpo estraneo rappresentato dal libraio scatena la tragedia. Una mano sconosciuta d\u00e0 fuoco alla libreria, tutto brucia in un rogo di fiamme altissime, neppure il corpo del proprietario viene pi\u00f9 ritrovato.\nPoco dopo, tutti i libri se ne andranno dalla citt\u00e0 seguendo un fantastico pifferaio che si tuffa in mare con migliaia di volumi blu che volano a gettarsi nell'acqua, e Selinunte rimarr\u00e0 senza le parole e i loro significati.\nAmbientazione.\nL'ambiente descritto \u00e8 quello di Selinunte, antico borgo marinaro abitato da pescatori e costruito attorno all'antica acropoli greca. Oggi fa parte del territorio della citt\u00e0 di Castelvetrano, che da qualche anno ha assunto la denominazione di Castelvetrano-Selinunte.\nSignificati.\nI temi trattati nel libro di Roberto Vecchioni sono la comprensione e il messaggio che ci viene trasmesso dalle \"Sfumature\" delle parole, che vengono meno alla citt\u00e0 di Selinunte. Senza l'ausilio di questi molteplici significati delle parole, le persone non riescono ad esprimere i propri sentimenti o idee."}
{"id": "1256029", "revid": "110157", "url": "https://it.wikipedia.org/wiki?curid=1256029", "title": "Dymi", "text": "Dymi () \u00e8 un ex comune della Grecia nella periferia della Grecia Occidentale (unit\u00e0 periferica dell'Acaia) con 10.664 abitanti secondo i dati del censimento 2001.\n\u00c8 stato soppresso a seguito della riforma amministrativa, detta \"Programma Callicrate\", in vigore dal gennaio 2011 ed \u00e8 ora compreso nel comune di Dytiki Achaia.\nIn passato vi si svolse la battaglia di Dime.\nLocalit\u00e0.\nDymi \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1256030", "revid": "857138", "url": "https://it.wikipedia.org/wiki?curid=1256030", "title": "Vangelo dei Quattro Reami Celesti", "text": "Il Vangelo dei Quattro Reami Celesti \u00e8 un vangelo gnostico perduto. Ne sono pervenute solo testimonianze indirette tramite alcuni Padri della Chiesa. "}
{"id": "1256033", "revid": "287204", "url": "https://it.wikipedia.org/wiki?curid=1256033", "title": "Greg Shaw", "text": "Biografia.\nDiscografico indipendente, storico della musica, produttore underground, vissuto tra San Francisco e Los Angeles.\nFanatico di rock and roll music sin da giovane et\u00e0 nel 1966 pubblica la sua\nprima rivista musicale \"(\"Mojo-Navigator Rock and Roll News\")\" ispirandosi\nal noto Rolling Stone magazine.\nNegli anni settanta con la moglie e socia in affari Suzy Shaw crea \"Bomp!\" magazine \ndi cui \u00e8 curatore ed editore. Alla rivista collaborano, tra gli altri, Lester Bangs, \nGreil Marcus, Richard Meltzer, Ken Barnes (attuale music editor di USA Today) \ne Rodney Bingenheimer. Nel 1974 Bomp! diventa anche Casa Discografica \npubblicando una lunga serie di Artisti, tra cui Devo, The Weirdos, Iggy Pop, \nStiv Bators and the Dead Boys.\nIn contemporanea collabora a svariate altre testate specializzate, tra cui Creem, \nPhonograph Record Magazine e occasionalmente a Rolling Stone, pubblicando\nanche due libri, uno dedicato ad Elton John, l'altro ai Doors.\nSempre nei '70 lavora per la nota \"Sire Records\"\nNegli anni ottanta lancia quella che venne definita dai Media specializzati di tutto il \nmondo \"garage rock\" conosciuto in Europa anche come \"garage punk\": genere \nmusicale estremamente underground nato originariamente negli anni sessanta e \nriconoscibile dal suono grezzo e dalla produzione sonora essenziale.\nIn contemporanea Greg, grande collezionista di dischi, cura per la \"Rhino Records\" la \ncollana di compilation intitolata \"Pebbles\", ispirandosi ai Nuggets, serie di raccolte \nprodotte nei '70 da Lenny Kaye.\nCon \"Bomp!\" partecipa negli stessi anni al Midem, grande fiera dell'industria musicale internazionale che si tiene ogni anno a Cannes (Francia).\nGreg Shaw muore nel 2004 all'et\u00e0 di 55 anni."}
{"id": "1256038", "revid": "701660", "url": "https://it.wikipedia.org/wiki?curid=1256038", "title": "Muscolo tricipite della sura", "text": "Il tricipite della sura \u00e8 composto da una coppia di muscoli: il gastrocnemio e il soleo. Questa coppia di muscoli \u00e8 situata al polpaccio, del quale costituisce la maggior parte.\nAnatomia.\n\u00c8 costituito da tre ventri:\nI tre tendini si uniscono a formare il tendine di Achille, che si inserisce sulla tuberosit\u00e0 del calcagno nella sua porzione posteriore.\nI due gemelli nel loro insieme son detti gastrocnemio o pi\u00f9 comunemente polpaccio. Entrambi i tendini di origine del gastrocnemio sono separati dal ginocchio tramite una borsa mucosa; la borsa mucosa del capo mediale \u00e8 in comunicazione, di solito, con la cavit\u00e0 articolare del ginocchio e con una borsa posta fra il capo mediale stesso ed il muscolo semimembranoso. I due capi formano i corrispondenti margini inferiori della fossa poplitea.\nIl tricipite \u00e8 innervato dal nervo tibiale e vascolarizzato dalle arterie gemellari.\nAzione.\nNel suo insieme, il tricipite surale ha il compito di flettere ventralmente il piede. Tuttavia, mentre il soleo assume solo questo ruolo, il gastrocnemio (composto da gemello mediale e laterale) ha anche la funzione di flessore della gamba sulla coscia."}
{"id": "1256039", "revid": "1318658", "url": "https://it.wikipedia.org/wiki?curid=1256039", "title": "Megiddo", "text": "Megiddo (in ebraico \u05de\u05d2\u05d9\u05d3\u05d5, \"Megido\" o \u05ea\u05dc \u05de\u05d2\u05d9\u05d3\u05d5, \"Tel Megido\"; in arabo \u062a\u0644 \u0627\u0644\u0645\u062a\u0633\u0644\u0645, \"Tall al-Mutasallim\" o \u0645\u062c\u064a\u062f\u0648, \"Ma\u01e7\u012bdd\u016b\"; in greco \u039c\u03b5\u03b3\u03b9\u03b4\u03b4\u03ce/\u039c\u03b1\u03b3\u03b5\u03b4\u03b4\u03ce\u03bd, \"Megidd\u1e53\"/\"Magedd\u1e53n\" nella Bibbia dei Settanta; in latino \"Mageddo\"; in accadico \"Magid\u016b\", \"Magad\u016b\"; \"Magidda\" e \"Makida\" nelle tavolette di Amarna; in egizio \"Meketi\", \"Makitu\" e \"Makedo\") \u00e8 una localit\u00e0 israeliana, famosa per motivi teologici, storici e geografici.\nNell'antichit\u00e0 Megiddo fu un'importante citt\u00e0-stato in posizione strategica all'ingresso del passo attraverso la catena del Monte Carmelo, che sovrasta la valle di Jezreel da sud-ovest. Il sito fu abitato dal 7000 a.C. al 500 a.C. e fu teatro di importanti battaglie.\nOggi Megiddo \u00e8 un \"tell\" (collina-sito archeologico) fatto di 26 strati di rovine di antiche citt\u00e0. Megiddo, inoltre, \u00e8 un importante incrocio sulla strada che congiunge il centro di Israele con la Galilea inferiore e le regioni settentrionali.\nL'attuale kibbutz di Megiddo \u00e8 a meno di un chilometro a sud.\nSecondo alcune interpretazioni della Bibbia cristiana, in questo luogo accadr\u00e0 il Giudizio universale e quindi il luogo \u00e8 anche interpretabile con il nome di Armageddon (che deriva probabilmente dal nome del posto in ebraico antico: \u05d4\u05e8 \u05de\u05d2\u05d9\u05d3\u05d5, \"Har M\u0259gidd\u00f4\", \"monte di Magiddo\") ovvero il luogo della battaglia tra il bene e il male (tra le forze condotte da Cristo e quelle condotte da Satana), dopo il termine della battaglia inizier\u00e0 il giudizio finale, quindi la fine dei tempi come riporta il libro biblico dell'Apocalisse di Giovanni.\nNel mito ebraico.\nNel misticismo ebraico, \u00e8 qui che il Messia distrugger\u00e0 le imponenti nazioni di Magog, descritte come popoli guerrieri mitici, nemici indiscussi d'Israele e di Yahweh. Sar\u00e0 proprio questi a calpestare \"con i piedi\" come scritto nella Bibbia, la pianura di Megiddo per dare via alla guerra finale, che vedr\u00e0 Israele trionfare per mano del Messia e rendere iniziata l'era di Pace. \nQui combatterono il giudice Debora e il Re Davide.\nStoria.\nMegiddo fu sito di grande importanza nel mondo antico, poich\u00e9 era collocato sul fianco occidentale di un passo montano nella catena del Monte Carmelo e controllava la Via Maris, un'antica via commerciale che connetteva l'Egitto e la Mesopotamia. Nominata nella Bibbia Derekh HaYam (ebraico: \u05d3\u05e8\u05da \u05d4\u05d9\u05dd), o \"Via del Mare\", divenne un'importante via di passaggio anche per gli eserciti.\nMegiddo fu una citt\u00e0 stato cananea, spesso sottoposta al dominio egiziano, e fu conquistata dal popolo ebraico solo ai tempi di Davide (circa X secolo a.C.). Dopo il 732 a.C. divenne assira ed era la capitale della provincia assira della Galilea.\nPer la sua collocazione strategica all'incrocio di varie strade, Megiddo fu testimone di molte battaglie.\nLe pi\u00f9 famose sono:\nNel libro dell'Apocalisse, alla fine del Nuovo Testamento, si cita l'Armaghed\u00f2n, cio\u00e8 il \"Monte di Megiddo\", come luogo della battaglia finale tra Cristo e le forze del male, tanto da far diventare l'espressione simbolo della fine del mondo.\nA Megiddo ci sono state tre serie di scavi. La prima tra il 1903 e il 1905, per opera di Gottlieb Schumacher per la Societ\u00e0 Tedesca di Ricerca Orientale, la seconda nel 1925, grazie all'Istituto Orientale dell'Universit\u00e0 di Chicago, finanziata da John Davison Rockefeller jr fino allo scoppio della seconda guerra mondiale. Durante questi scavi, si scopr\u00ec che vi erano 20 livelli di insediamenti e molti dei reperti sono conservati al Museo Rockefeller a Gerusalemme e presso l'Universit\u00e0 di Chicago.\nYigael Yadin condusse alcuni piccoli scavi negli anni sessanta. In tempi pi\u00f9 recenti (a partire dal 1994) Megiddo \u00e8 stata oggetto di campagne di scavo semestrali condotte dalla Megiddo Expedition dell'Universit\u00e0 di Tel Aviv, co-diretta da Israel Finkelstein e David Ussishkin, insieme a Eric H. Cline della George Washington University quale direttore associato (USA), insieme a un consorzio internazionale di varie universit\u00e0.\nSiti archeologici.\nAntica chiesa sotto la prigione.\nNel 2005, l'archeologo israeliano Yotam Tepper dell'Universit\u00e0 di Tel Aviv scopr\u00ec i resti di una chiesa, presumibilmente del terzo secolo, quando i cristiani erano ancora perseguitati dall'Impero Romano. Tra i reperti c'\u00e8 un mosaico di circa 54 metri quadrati con un'iscrizione in greco che riporta che la chiesa \u00e8 consacrata a \"il dio Ges\u00f9 Cristo\". Il mosaico \u00e8 ben conservato e presenta figure geometriche e immagini dell'Ichthys, antico simbolo cristiano. Questo potrebbe essere il pi\u00f9 antico resto di una chiesa in Terrasanta. Le rovine sono state trovate tra le fondamenta di una prigione militare e le autorit\u00e0 israeliane stanno considerando l'idea di trasferire la prigione.\nUn'iscrizione nella chiesa cita un ufficiale romano, \"Gaianus,\" che don\u00f2 \"il suo denaro\" per realizzare il mosaico. Alcuni si chiedono come un ufficiale romano abbia potuto rischiare la carriera o addirittura la sua vita per costruire una chiesa. D'altra parte la persecuzione dei cristiani nell'impero romano fu sporadica all'inizio del terzo secolo.\nScuderie di Megiddo.\nA Megiddo furono riportati alla luce dagli scavi nello strato IVA tra il 1927 e il 1934 anche due edifici adibiti a scuderie. Il complesso a Sud conteneva cinque strutture sviluppate intorno ad un cortile pavimentato a calce. Le costruzioni erano poi divise in tre sezioni. Due navate pavimentate in pietra furono costruite adiacenti ad un corridoio principale pavimentato con calce. Le costruzioni erano lunghe circa ventuno metri e larghe undici. Una serie di colonne di pietra divideva il corridoio principale dalle navate esterne. I fori nelle colonne erano usati per legare i cavalli. Furono ritrovati anche i resti delle mangiatoie, originalmente poste fra le colonne. \nSuccessivamente altri archeologi suggerirono che gli edifici potessero fungere da magazzini o mercati. Altre costruzioni tripartite sono state trovate in altri siti quali Hazor e Beer-Sheba, ma anche l\u00e0 non \u00e8 certo l'uso degli edifici. \u00c8 inoltre possibile che costruzioni di forma simile in altre citt\u00e0 fossero destinate ad un altro scopo.\nMegiddo nella cultura di massa.\nI riferimenti a Megiddo nella cultura popolare sono molteplici: il nome venne usato per un gioco da tavolo del 1985, basato sulle caratteristiche dello storico campo di battaglia. Varie riprese del luogo si trovano anche nei film, dove Megiddo \u00e8 citata ad esempio in \"\", \"Spriggan\" e nella serie \"Il presagio\".\nVi sono inoltre varie canzoni che la citano, come \"Megido no oka\" (la collina di Megido - \u30e1\u30ae\u30c9\u306e\u4e18) dei Pierrot, \"Dawn of Megiddo\" dei Celtic Frost, \"Fields of Haar-Megiddo\" dei Behemoth, \"Landing on the Mountains of Meggido\" dei Down, \"No Lucifer\" dei British Sea Power, \"Har Megiddo\" dei Valient Thorr, \"Fall Of Megiddo\" dei Mos Generator e \"Jigolo Har Megiddo\" dei Ghost B.C.\nViene citata anche in Star Blazers 2199, alla fine dell\u2019episodio S1:E3, quando il comandante J\u016bz\u014d Okita, dopo aver testato il Cannone a onde moventi contro la base garmillassiana, si chiede se -visto il potenziale distruttivo dell\u2019arma (\u201c\"un\u2019arma capace di distruggere l\u2019intero universo\"\u201d)- i terrestri non siano venuti in possesso della \"fiamma proibita di Megiddo\"."}
{"id": "1256042", "revid": "83531", "url": "https://it.wikipedia.org/wiki?curid=1256042", "title": "Pistolero", "text": "Il pistolero (\"gunfighter\" o \"gunslinger\" in inglese), nel gergo del Far West, \u00e8 un individuo particolarmente abile nell'uso della pistola, spesso un fuorilegge che opera in solitario o parte di una banda criminale.\nAccezione e utilizzo del termine.\nIl termine ha spesso connotazioni negative pi\u00f9 specifiche; per esempio, alcuni usi implicano l'idea che il pistolero sia un sicario di professione. Nell'inglese moderno, alla figura del pistolero ci si riferisce pi\u00f9 comunemente con la locuzione \"gunslinger\", che per\u00f2 non implica necessariamente l'idea di criminale (anche tutori della legge come Pat Garrett e Wyatt Earp vengono definiti \"gunslinger\"). Un tipo particolare di pistolero \"legalizzato\" era il cacciatore di taglie, che dava la caccia (e spesso uccideva) i criminali ricercati per incassare la ricompensa.\nNella letteratura.\nIl pistolero \u00e8 uno dei personaggi tipo della cinematografia e della narrativa di genere western, l'antagonista per eccellenza dello sceriffo o dell'eroe della storia. Il duello dell'eroe con il pistolero \u00e8 uno dei \"topoi\" pi\u00f9 ricorrenti del genere.\nL'elemento pi\u00f9 caratterizzante del pistolero nella finzione \u00e8 il cinturone con la fondina della pistola legata alla coscia. Questo tipo di fondina era effettivamente in uso nel West, e aveva lo scopo di consentire una pi\u00f9 rapida estrazione dell'arma."}
{"id": "1256043", "revid": "300067", "url": "https://it.wikipedia.org/wiki?curid=1256043", "title": "Far West (disambigua)", "text": ""}
{"id": "1256045", "revid": "24823", "url": "https://it.wikipedia.org/wiki?curid=1256045", "title": "Tricipite surale", "text": ""}
{"id": "1256046", "revid": "298055", "url": "https://it.wikipedia.org/wiki?curid=1256046", "title": "Lasaralin", "text": ""}
{"id": "1256047", "revid": "14691", "url": "https://it.wikipedia.org/wiki?curid=1256047", "title": "Vecchio West americano", "text": ""}
{"id": "1256048", "revid": "767487", "url": "https://it.wikipedia.org/wiki?curid=1256048", "title": "L'affascinante bugiardo", "text": "L'affascinante bugiardo (\"As Young as You Feel\") \u00e8 un film del 1951 diretto da Harmon Jones. La pellicola, scritta e prodotta da Lamar Trotti, \u00e8 ispirata ad un racconto di Paddy Chayefsky.\nTrama.\nIl tipografo John Hodges raggiunge l'et\u00e0 per la pensione e viene obbligato a lasciare il lavoro. Il suo tempo libero lo deprime e decide di riprendersi il vecchio lavoro fingendosi l'imprenditore Harold Cleveland che era a capo dell'azienda per cui lavorava. Recitando la parte vuole far revocare la decisione presa sui pensionamenti, nel frattempo l'ex moglie del suo capo mostra un profondo interesse per lui innamorandosi. Alla fine si scopre la farsa ma \u00e8 troppo tardi.\nCritica.\nIl film tratta alcuni \"miti americani\" trovando opportune critiche che vengono mostrate con eleganza e garbo.\nDistribuzione.\nIl film usc\u00ec in varie nazioni fra cui:\nCuriosit\u00e0.\nDurante le riprese di questa pellicola la Monroe conobbe il celebre commediografo ebreo-americano Arthur Miller che divenne poi suo marito."}
{"id": "1256050", "revid": "289247", "url": "https://it.wikipedia.org/wiki?curid=1256050", "title": "Tombe degli Antichi Re", "text": ""}
{"id": "1256051", "revid": "122398893", "url": "https://it.wikipedia.org/wiki?curid=1256051", "title": "Mathis (azienda)", "text": "La Mathis era una casa automobilistica francese attiva dal 1910 al 1950.\nStoria.\nIl fondatore, \u00c9mile Mathis, era inizialmente un concessionario di vetture dell'epoca e trattava principalmente vetture Fiat e Panhard &amp; Levassor. La sua sede era ubicata a Strasburgo.\nCominci\u00f2 ben presto ad interessarsi alla produzione di vetture, tanto da commissionare ad un giovane Ettore Bugatti la realizzazione di una vettura, che poi verr\u00e0 venduta con il nome di Hermes.\nL'avventura come produttore di automobili cominci\u00f2 per\u00f2, quando fu lanciata la prima vera vettura con marchio Mathis, ossia la Mathis Type 1-B.\nIl vero successo arriv\u00f2 per\u00f2 subito prima della Prima guerra mondiale, quando la Casa francese lanci\u00f2 i modelli Baby e Babylette, che andarono a porsi in concorrenza con le Peugeot di fascia bassa dell'epoca.\nDopo la guerra, la Casa francese ebbe modo di crescere: la produzione e le vendite salirono e la Casa di Strasburgo si ritrov\u00f2 ad essere il quarto costruttore francese. La produzione era in gran parte incentrata su vetture di fascia bassa o medio-bassa, vetture che potevano essere alla portata di una fascia pi\u00f9 ampia di clientela. Ci\u00f2 costitu\u00ec la base del suo successo negli anni venti, anni in cui furono lanciati modelli come la SB e la P, rispettivamente da 1.1 e 0.7 litri.\nVi fu anche un tentativo, fallito, di far importare le vetture negli Stati Uniti.\nLa produzione and\u00f2 comunque avanti a gonfie vele anche nella seconda met\u00e0 del decennio, e in parte fino all'inizio degli anni trenta, che videro il lancio di una vettura pi\u00f9 moderna, la Emy4. Ma nel frattempo, la Casa cominci\u00f2 a declinare, complice anche il periodo di crisi nera dovuto alla Grande depressione.\nLa Mathis trov\u00f2 nuova aria da respirare nella possibilit\u00e0 di fondersi con la Ford francese: da questa unione, nel 1935 nacque la Matford. Nello stesso anno, lo stabilimento di Strasburgo chiuse i battenti e ne fu aperto uno nuovo, per la Matford, nelle immediate vicinanze, sempre a Strasburgo. L'avventura della Matford dur\u00f2 pochi anni e dopo la Seconda guerra mondiale, \u00c9mile Mathis ritorn\u00f2 al vecchio stabilimento per tornare ad occuparsi di vetture in proprio.\nFurono realizzati un paio di prototipi, uno per una vettura di fascia medio-bassa ed uno per una vettura di fascia alta, ma rimasero solo prototipi. Fu cos\u00ec che la Casa francese spost\u00f2 il suo campo di interesse verso i motori per aerei leggeri.\nNel 1950 la Casa chiuse definitivamente i battenti."}
{"id": "1256058", "revid": "123912368", "url": "https://it.wikipedia.org/wiki?curid=1256058", "title": "Delegato residente di Porto Rico", "text": "Il delegato residente di Porto Rico (in inglese \"Resident Commissioner of Puerto Rico\", in spagnolo \"Comisionado Residente de Puerto Rico\") \u00e8 un membro senza diritto di voto della Camera dei rappresentanti degli Stati Uniti, eletto ogni quattro anni dagli elettori dello Stato libero associato di Porto Rico.\nDal 3 gennaio 2017 il delegato in carica \u00e8 Jenniffer Gonz\u00e1lez."}
{"id": "1256059", "revid": "767487", "url": "https://it.wikipedia.org/wiki?curid=1256059", "title": "Topolino in visita", "text": "Topolino in visita, meglio noto col titolo delle riedizioni home video Topolino va a passeggio (\"Mickey Steps Out\") \u00e8 un film del 1931 diretto da Burt Gillett. \u00c8 un cortometraggio animato della serie \"Mickey Mouse\", prodotto dalla Walt Disney Productions e uscito negli Stati Uniti il 22 giugno 1931, distribuito dalla Columbia Pictures.\nTrama.\nTopolino si prepara per un appuntamento ed esce di casa. Pluto decide di andare con lui, ma Topolino lo lega alla cuccia per non seguirlo. Il cane lo segue comunque tirandosi dietro la cuccia. Arrivato a casa di Minni, Topolino ascolta di nascosto la fidanzata mentre suona il pianoforte e canta, ma Pluto, che si mette a inseguire un gatto, lo fa scoprire. Minni invita Topolino ad entrare, e ricomincia a suonare mentre il fidanzato balla e fa il giocoliere. L'inseguimento fra Pluto e il gatto, per\u00f2, si sposta all'interno della casa. I due animali mettono a soqquadro la casa di Minni, distruggendo infine la stufa e ricoprendo tutti di fuliggine.\nDistribuzione.\nEdizione italiana.\nEsistono due edizioni italiane del corto. In DVD \u00e8 stata inclusa l'edizione originale, senza doppiaggio italiano e con il titolo in inglese. Quella trasmessa in TV \u00e8 invece doppiata in italiano, colorata al computer e presenta dei nuovi titoli di testa e di coda (con il titolo italiano). Il doppiaggio italiano elimina il riferimento finale ad Al Jolson (Pluto, annerito dalla fuliggine, dice \"Mammy!\"), cambiando la battuta in \"Minni!\".\nEdizioni home video.\nDVD.\nIl cortometraggio \u00e8 incluso nel DVD \"Walt Disney Treasures: Topolino in bianco e nero\", con titolo e doppiaggio originali."}
{"id": "1256067", "revid": "72396", "url": "https://it.wikipedia.org/wiki?curid=1256067", "title": "Amolo", "text": ""}
{"id": "1256068", "revid": "72396", "url": "https://it.wikipedia.org/wiki?curid=1256068", "title": "Mirabolano", "text": ""}
{"id": "1256069", "revid": "1272592", "url": "https://it.wikipedia.org/wiki?curid=1256069", "title": "Basileo di Amasea", "text": "Biografia.\nNei primi decenni del IV secolo fu vescovo di Amasea nella storica regione del Ponto. Nel 314, prese parte al concilio di Ancira e a quello di Neocesarea.\nLa morte di Basileo si colloca intorno all'anno 322, nel contesto degli scontri avvenuti fra gli imperatori Costantino e Licino, avvenuti tra il 314 e il 325. Questi scontri avevano comportato la distruzione di chiese, la deportazione di cristiani e l'uccisione di diversi vescovi (fra i quali si ricorda san Biagio). Licino si rese responsabile di persecuzioni di cristiani in Armenia, Cappadocia e in Porto.\nAgiografia.\nStando alla leggenda, Basileo avrebbe dato rifugio a Glafira, una giovane cristiana schiava dalla moglie dell'Imperatore Licinio, il quale la desiderava. L'Imperatore, saputo dell'intromissione di Basileo, lo fece condurre a Nicomedia dove venne decapitato. Il suo corpo e la sua testa vennero gettati in mare separatamente, ma furono recuperati per caso da alcuni pescatori presso Sinope e riportati ad Amasea.\nSecondo altre fonti Galfira sarebbe stata la sorella di Costantino, alla quale Basileo avrebbe dato ospitalit\u00e0 ad Amasea.\nCulto.\nLa reliquia del teschio del santo \u00e8 custodita in un reliquiario, situato nel cappellone del Santissimo sacramento, nella chiesa di Maria Santissima Annunziata, a Modugno, nella citt\u00e0 metropolitana di Bari.\nIl santo \u00e8 ricordato il 26 aprile."}
{"id": "1256074", "revid": "1573940", "url": "https://it.wikipedia.org/wiki?curid=1256074", "title": "Buteoninae", "text": "I Buteonini (Buteoninae ) sono una sottofamiglia di uccelli della famiglia degli Accipitridi.\nTassonomia.\nLa sottofamiglia Buteoninae comprende i seguenti generi e specie:"}
{"id": "1256075", "revid": "80339", "url": "https://it.wikipedia.org/wiki?curid=1256075", "title": "Beloretsk", "text": ""}
{"id": "1256080", "revid": "1226", "url": "https://it.wikipedia.org/wiki?curid=1256080", "title": "Uomo serpente", "text": ""}
{"id": "1256081", "revid": "121480984", "url": "https://it.wikipedia.org/wiki?curid=1256081", "title": "Inuit Ataqatigiit", "text": "L'Inuit Ataqatigiit (traducibile dal groenlandese come: \"Comunit\u00e0 Inuit\") \u00e8 un partito politico groenlandese di sinistra e indipendentista fondato nel 1976."}
{"id": "1256082", "revid": "767487", "url": "https://it.wikipedia.org/wiki?curid=1256082", "title": "George Byrd", "text": "Carriera.\nGeorge Byrd \u00e8 un centro e giocava nelle serie professionistiche brasiliane. Oltre al campionato brasiliano ha giocato in Islanda, Finlandia, Venezuela e Svizzera.\nHa avuto anche una carriera nello slamball come \"stopper\"."}
{"id": "1256090", "revid": "155613", "url": "https://it.wikipedia.org/wiki?curid=1256090", "title": "Chiesa dei SS. Marcellino e Festo", "text": ""}
{"id": "1256095", "revid": "14691", "url": "https://it.wikipedia.org/wiki?curid=1256095", "title": "Laghi soi", "text": ""}
{"id": "1256097", "revid": "12783999", "url": "https://it.wikipedia.org/wiki?curid=1256097", "title": "Chiesa dei SS. Marco e Andrea a Nilo", "text": ""}
{"id": "1256098", "revid": "793215", "url": "https://it.wikipedia.org/wiki?curid=1256098", "title": "(433953) 1997 XR2", "text": " (scritto anche 1997 XR2) \u00e8 un asteroide scoperto nel 1997. Ha un diametro di 0,1 - 0,3\u00a0km e una massa stimata dell'ordine di 1010 chilogrammi.\nDall'inizio del 2002 al 24 febbraio, 2006, a 1997 XR2 \u00e8 stata imputata una possibilit\u00e0 su diecimila che collidesse con la Terra il 1\u00ba giugno 2101, in base alle 144 osservazioni che risalivano al dicembre del 1997.\nA fu assegnato il livello 1,3 della Scala Torino sul rischio d'impatto, ed \u00e8 stato l'unico oggetto near-Earth a superare il livello zero (la scala ha valori tra 0 e 10) finch\u00e9 non \u00e8 stato assegnato un livello 1 a nel novembre del 2004 e in seguito un livello 4 a 99942 Apophis nel dicembre del 2004. Attualmente sia che 99942 Apophis sono accreditati di livello zero (da dati disponibili nel febbraio 2007).\nIl 24 febbraio 2006, fu osservato dal Mt. Lemmon Survey dopo essere restato fuori portata per 8 anni: le nuove osservazioni portarono ad una maggior precisione nel calcolo dell'orbita e fugarono il sospetto che potesse collidere sulla Terra nel 2101."}
{"id": "1256104", "revid": "78273", "url": "https://it.wikipedia.org/wiki?curid=1256104", "title": "San Basileo", "text": ""}
{"id": "1256108", "revid": "125613177", "url": "https://it.wikipedia.org/wiki?curid=1256108", "title": "Chiara Mastroianni", "text": "Biografia.\nFiglia dell'attore italiano Marcello Mastroianni e dell'attrice francese Catherine Deneuve, crebbe a Parigi nell'ambiente artistico dei genitori ed esord\u00ec nel 1979 insieme a sua madre nel film \"A noi due\". Nel 1994 ottenne una nomination ai Premi C\u00e9sar per la sua interpretazione in \"Ma saison pr\u00e9f\u00e9r\u00e9e\", di Andr\u00e9 T\u00e9chin\u00e9. Nel 2004, esce l'album \"Home\" che ha composto con Benjamin Biolay. \u00c8 stata membro della giuria al 73\u00ba Festival di Venezia.\nVita privata.\nIl 31 dicembre 1996 \u00e8 nato il suo primo figlio, Milo, nato dalla relazione con lo scultore Pierre Torreton. L'11 maggio 2002 spos\u00f2 il cantante Benjamin Biolay, da cui ha avuto la seconda figlia, Anna, nata il 22 aprile 2003. Mastroianni e Biolay hanno divorziato nel 2009.\nDoppiatrici italiane.\nNelle versioni in italiano dei suoi film, Chiara Mastroianni \u00e8 stata doppiata da:\nDa doppiatrice \u00e8 sostituita da: "}
{"id": "1256112", "revid": "62748", "url": "https://it.wikipedia.org/wiki?curid=1256112", "title": "Palazzo dell'Universit\u00e0", "text": ""}
{"id": "1256119", "revid": "1614919", "url": "https://it.wikipedia.org/wiki?curid=1256119", "title": "Supplemental Security Income", "text": "Il Supplemental Security Income o SSI \u00e8 un programma federale del governo degli Stati Uniti d'America che provvede ad assegnare uno stipendio mensile agli anziani con pi\u00f9 di 65 anni d'et\u00e0, ai ciechi o ai disabili, a seconda delle necessit\u00e0. Il programma \u00e8 gestito dalla Social Security Administration che non pu\u00f2 utilizzare il fondo di sicurezza sociale ma pu\u00f2 utilizzare direttamente i fondi del Dipartimento del Tesoro degli Stati Uniti. Il programma copre i residenti di tutti i 50 stati federali, del Distretto di Columbia e del Commonwealth delle Isole Marianne Settentrionali. Non sono previsti fondi per lo Stato Libero Associato di Porto Rico, le Samoa Americane, Guam e le Isole Vergini americane."}
{"id": "1256124", "revid": "599013", "url": "https://it.wikipedia.org/wiki?curid=1256124", "title": "Josu\u00e9", "text": "Carriera.\nNazionale.\nL'8 marzo 2007 \u00e8 stato convocato per la prima volta in Nazionale, in occasione delle amichevoli contro Cile e Ghana. Ha fatto il proprio esordio con la maglia verdeoro il 27 marzo 2007, nella gara col Ghana.\nHa disputato e vinto nel 2009 con la Sele\u00e7\u00e3o la FIFA Confederations Cup.\nViene convocato dal CT Carlos Dunga per il Mondiale 2010 in Sudafrica."}
{"id": "1256140", "revid": "1305772", "url": "https://it.wikipedia.org/wiki?curid=1256140", "title": "Prosopis", "text": "Prosopis \u00e8 un genere di piante della famiglia delle Mimosaceae (o Fabaceae secondo la classificazione APG), che raggruppa una quarantina di specie arboree e arbustive prevalentemente xerofile, tipiche delle zone aride e desertiche.\nDescrizione.\nIl fusto \u00e8 sempre legnoso. Le piante possono raggiungere altezze comprese tra 3 e 15\u00a0m, a seconda delle specie.\nAlcune specie sono dotate di spine.\nLe radici sono particolarmente sviluppate.\nLe foglie, di grandezza variabile secondo le specie, sono composte, paripennate, e sempreverdi.\nI fiori sono piccoli e riuniti in infiorescenze.\nI frutti sono legumi.\nDistribuzione e habitat.\nLe varie specie di \"Prosopis\" sono distribuite nelle zone aride e semiaride calde del mondo, con una netta prevalenza nel continente sudamericano. Il centro di maggiore biodiversit\u00e0 \u00e8 collocato in Argentina.\nNel continente americano, \"Prosopis\" \u00e8 rappresentato in tutta l'area che va dagli Stati Uniti sud-occidentali (California, Utah, Texas) fino all'Argentina e al Cile. Esistono anche una specie in Africa e una in Asia (dall'Arabia all'India).\nAlcune specie sono state inoltre introdotte in zone dal clima pi\u00f9 temperato, o in ogni caso fuori dal loro areale di indigenato, dove hanno dimostrato grande capacit\u00e0 adattativa e si sono velocemente naturalizzate. Vi sono parti del mondo in cui alcune specie, ad esempio \"P.\u00a0glandulosa\" del Texas e \"P.\u00a0ruscifolia\" del Chaco, sono considerate invasive e sono state contrastate dagli agricoltori con vari mezzi.\nDiversamente, in molte altre aree questo genere ha dimostrato la sua importanza economica, essendo in generale caratterizzato da produzioni pi\u00f9 elevate e pi\u00f9 costanti rispetto alle specie foraggere tradizionali, apportando al tempo stesso una serie di benefici ambientali ed economico-sociali di non secondaria importanza.\nSistematica.\nIl Sistema Cronquist tradizionalmente assegna il genere alla famiglia delle Mimosaceae mentre la moderna classificazione APG lo colloca nella famiglia delle Leguminose o Fabacee, sottofamiglia Mimosoidee.\nIl genere comprende 47 specie:\nImportanza e utilizzo.\nIn generale, grazie alla loro abbondanza e alle loro caratteristiche ecologiche, le specie di Prosopis rappresentano delle componenti floristiche importanti nelle zone aride e semiaride, dove costituiscono una risorsa naturale ed economico-sociale significativa. Nel secolo scorso, i popolamenti arborei naturali di Prosopis sono stati oggetto di uno sfruttamento indiscriminato, principalmente per la produzione di legna da lavoro (per lo pi\u00f9 traversine ferroviarie) e di carbone. D'altro canto, in quasi tutte le zone aride e temperato-calde del mondo, esse sono impiegate in progetti di forestazione e riforestazione, grazie alle loro molteplici possibilit\u00e0 di utilizzo.\nI rami vengono raccolti e utilizzati come combustibile per uso domestico, mentre la legna ottenuta dai tronchi \u00e8 particolarmente resistente e trova diversi impieghi; i frutti e le foglie rappresentano un'importante fonte di alimentazione per gli animali selvatici e domestici in quelle zone in cui scarseggiano altri tipi di foraggio; in Per\u00f9 (Grados &amp; Cruz, 1996) e nel Nordest del Brasile (Da Silva, 1996) i frutti ed i loro derivati, caratterizzati da un alto valore alimentare (elevato contenuto in zuccheri e proteine), vengono utilizzati anche per l'alimentazione umana; in Argentina questo tipo di utilizzo risale ai secoli passati, mentre attualmente non \u00e8 pi\u00f9 praticato se non occasionalmente.\nIn Senegal e in molti altri paesi africani, la nativa \"P.africana\" ha rappresentato per lungo tempo una risorsa particolarmente importante per la produzione di foraggio e di legna da lavoro, mentre altre specie di provenienza prevalentemente sudamericana sono state introdotte per molteplici usi. \n\"P.\u00a0juliflora\", introdotta nel Sahel per stabilizzare le dune e come difesa contro l'erosione eolica, \u00e8 attualmente utilizzata dalle popolazioni rurali come fonte di foraggio: sia i frutti che le foglie vengono raccolti, conservati e distribuiti al bestiame durante i periodi di siccit\u00e0. Da non sottovalutare \u00e8 anche il valore del polline come nutrimento per le api, le quali giocano a loro volta un ruolo significativo nell'impollinazione di queste piante, fenomeno all'origine della comune ibridazione interspecifica.\nIn ambienti aridi, in cui facilmente si raggiungono temperature superiori ai 40\u00a0\u00b0C, le \"Prosopis\" offrono inoltre preziosa ombra al bestiame e agli uomini e contribuiscono ad aumentare la variabilit\u00e0 ecologica, costituendo dei veri e propri \u201ccentri di vita\u201d all'interno dell'ecosistema."}
{"id": "1256142", "revid": "123260967", "url": "https://it.wikipedia.org/wiki?curid=1256142", "title": "Zinovij Alekseevi\u010d Pe\u0161kov", "text": "Vita.\nGli anni giovanili.\nPrimogenito di una benestante famiglia ebrea di Ni\u017enij Novgorod e fratello del futuro leader bolscevico Jakov Sverdlov, all'et\u00e0 di dodici anni conobbe il drammaturgo Maksim Gor'kij, di cui divenne presto il segretario personale.\nTra il 1902 e il 1904, al fine di evitare il divieto imposto agli Ebrei dalle autorit\u00e0 zariste di abitare nelle grandi citt\u00e0, il giovane Zinovij Sverdlov si convert\u00ec e divenne cristiano ortodosso, facendosi adottare da Gor'kij e assumendo il cognome dell'adottante (il cui vero nome era Aleksej Pe\u0161kov).\nDiseredato dalla sua famiglia e chiamato alle armi dall'esercito dello zar, nel 1904 lasci\u00f2 la Russia, dapprima viaggiando tra Finlandia, Inghilterra, e Svezia, e poi stabilendosi in Canada.\nDue anni dopo ritrov\u00f2 Gor'kij a New York. Quando lo scrittore venne espulso dagli Stati Uniti quale \u201cpersona non grata\u201d, Pe\u0161kov si trasfer\u00ec a San Francisco, poi in Nuova Zelanda, ed infine segu\u00ec l'amico in Italia, a Capri.\nIl periodo a Capri.\nA Capri conobbe molti intellettuali ed artisti, nonch\u00e9 molti rivoluzionari bolscevichi in esilio, tra cui Lenin, Bogdanov, Luna\u010darskij, Bazarov.\nA quell'epoca risale anche l'incontro con Lydia Bourago, figlia di un colonnello cosacco, che di l\u00ec a poco spos\u00f2.\nI due sposi emigrarono negli Stati Uniti, dove si separarono poco dopo la nascita della figlia Elizaveta, probabilmente a causa delle gravi difficolt\u00e0 economiche in cui versava la famiglia. Elizaveta spos\u00f2 successivamente Ivan Markov, ambasciatore sovietico a Roma, liquidato nel corso delle purghe staliniane nel 1937.\nPe\u0161kov torn\u00f2 nel 1913 a Capri, dove riprese la collaborazione con Gor'kij. Di l\u00ec a poco, lo scrittore decise per\u00f2 di tornare in Russia a seguito dell'amnistia concessa dai Romanov.\nPe\u0161kov non segu\u00ec subito l'amico, e la prima guerra mondiale lo sorprese quindi in Italia.\nLa prima guerra mondiale.\nCome nel 1905, Pe\u0161kov rifiut\u00f2 di prestare servizio nell'esercito dello zar. Per ragioni non facili da comprendere, egli decise di recarsi all'ambasciata francese di Ginevra, ove chiese di essere arruolato nella legione straniera. Condotto al posto di reclutamento di Nizza, venne arruolato come volontario il 31 agosto 1914.\nDopo due mesi di addestramento, Pe\u0161kov fu nominato soldato di prima classe. Nell'aprile del 1915 venne promosso al grado di caporale e prese il comando di una squadra sul fronte. Qualche giorno pi\u00f9 tardi, nei pressi di Arras, fu gravemente ferito al braccio destro, che gli fu successivamente amputato.\nDecorato con la Legion d'Onore e riformato, Pe\u0161kov ripart\u00ec per l'Italia, dove tenne varie conferenze sugli orrori della guerra che riscossero grande successo di pubblico. Torn\u00f2 quindi a Parigi, dove conobbe Philippe Berthelot, alto funzionario del Ministero degli Esteri francese, che intu\u00ec le grandi potenzialit\u00e0 di Pe\u0161kov e decise di inviarlo negli Stati Uniti per convincere l'opinione pubblica statunitense della necessit\u00e0 dell'entrata degli USA nel conflitto.\nLe missioni diplomatiche.\nIl ministro degli affari esteri Aristide Briand lo invi\u00f2 quindi all'ambasciata francese negli USA con la qualifica di \u201cinterprete temporaneo\u201d. Nell'aprile del 1917, dopo il voto del Congresso statunitense che decret\u00f2 l'entrata in guerra degli Stati Uniti, Pe\u0161kov torn\u00f2 a Parigi\nNel maggio del 1917, all'indomani della rivoluzione d'ottobre, la Francia decise di inviare una missione diplomatica presso il governo provvisorio russo, cui viene aggregato anche Pe\u0161kov. L'obiettivo era convincere il nuovo governo a proseguire la guerra contro l'impero tedesco. In Russia, Pe\u0161kov ebbe l'occasione di rivedere la famiglia, in particolare i fratelli Jakov Sverdlov, uno dei massimi esponenti del partito bolscevico, e Venjamin, commissario generale delle ferrovie sovietiche.\nLa firma del trattato di pace di Brest-Litovsk, che pose fine al conflitto russo\u00a0\u2013 tedesco, segn\u00f2 il fallimento della missione francese. Pe\u0161kov torn\u00f2 a Parigi, ma venne presto rimandato in Russia come consigliere militare dell'armata bianca nella guerra civile. La vittoria dell'Armata Rossa nel novembre del 1920 lo fece rientrare definitivamente in Francia.\nDal 1920 alla seconda guerra mondiale.\nNel 1922 fu chiamato dalla Legione straniera in Marocco, e gli fu affidato il comando di un battaglione. Sebbene privo di esperienza sul campo, diresse le truppe francesi con valore, e fu ferito alla gamba sinistra nel giugno del 1925.\nNegli anni seguenti, Pe\u0161kov altern\u00f2 l'attivit\u00e0 diplomatica negli Stati Uniti e in Libano a quella militare in Marocco. Nel 1923 fu naturalizzato francese.\nIn quel periodo conobbe anche la sua seconda moglie, Jacqueline Delaunay-Belleville, vedova di un diplomatico francese, alla quale rest\u00f2 tuttavia legato solo per un breve periodo.\nNel maggio del 1940, la notizia dell'invasione tedesca della Francia lo raggiunse nell'Africa settentrionale, ove combatteva contro le forze tedesche al comando del terzo battaglione del secondo reggimento della Legione straniera.\nLa seconda guerra mondiale.\nIl 18 giugno gli giunse l'appello del generale De Gaulle, riparato a Londra, e decise di unirsi alle forze francesi di liberazione.\nRiusc\u00ec a raggiungere Londra, dove inizi\u00f2 a collaborare con De Gaulle, che nel 1941 lo promosse al grado di colonnello e lo invi\u00f2 in missione in Sudafrica per organizzare spedizioni di armi in favore delle forze alleate.\nL'attivit\u00e0 diplomatica del dopoguerra.\nPromosso generale di brigata nel 1944, Pe\u0161kov venne inviato come delegato del comitato francese di liberazione nazionale presso il governo cinese di Chiang Kai-shek.\nDopo il periodo cinese, Pe\u0161kov fu nominato nel 1946 ambasciatore di Francia in Giappone, Paese che lasci\u00f2 al momento del pensionamento nel 1950.\nNello stesso anno, gli fu assegnata la gran croce della legione d'onore.\nCon il ritorno alla politica del generale De Gaulle nel maggio 1958, Pe\u0161kov venne incaricato di varie missioni diplomatiche, la pi\u00f9 importante delle quali gli fu affidata nel 1964, quando dovette annunciare al maresciallo Chiang Kai-shek la decisione del governo francese di riconoscere diplomaticamente il governo della Cina popolare.\nLa morte.\nPe\u0161kov mor\u00ec a Parigi il 27 novembre 1966, e fu sepolto nel cimitero russo di Sainte-Genevi\u00e8ve-des-Bois. Sulla sua tomba volle scritto: \u201cZinovi Pechkoff \u2013 L\u00e9gionnaire\u201d."}
{"id": "1256148", "revid": "7336", "url": "https://it.wikipedia.org/wiki?curid=1256148", "title": "James Marshall Hendrix", "text": ""}
{"id": "1256153", "revid": "88740", "url": "https://it.wikipedia.org/wiki?curid=1256153", "title": "Eritrea (nave appoggio)", "text": "La Eritrea fu una nave della Regia Marina entrata in servizio nel giugno 1937. Impiegata in funzioni di unit\u00e0 di presidio coloniale, prese parte alla Seconda guerra mondiale operando principalmente nel teatro bellico dell'oceano Indiano.\nDopo la guerra, per effetto delle disposizioni del trattato di pace, fu ceduta alla Francia entrando in servizio nella Marine nationale con il nome di Francis Garnier, partecipando quindi agli eventi della Guerra d'Indocina. Radiata dal servizio nel 1966, la nave fu impiegata come bersaglio per un test nucleare affondando lo stesso anno.\nCaratteristiche.\nLa costruzione dell'unit\u00e0, progettata nel 1934 dal Maggiore Generale del Genio Navale Icilio d\u2019Esposito per il servizio nei climi caldi delle colonie, avvenne negli stabilimenti della Navalmeccanica di Castellammare di Stabia dove lo scafo venne impostato il 25 luglio 1935. Varata il 20 settembre 1936, la nave, consegnata alla Regia Marina il 10 febbraio 1937 entr\u00f2 in servizio il 28 giugno successivo.\nLa propulsione era costituita da due motori diesel da 7.800 cavalli, accoppiati sugli stessi assi a due motori elettrici alimentati da due gruppi diesel-dinamo dalla potenza totale di 1.300 cavalli, che consentivano con il funzionamento contemporaneo dei due sistemi una velocit\u00e0 massima di 20 nodi e 18 nodi con la sola propulsione diesel. L'autonomia con la propulsione diesel era di 6.950 miglia a 12 nodi. La nave, classificata inizialmente incrociatore e successivamente nave appoggio, era dotata di un armamento bellico multiruolo ed attrezzata per essere in grado di assolvere funzioni di Avviso-Scorta, per l'appoggio ai sommergibili e adatta per la posa delle mine. L'armamento era costituito da 4 cannoni da 120\u00a0mm in due torrette binate, parzialmente scudate, una prodiera e una poppiera, da 2 cannoncini semiautomatici da 40mm antiaerei e da due mitragliere da 13,2\u00a0mm antiaeree. L'equipaggio della nave era formato da 13 ufficiali e 221 marinai.\nServizio nella Regia Marina.\nAppena entrata in servizio la nave svolse sua prima missione durante la Guerra civile spagnola nel giugno del 1937, inviata nel Mediterraneo Occidentale. Sul finire dell'anno, venne destinata a Pola.\nAll'inizio del 1938 venne destinata al porto di Massaua, nel Mar Rosso, presso il Comando Navale dell'Africa Orientale Italiana, in appoggio ai Sommergibili della Base, rimanendovi fino al 18 febbraio 1941 quando, con la caduta dell'Eritrea in mani britanniche, Supermarina diede l'ordine di raggiungere l'Estremo Oriente forzando il blocco inglese.\nLa notte del 19 febbraio 1941, al Comando del capitano di Fregata Marino Iannucci, in tutta segretezza, lasci\u00f2 Massaua con l'ordine di forzare il blocco navale anglo-francese e raggiungere l'alleato Giappone.\nIl viaggio in Estremo Oriente.\nL'unit\u00e0, al comando del capitano di Fregata Marino Iannucci, lasciata Massaua la sera seguente super\u00f2 agevolmente lo stretto di Bab el-Mandeb, sfuggendo alla ricognizione aerea inglese di base ad Aden. Il 22 quando la nave si trovava a circa 250 miglia dalla costa somala venne avvistata un'unit\u00e0 sconosciuta, presumibilmente un incrociatore ausiliario inglese che, dopo avere a sua volta avvistato l\"Eritrea\", effettu\u00f2 un'improvvisa manovra di allontanamento, dando la chiara impressione di volere evitare lo scontro. Tuttavia, alle 19,23 del giorno successivo le vedette dell\"Eritrea\" avvistano, al largo dell'isola di Socotra, un'altra unit\u00e0 inglese. Il comandante Iannucci per sganciarsi dall'unit\u00e0 inglese, accost\u00f2 a dritta verso sud, azionando i fumogeni che in pochi minuti avvolsero completamente l\"Eritrea\". La nave inglese anzich\u00e9 aprire il fuoco cerc\u00f2 di aggirare la cortina per riprendere successivamente il contatto, ma la manovra fall\u00ec in quanto l\"Eritrea\" riusc\u00ec a dileguarsi nella notte.\nInsieme all\"Eritrea\" da Massaua erano partite altre due navi, la RAMB I, affondata il 27 febbraio dall'incrociatore neozelandese HMNZS \"Leander\" e la RAMB II. Per la riuscita della missione dell\"Eritrea\" e della RAMB superstite era necessaria la collaborazione giapponese e la disponibilit\u00e0 a cooperare da parte del Giappone legato all'Italia dal Patto tripartito era quasi certa. Tuttavia tra il febbraio e il marzo 1941, il governo di Tokio decise di fare un passo indietro, costringendo la Regia Marina a modificare alcuni dettagli dell'operazione. Come concordato con i giapponesi le unit\u00e0 italiane, durante la traversata, dovevano astenersi da qualsiasi \"azione corsara\" nei confronti di isolati piroscafi britannici; in caso contrario Tokyo minacci\u00f2 di rifiutare qualsiasi collaborazione. Questo poich\u00e9 il Giappone non voleva inimicarsi il Regno Unito e gli Stati Uniti, vista anche la presenza nell'Oceano Indiano di navi corsare tedesche che gi\u00e0 da tempo si appoggiavano, pi\u00f9 o meno segretamente, a basi giapponesi del Pacifico. Anche i comandi della Kriegsmarine avevano mostrato la loro preoccupazione che \"navi corsare\" italiane interferissero in acque battute dalle proprie \"navi corsare\" e invitarono i comandi della Regia Marina a far desistere le proprie unit\u00e0 di compiere qualsiasi \"azione corsara\" durante il trasferimento, un invito che il Comando della Regia Marina, fortemente dipendente dai tedeschi per le forniture di nafta, non poteva ignorare, per cui alle due navi che erano impegnate nella missione di trasferimento l'11 marzo venne dato da Supermarina l'ordine di astenersi da qualsiasi \"azione corsara\".\nProseguendo il viaggio, dovendo poi obbligatoriamente transitare nelle acque della Malaysia attraverso lo Stretto di Malacca per passare dall'Oceano Indiano al Pacifico, per sfuggire alla caccia di unit\u00e0 nemiche l'equipaggio ricorse al camuffamento della nave rendendola quasi completamente somigliante al \"Pedro Nunez\" un avviso-scorta portoghese che somigliava parecchio all\"Eritrea\". Il Portogallo possedeva la met\u00e0 orientale dell'Isola di Timor (mentre quella occidentale era sotto dominio olandese) e come nazione non belligerante poteva inviare in quelle acque qualsiasi nave militare senza che la Royal Navy se ne preoccupasse pi\u00f9 di tanto.\nIl 14 marzo, passando lungo il canale tra Timor e l'isola di Alor entrando nel Mar di Banda l\"Eritrea\" dopo aver doppiato la costa occidentale dell'isola di Buru entr\u00f2 finalmente nell'Oceano Pacifico puntando verso nord-est. Dopo aver lasciato alla propria destra il 16 marzo le Yap, un gruppo di isole delle Caroline l\"Eritrea\" raggiunse il 18 marzo una zona sotto il controllo della Marina imperiale giapponese, approdando pochi giorni dopo a K\u014dbe riuscendo cos\u00ec ad arrivare indenne in Giappone. Ad accogliere e a festeggiare l\"Eritrea\" e il suo equipaggio fu solamente una piccola e discreta delegazione diplomatica e militare italiana su un molo. La conclusione dell'epica missione dell\"Eritrea\" non doveva suscitare infatti troppo clamore.\nIn Giappone la nave venne sottoposta nei cantieri navali Mitsubishi a dei lavori di cui aveva assoluto bisogno, trasferendosi successivamente a Shanghai alle dipendenze del Comando Navale dell'Estremo Oriente fino a giugno del 1943 quando, su ordine di Supermarina, l'unit\u00e0 venne dislocata a Singapore per fornire il supporto logistico ai sommergibili italiani che operavano tra Bordeaux e Singapore. Nel luglio 1943 la nave si trasfer\u00ec prima a Penang, base dei sommergibili tedeschi e poi a Sebang, sede del comando sommergibili della Kriegsmarine.\nArmistizio.\nIl 9 settembre 1943 l'equipaggio della nave, che era in navigazione nello Stretto di Malacca apprese via radio della firma dell'armistizio. L\"Eritrea\", sempre al comando di Marino Iannucci riusc\u00ec a fuggire nuovamente sfuggendo questa volta al blocco navale della Marina Imperiale Giapponese, che proprio in quelle acque aveva dislocato unit\u00e0 di\nsuperficie e sommergibili e riuscendo ad eludere la caccia germanica, il successivo 14 settembre raggiunse Colombo, nell'isola di Ceylon consegnandosi alle autorit\u00e0 marittime britanniche. Il Comandante Jannucci, giocando d'astuzia, anzich\u00e9 costeggiare il Golfo del Bengala, che era una scelta quasi obbligata per una nave di scarsa velocit\u00e0 come l\"Eritrea\" e per di pi\u00f9 con un apparato di propulsione in una condizione di efficienza precaria, scelse la pi\u00f9 rischiosa rotta diretta per raggiungere l'isola di Ceylon.\nDurante la cobelligeranza l'attivit\u00e0 operativa dell'unit\u00e0 fu intensa. In un primo momento l\"Eritrea\" venne utilizzata per il supporto ai sommergibili alleati, alternando la sua presenza tra Colombo e Trincomalee. Successivamente dopo essere stata richiamata in Italia l'11 settembre 1944, giungendo a Taranto il successivo 23 ottobre, dopo meno di sei mesi di sosta la nave riprese il mare, per trasferirsi, nuovamente, in Estremo Oriente, proseguendo la collaborazione con le Forze Navali alleate. durante la sosta a Taranto l'unit\u00e0 trascorse due mesi in Arsenale, dove le armi ed i macchinari vennero accuratamente revisionati, prima di riprendere il mare il 12 aprile 1945 al Comando del Capitano di Fregata Ugo Giudice. Nella sua nuova avventura in Estremo Oriente l\"Eritrea\" svolse sia il ruolo usuale di appoggio\nsommergibili che quello di scorta alle navi militari e mercantili alleate. Durante il trasferimento la nave fece delle soste logistiche ad\nAlessandria d'Egitto ed Aden giungendo a Colombo il successivo 3 maggio. Al termine della guerra contro il Giappone la nave continu\u00f2 la sua attivit\u00e0 svolgendo varie missioni fra Singapore, Batavia, Penang e Colombo rientrando a Taranto nel febbraio 1946 e ripartire il successivo 1\u00ba aprile sempre per l'estremo oriente, questa volta con il compito di recuperare gli internati italiani nei campi di concentramento asiatici. Al termine della missione, in cui la nave si spinse sino ad Hong Kong e Shanghai, l\"Eritrea\" fece ritorno in Italia restando a Taranto fino a gennaio 1948 per essere ceduta alla Francia in conto riparazione danni di guerra in ottemperanza alle clausole del trattato di pace. La campana della nave Eritrea \u00e8 tuttora conservata presso il Museo Storico Navale di Venezia,\nServizio nella Marine nationale.\nLa nave, con la sigla E1 ed armata con personale della Marina mercantile, il 28 gennaio 1948 pass\u00f2 ufficialmente alla Marine nationale francese e il 12 febbraio 1948 venne ribattezzata Francis Garnier in onore di un esploratore ed ufficiale della Marina Militare francese nato nel 1839, che nel 1860 partecip\u00f2 alla conquista della Cocincina e fu a capo di una spedizione scientifica ed esplorativa lungo il corso superiore del fiume Mekong e che, dopo aver preso parte alla Guerra franco-prussiana, mor\u00ec ad Hanoi nel 1873 nel corso di un'azione contro le bande che assalivano la citt\u00e0.\nIl \"Francis Garnier\" venne utilizzato in un primo momento come nave appoggio con la matricola A 04, successivamente venne classificato aviso ed ebbe assegnato il distintivo ottico F 730 partecipando alla Guerra d'Indocina con compiti di scorta. Sottoposto a lavori di ammodernamento dal 1951 al 1953, con la fine della dominazione francese in Indocina prese parte dal 1954 alle operazioni di evacuazione dei cittadini francesi dal Tonchino lasciando Saigon nel 1955. Dal 1956 al 1957 svolse dei lavori in un cantiere del Giappone prima di essere destinato ad operare nelle colonie francesi del Pacifico. Dal 1959 al 1960 venne sottoposto ad un nuovo ciclo di lavori alla base britannica di Diego Garcia. Destinato a Papeete nell'isola di Tahiti nella Polinesia francese, il \"Francis Garnier\" venne collocato in riserva il 1\u00ba gennaio 1966 per essere radiato il successivo 5 ottobre. Usato come bersaglio in un esperimento nucleare svolto nell'atollo di Mururoa, il \"Francis Garnier\" affond\u00f2 il 29 ottobre 1966 alle 16:15 ora di Mururoa. Il relitto giace a circa 1300 metri di profondit\u00e0."}
{"id": "1256165", "revid": "287204", "url": "https://it.wikipedia.org/wiki?curid=1256165", "title": "Clube Atl\u00e9tico do Porto", "text": "Il Clube Atl\u00e9tico do Porto, noto anche semplicemente come Porto (o come Porto de Caruaru o Porto-PE), \u00e8 una societ\u00e0 calcistica brasiliana con sede nella citt\u00e0 di Caruaru, nello stato del Pernambuco.\nStoria.\nIl 23 luglio 1983, il club \u00e8 stato fondato da alcuni residenti della Rua Coronel Francisco Rodrigues Porto.\nNel gennaio 1994, il club \u00e8 entrato a far parte della Federa\u00e7\u00e3o Pernambucana de Futebol, e nello stesso anno, il Porto ha partecipato al Campeonato Brasileiro S\u00e9rie C per la prima volta, dove \u00e8 stato eliminato alla prima fase.\nNel 1995, il club ha partecipato di nuovo al Campeonato Brasileiro S\u00e9rie C, dove \u00e8 stato eliminato alla prima fase. Nel 1996, il Porto ha raggiunto le semifinali del Campeonato Brasileiro S\u00e9rie C, il club \u00e8 stato eliminato dal Vila Nova. Nel 1997, il club ha partecipato di nuovo al Campeonato Brasileiro S\u00e9rie C, dove \u00e8 stato eliminato alla seconda fase dal Ferrovi\u00e1rio-CE. Nel 1999, il club ha partecipato alla Coppa del Brasile e alla Copa do Nordeste. In entrambe le competizioni \u00e8 stato eliminato alla prima fase.\nNel 2000, il Porto ha partecipato alla Copa Jo\u00e3o Havelange, dove \u00e8 stato inserito nel \"Modulo Verde\", equivalente della terza divisione in quella stagione, dove \u00e8 stato eliminato al primo turno. Nel 2003, il Porto ha vinto il Campeonato Pernambucano S\u00e9rie A2, battendo il Serrano, il Centro Limoeirense e il Barreiros nella finale a quattro. Nel 2004, il club ha partecipato di nuovo al Campeonato Brasileiro S\u00e9rie C, dove \u00e8 stato eliminato alla terza fase dal Treze. Nel 2006, il Porto \u00e8 stato eliminato alla seconda fase del Campeonato Brasileiro S\u00e9rie C. Nel 2007, il club ha partecipato di nuovo al Campeonato Brasileiro S\u00e9rie C, ed \u00e8 stato di nuovo eliminato alla seconda fase."}
{"id": "1256167", "revid": "580", "url": "https://it.wikipedia.org/wiki?curid=1256167", "title": "OCT", "text": ""}
{"id": "1256192", "revid": "228587", "url": "https://it.wikipedia.org/wiki?curid=1256192", "title": "Area protetta (programma radiofonico)", "text": "Area Protetta \u00e8 una trasmissione radiofonica ideata e condotta da Sergio Mancinelli trasmessa da Radio Capital dall'agosto 2001 al giugno 2007 e, dopo una breve interruzione, ritornata in onda dal dicembre 2007 su Lifegate radio\nLa ricerca negli archivi della musica rock, l'interesse per artisti e gruppi poco conosciuti, il rinvenimento di brani introvabili con particolare attenzione alla ricostruzione del loro contesto di origine, le versioni alternative di gruppi famosi e l'interazione con i radioascoltatori grazie al sistema di messaggistica istantanea, hanno caratterizzato il programma.\nTra le iniziative del programma \"Area Protetta in tour dalle case e dai teatri\" con gli interventi dal vivo di artisti e di semplici radioascoltatori.\nIl programma \u00e8 stato cancellato da Radio Capital a seguito della nuova linea editoriale voluta dalla propriet\u00e0 dell'emittente e dal neodirettore artistico Linus. Il 29 giugno 2007 una puntata con le note de \"Il silenzio\" ha dato l'addio alle migliaia di ascoltatori.\nNel dicembre 2007, dopo pochi mesi di pausa in cui la trasmissione ha continuato a vivere on-line, Area Protetta \u00e8 ritornata su Lifegate radio dove occupa uno spazio serale settimanale."}
{"id": "1256199", "revid": "125078426", "url": "https://it.wikipedia.org/wiki?curid=1256199", "title": "La pioggia prima che cada", "text": "La pioggia prima che cada \u00e8 un romanzo di Jonathan Coe del 2007.\nTrama e contenuti.\nIl titolo prende origine dalla frase, apparentemente insensata, che viene pronunciata da una bambina, Thea, sulla riva di un lago. Coe si affida alle emozioni di Thea per catturare quegli istanti che precedono un temporale: odori, rumori, ma anche bisogno di proteggersi, di correre, di coprirsi. E proprio su quel lago sta per finire un grande amore, quello di Rosamond e Rebecca, due giovani donne che sfidano le convenzioni di una Inghilterra anni cinquanta. \nIl libro \u00e8 una raccolta di istantanee che Rosamond, settantenne e stanca di vivere, descrive in ogni dettaglio a Imogen, figlia di Thea, cieca dall'et\u00e0 di tre anni. Coe narra una storia lunga 50 anni attraverso la descrizione minuziosa di venti fotografie ad una donna non vedente.\nRosamond si affida ad un registratore e riempie ben quattro cassette. Si scola qualche bicchiere di whisky, aggiunge qualche goccia di diazepam e lascia un messaggio ad una sua nipote vivente, Gill: \u00abScova Imogen, falle avere questi nastri, deve conoscere la sua storia, la nostra storia\u00bb."}
{"id": "1256204", "revid": "80339", "url": "https://it.wikipedia.org/wiki?curid=1256204", "title": "\u010cerepovets", "text": ""}
{"id": "1256218", "revid": "1983214", "url": "https://it.wikipedia.org/wiki?curid=1256218", "title": "Vargas", "text": ""}
{"id": "1256220", "revid": "12109", "url": "https://it.wikipedia.org/wiki?curid=1256220", "title": "ODF", "text": ""}
{"id": "1256231", "revid": "515394", "url": "https://it.wikipedia.org/wiki?curid=1256231", "title": "Marco Zoppo", "text": "La carriera d'artista.\nIl documento pi\u00f9 antico in cui \u00e8 citato Marco Ruggeri detto lo Zoppo risale al 1452, quando il giovane pittore, residente nella nativa Cento, \u00e8 impegnato nella doratura di una statua della Vergine col Bambino. L'anno successivo lo Zoppo \u00e8 attestato a Padova, presso la bottega del \"sartor e recamator\" Francesco Squarcione, del quale diventa ben presto figlio adottivo.\nIn questi anni patavini, Zoppo risulta fortemente influenzato dall'arte di Donatello, che in citt\u00e0 aveva da poco realizzato l'imponente altare bronzeo della basilica del Santo, e dalla coeva produzione di Nicol\u00f2 Pizolo e Andrea Mantegna, entrambi impiegati nella decorazione della cappella eremitana della famiglia Ovetari. A testimonianza di queste sue specifiche predilezioni, restano alcune opere fortemente influenzate dall'espressionismo plastico dello scultore toscano e dalle soluzioni scenografico-prospettiche messe a punto dai due pittori padovani all'interno del cantiere Ovetari. Tra queste la \"Madonna Wimborne\", dal nome dell'antico proprietario, oggi conservata al Louvre e il foglio Colville del British Museum.\nNel settembre del 1455 lo Zoppo non risulta pi\u00f9 a Padova, bens\u00ec a Venezia dove si reca per citare in giudizio il padre adottivo Squarcione, con cui rompe, in breve, ogni rapporto umano e giuridico.\n\u00c8 possibile che Zoppo tornasse presto a Bologna, forse gi\u00e0 intorno al 1456. In citt\u00e0 il pittore esegu\u00ec molti e importanti lavori, tra cui una Croce dipinta, oggi conservata al Museo dei Cappuccini, e il \"Retablo\" per l'altare maggiore della chiesa di San Clemente al Collegio di Spagna, realizzato in collaborazione con l'intagliatore di origine cremasca Agostino De Marchi.\nUn dipinto molto ambiguo e contestato \u00e8 la \"Testa del Battista\" di Pesaro, legata al nome di Marco Zoppo a seguito dell'attribuzione di Bernard Berenson, ma anche a quello di Giovanni Bellini, proposto invece da Roberto Longhi. La tesi longhiana \u00e8 stata in seguito negata dallo stesso Berenson nel 1932, da Cesare Brandi nel 1949 e da Robertson nel 1960, ma difesa strenuamente da studiosi importanti, come Rodolfo Pallucchini e Alessandro Conti.\nInfluenze artistiche.\nIn un primo periodo artistico il pittore fu influenzato, tramite Squarcione, dalle opere di Donatello, a cui attinse anche il Mantegna, come si pu\u00f2 apprezzare dai tratti marcati e decisi, quasi come fossero sculture, delle sue prime prove pittoriche. Al pari di altri \"squarcioneschi\", il suo stile era caratterizzato da contorni aspri e spezzati, colori intensi che fanno somigliare anche gli incarnati e i tessuti a pietre e smalti, l'uso di elementi antichi per decorazioni dal sapore erudito e l'applicazione di una prospettiva pi\u00f9 intuitiva che scientifica. Diverso da Mantegna \u00e8 poi l'esasperazione fantastica delle composizioni, con numerosi elementi decorativi, tra cui spiccano le ricche ghirlande di fiori e frutta.\nIn seguito Zoppo fu anche influenzato dal linguaggio pierfrancescano, appreso tra Ferrara e Bologna, citt\u00e0 in cui il grande pittore toscano aveva eseguito alcune opere. \nIn un successivo momento, per\u00f2, la pittura dello Zoppo sembra subire un'ulteriore evoluzione dovuta alla conoscenza della pittura di Bellini e Antonello da Messina: le opere sono infatti caratterizzate da un uso del colore e della luce pi\u00f9 sapiente e fluido."}
{"id": "1256233", "revid": "112821325", "url": "https://it.wikipedia.org/wiki?curid=1256233", "title": "Parco nazionale di B\u00fckk", "text": "Il parco nazionale di B\u00fckk (in ungherese: \"B\u00fckki Nemzeti Park\") \u00e8 un'area naturale protetta ungherese che si trova nei monti B\u00fckk nell'Ungheria settentrionale, presso Miskolc.\nIstituito nel 1976, \u00e8 il terzo parco nazionale per data di costituzione. La superficie totale \u00e8 di 431.3\u00a0km\u00b2 (di cui 37.74\u00a0km\u00b2 sono a protezione speciale). \u00c8 il maggiore parco nazionale per superficie.\nAll'interno del parco si trovano i paesi di Lillaf\u00fcred, Szilv\u00e1sv\u00e1rad e R\u00e9p\u00e1shuta.\nNel parco sono presenti tutte le manifestazioni di carsismo tipiche delle montagne calcaree: caverne abitate in epoca preistorica, grotte e abissi, cascate."}
{"id": "1256234", "revid": "324090", "url": "https://it.wikipedia.org/wiki?curid=1256234", "title": "Medicaid", "text": "Medicaid \u00e8 un programma federale sanitario degli Stati Uniti d'America che provvede a fornire aiuti agli individui e alle famiglie con basso reddito salariale.\n\u00c8 finanziato sia dal governo federale che dai governi dei singoli stati ed \u00e8 gestito da questi ultimi. La partecipazione dei singoli stati \u00e8, secondo la legge, volontaria, ma tutti gli stati lo hanno adottato; l'ultimo \u00e8 stato l'Arizona nel 1982.\nLa relativa legge \u00e8 stata firmata, assieme a quella del programma Medicare, il 30 luglio 1965 dal presidente Lyndon B. Johnson come emendamento al Social Security Act."}
{"id": "1256237", "revid": "713168", "url": "https://it.wikipedia.org/wiki?curid=1256237", "title": "Vit\u00f3ria de Santo Ant\u00e3o", "text": "Vit\u00f3ria de Santo Ant\u00e3o \u00e8 un comune del Brasile nello Stato del Pernambuco, parte della Regi\u00e3o Geogr\u00e1fica Intermedi\u00e1ria do Recife\nDista 47 chilometri dalla capitale dello stato, Recife. \u00c8 il decimo comune pi\u00f9 popoloso dello stato di Pernambuco e il quarto pi\u00f9 popoloso dell'interno dello stato di Pernambuco."}
{"id": "1256238", "revid": "287204", "url": "https://it.wikipedia.org/wiki?curid=1256238", "title": "Vitoria de Santo Antao", "text": ""}
{"id": "1256239", "revid": "62748", "url": "https://it.wikipedia.org/wiki?curid=1256239", "title": "Campionato italiano di calcio da tavolo 1982", "text": "L'ottavo campionato italiano di Subbuteo agonistico (calcio da tavolo) venne organizzano dalla F.I.C.M.S. a Reggio Calabria nel 1982. La gara fu suddivisa nella categoria \"Seniores\" e nella categoria \"Juniores\". Quest'ultima riservata ai giocatori \"Under16\". Questa edizione fu caratterizzata dalla squalifica \"in corsa\" del giocatore aquilano Pierpaolo Pesce, favorito della categoria \"Juniores\", reo di avere utilizzato durante la manifestazione un portiere non conforme al regolamento (eccedeva nelle dimensioni). Il giocatore fu squalificato ed escluso dalla classifica finale.\nRisultati.\nCategoria Seniores.\nFinali.\nFinale 7\u00ba/8\u00ba posto\nRaffaele Mancini - Renzo Frignani 2-0\"ff\"\nFinale 5\u00ba/6\u00ba posto\nMarco Baj - Stefano De Francesco 4-3\nFinale 3\u00ba/4\u00ba posto\nAdriano Potecchi - Salvatore Cundari 5-2 d.c.p.\nFinale 1\u00ba/2\u00ba posto\nAndrea Antiga - Davide Massino 3-2 d.t.s.\nCategoria Juniores.\nFinali.\nFinale 6\u00ba/7\u00ba posto\nMarco Santachiara - Migliavacca 0-2\nFinale 4\u00ba/5\u00ba posto\nMassimo Averno - Giancarlo Russo 3-1\nFinale 3\u00b0\nTommaso Damiani assegnato per squalifica\nFinale 1\u00ba/2\u00ba posto\nFabio Abate - D. De Simoni 3-1"}
{"id": "1256241", "revid": "102108211", "url": "https://it.wikipedia.org/wiki?curid=1256241", "title": "Feniarco", "text": "La Feniarco (acronimo di Federazione Nazionale Italiana delle Associazioni Regionali Corali) \u00e8 una federazione italiana fondata nel 1984 che associa attualmente oltre 2.700 cori.\nStoria.\nLa Feniarco \u00e8 stata costituita originariamente per volont\u00e0 di otto associazioni corali regionali:\nAssociazioni regionali.\nAssociazioni regionali appartenenti a Feniarco:\nI presidenti.\nIl primo presidente della Federazione fu Giorgio Cogoli (Federazione Cori del Trentino), che rimase in carica due anni. \nA cavallo tra il 1986 e il 1987 fu alla presidenza della federazione Luciano Chailly, e nel 1987 l'Assemblea nazionale riunita a Perugia, elegger\u00e0 l'allora vicepresidente dell'ASAC Veneto, Dino Stella, che rimarr\u00e0 in carica per quattro mandati, fino al 1999. Dal 1999 l'Associazione \u00e8 guidata da Sante Fornasier, che \u00e8 stato riconfermato nell'assemblea di Castelfranco Veneto (Tv) del marzo 2011 con la nomina di due vicepresidenti, anch'essi riconfermati, Pierfranco Semeraro e Alvaro Vatri.\nNel 2009 Sante Fornasier \u00e8 stato eletto presidente di Europa Cantat (dal 2011 European Choral Association-Europa Cantat), la pi\u00f9 grande associazione europea rivolta al canto corale, primo italiano nella storia a ricoprire questo ruolo, carica che ha ricoperto sino a novembre 2012. Nel 2014 sono stati eletti come vicepresidenti Gianni Vecchiati e Vicente Pepe a fianco del presidente, riconfermato, Sante Fornasier. Dal 2017 il presidente \u00e8 Ettore Galvani mentre la carica di vicepresidente \u00e8 ricoperta da Luigi Gnocchini e Stefano Trimboli.\nLo scopo federativo.\nL'impegno dei primi anni \u00e8 soprattutto quello di strutturare la Federazione, aggregando tutte le associazioni regionali e promuovendone la costituzione nelle regioni dove essa \u00e8 assente. L'obbiettivo viene raggiunto nel 1999, quando le associazioni iscritte diventano 21 (il Trentino-Alto Adige conta due federazioni, per le province di Trento e di Bolzano).\nCon lo scopo di promuovere e dare rinnovato impulso alla coralit\u00e0 italiana sono ideate diverse iniziative: la rivista nazionale dei cori (\"Feniarco notizie\" fino al 1999, \"Choraliter\" dal 2000), i festival, i seminari per direttori e per cantori, il Coro Giovanile Italiano, l'attivit\u00e0 editoriale, i progetti riservati alle Associazioni di Promozione Sociale e numerose altre iniziative.\nPromozione dell'attivit\u00e0 corale.\nOggi la Feniarco si caratterizza come un centro di promozione della coralit\u00e0, promozione che affronta su pi\u00f9 piani, mirando sia a diffondere il pi\u00f9 possibile la presenza dei cori (un coro in ogni scuola, un coro in ogni paese\u2026) sia a creare le condizioni per l'emergere di eccellenze, attraverso la formazione degli operatori. Soprattutto Feniarco mira a porsi come momento di incontro tra i vari attori della coralit\u00e0: i cantori, direttori, i compositori, i centri di formazione istituzionali (conservatori) e non, il mondo della scuola.\nCommissione artistica.\nLa commissione artistica, presieduta da Sante Fornasier, propone e valuta i programmi formativi e artistici dell'associazione ed \u00e8 composta da otto membri eletti dall'assemblea e presieduta dal presidente nazionale. Fra questi \u00e8 il compositore bolognese Daniele Venturi."}
{"id": "1256251", "revid": "189072", "url": "https://it.wikipedia.org/wiki?curid=1256251", "title": "Antropologa", "text": ""}
{"id": "1256253", "revid": "287204", "url": "https://it.wikipedia.org/wiki?curid=1256253", "title": "Esterovestizione", "text": "Con esterovestizione si intende la fittizia localizzazione all'estero della residenza fiscale di una societ\u00e0 che, al contrario, ha di fatto la sua attivit\u00e0 e persegue il suo oggetto sociale in Italia. Lo scopo principale della localizzazione, tipicamente in un paese con un regime fiscale pi\u00f9 vantaggioso di quello nazionale, \u00e8 quella di fare in modo che gli utili siano sottoposti ad una minore tassazione. Di solito i redditi esterovestiti sono le plusvalenze di cessioni di partecipazioni. Tuttavia, i casi di esterovestizione possono essere i pi\u00f9 disparati, ma principalmente si ravvisano quando un imprenditore italiano decide di avviare un'impresa all'estero quando la sua attivit\u00e0 di gestione, oppure l'oggetto principale della sua attivit\u00e0 si trovano in Italia. \nNormativa italiana.\nL'articolo 73 del TUIR indica i criteri per stabilire la residenza fiscale delle persone giuridiche al pari di quanto stabilito per le persone fisiche. La residenza fiscale di una societ\u00e0 \u00e8 da ritenersi in Italia se sussiste almeno una di queste condizioni:\nPer l'Amministrazione Finanziaria \u00e8 sempre stato piuttosto difficile provare la reale localizzazione di una societ\u00e0, in particolare per quanto riguarda la sua sede amministrativa, tuttavia, l'art. 73 comma 5-bis del TUIR ha introdotto una presunzione legale relativa di residenza fiscale italiana delle societ\u00e0 estere che sono gestite o amministrate o che hanno oggetto principale della loro attivit\u00e0 in Italia*. "}
{"id": "1256256", "revid": "1762097", "url": "https://it.wikipedia.org/wiki?curid=1256256", "title": "Siumut", "text": "Siumut (lett. \"Avanti\") \u00e8 un partito politico groenlandese di orientamento socialdemocratico.\nIl partito \u00e8 stato guidato per lungo tempo da Kim Kielsen, primo ministro dal 2014 al 2021, e dal novembre 2020 \u00e8 guidato da Erik Jensen.\nSiumut ha avuto la maggioranza del parlamento groenlandese dal 1979 al 2021, quando il partito verde di sinistra Inuit Ataqatigiit ha conquistato il 37% dei voti."}
{"id": "1256261", "revid": "729019", "url": "https://it.wikipedia.org/wiki?curid=1256261", "title": "Chiudiporta", "text": "Il chiudiporta \u00e8 un meccanismo idraulico largamente utilizzato nelle infrastrutture, con lo scopo di richiudere le porte (interne o esterne) di un'abitazione, condominio, negozio, ecc..\nNe esistono varie versioni, adattabili a qualsiasi tipo di serramento e con molte funzioni quali:\nQuesta funzione non \u00e8 utilizzabile su porte tagliafuoco perch\u00e9 la normativa EN1154 non lo consente.\nTutte le porte tagliafuoco, durante l'accostamento della/e anta/e devono essere obbligatoriamente equipaggiate di un sistema di chiusura denominato \"sequenziatore di chiusura\", questo permette, in caso di incendio, la chiusura dell'anta (dopo lo sblocco del magnete), nel caso di porta a doppia anta la chiusura viene regolata in modo da evitare l'accavallamento delle ante scongiurando l'accidentale espansione dell'incendio.\n\u00c8 possibile regolare questa velocit\u00e0 tramite una valvola termostatica a vite.\nLo scatto finale \u00e8 utilizzato in porte dove \u00e8 installata una serratura abbastanza \"dura\" da richiudere, questa forza aggiuntiva garantisce la regolare chiusura del meccanismo.\nTipologie.\nI chiudiporta possono essere:\nLa scelta del chiudiporta si basa sulla larghezza dell'anta e il peso, la linea guida utilizzata per identificare la forza idonea \u00e8 contenuta nella norma EN 1154."}
{"id": "1256271", "revid": "188116", "url": "https://it.wikipedia.org/wiki?curid=1256271", "title": "Aviazione militare", "text": ""}
{"id": "1256272", "revid": "190260", "url": "https://it.wikipedia.org/wiki?curid=1256272", "title": "Struzionidi", "text": ""}
{"id": "1256274", "revid": "1186766", "url": "https://it.wikipedia.org/wiki?curid=1256274", "title": "Odi", "text": ""}
{"id": "1256275", "revid": "118458721", "url": "https://it.wikipedia.org/wiki?curid=1256275", "title": "Abenberg", "text": "Abenberg \u00e8 una citt\u00e0 tedesca di abitanti, situata nel \"Land\" della Baviera.\nStoria.\nFu sede del monastero agostiniano di Merienburg, fondato nel XII secolo dalla beata Stilla, secolarizzato nel 1805 e passato, nel 1920, alle suore clementine."}
{"id": "1256277", "revid": "56818", "url": "https://it.wikipedia.org/wiki?curid=1256277", "title": "Vagienni", "text": ""}
{"id": "1256279", "revid": "466539", "url": "https://it.wikipedia.org/wiki?curid=1256279", "title": "Abensberg", "text": "Abensberg \u00e8 una citt\u00e0 tedesca di abitanti, situato nel land della Baviera. \u00c8 ritenuta la \"Abasinum\" dei romani. Nei dintorni si trova una sorgente termale, accanto alle rovine di un bel castello.\nStoria.\nIl 20 aprile 1809, vicino ad Abensberg, Napoleone Bonaparte combatt\u00e9 e sconfisse gli austriaci, i quali registrarono la perdita di 12 pezzi d'artiglieria e di uomini. Questa vittoria fu preliminare a quelle di Landshut ed Eckm\u00fchl, e apr\u00ec la strada per Vienna.\nDal 2010 il birrificio locale ha realizzato la Torre Kuchlbauer che \u00e8 diventata l'attrazione principale della citt\u00e0."}
{"id": "1256282", "revid": "56818", "url": "https://it.wikipedia.org/wiki?curid=1256282", "title": "Vagenni", "text": ""}
{"id": "1256284", "revid": "56818", "url": "https://it.wikipedia.org/wiki?curid=1256284", "title": "Bagenni", "text": ""}
{"id": "1256285", "revid": "729019", "url": "https://it.wikipedia.org/wiki?curid=1256285", "title": "Campionato italiano di calcio da tavolo 1996", "text": "Il ventiduesimo campionato italiano di calcio da tavolo venne organizzano dalla F.I.S.C.T. a Bergamo nel 1996.\nSono stati assegnati 4 titoli:"}
{"id": "1256288", "revid": "117226189", "url": "https://it.wikipedia.org/wiki?curid=1256288", "title": "Neue Deutsche H\u00e4rte", "text": "La Neue Deutsche H\u00e4rte (\"nuova durezza tedesca\") \u00e8 una corrente, nata nei primi anni novanta, di gruppi tedeschi che utilizzano la propria lingua madre nelle proprie composizioni.\nIl nome \u00e8 stato coniato nel 1995 dalla stampa musicale tedesca dopo l'uscita di Herzeleid, primo album dei Rammstein e si ispira al pi\u00f9 noto genere musicale della \"Neue Deutsche Welle\" modificando il vecchio nome con un gioco di parole: \"Deutsche H\u00e4rte\", che indica il grado di durezza dell'acqua secondo la scala tedesca.\nIl sound della maggior parte dei gruppi facenti parte di questa corrente \u00e8 una miscela omogenea di heavy metal, hardcore, folklore tedesco, ritmiche marziali tipiche dell'EBM ed elementi gothic metal e della new wave.\nGli artisti principali di questo genere sono Rammstein, OOMPH!, Megaherz, ASP, Umbra et Imago, L'\u00c2me Immortelle ed Eisbrecher."}
{"id": "1256289", "revid": "287204", "url": "https://it.wikipedia.org/wiki?curid=1256289", "title": "Vitor Baia", "text": ""}
{"id": "1256298", "revid": "287204", "url": "https://it.wikipedia.org/wiki?curid=1256298", "title": "Neue deutsche harte", "text": ""}
{"id": "1256306", "revid": "189336", "url": "https://it.wikipedia.org/wiki?curid=1256306", "title": "Revisionismo marxista", "text": ""}
{"id": "1256311", "revid": "125816091", "url": "https://it.wikipedia.org/wiki?curid=1256311", "title": "Pedopornografia", "text": "La pedopornografia \u00e8 la pornografia (ossia la rappresentazione di atti sessuali) in cui sono raffigurati soggetti pre-puberali.\nLa pedopornografia viene spesso erroneamente confusa con la pornografia minorile, ossia il materiale pornografico in cui sono coinvolti individui che, pur non avendo ancora raggiunto la maggiore et\u00e0, hanno gi\u00e0 subito le trasformazioni fisiche e mentali proprie della pubert\u00e0. \nVi \u00e8 inoltre da considerare che, a seconda delle interpretazioni nazionali, anche prodotti della fantasia, quali fumetti o opere artistiche, possono essere ricondotti alla pedopornografia. Ad esempio, secondo il \"Protocollo facoltativo alla Convenzione di New York\" dell'Organizzazione delle Nazioni Unite del 2000, \u00e8 definibile pedopornografia \"qualsiasi rappresentazione di fanciulli, indipendentemente dal mezzo utilizzato, coinvolti in attivit\u00e0 sessuali esplicite, reali o simulate, e qualsiasi rappresentazione di organi sessuali di fanciulli a scopi prevalentemente sessuali\".\nLegislazione.\nL'articolo 34 della Convenzione internazionale sui diritti dell'infanzia ha dichiarato che tutti i firmatari s'impegnano ad adottare misure appropriate per evitare lo sfruttamento di minorenni in qualsiasi materiale o spettacolo pornografico. Il protocollo facoltativo impone agli Stati di mettere al bando la \"produzione, distribuzione, diffusione, importazione ed esportazione; l'offrire, vendere o detenere pornografia minorile. \nNel 2008 esistevano leggi specifiche in materia di pedopornografia in 94 paesi tra i 187 aderenti all'Interpol; di questi, 58 di essi criminalizzavano oltre alla produzione anche il possesso di materiale pedopornografico, indipendentemente dall'uso privato o commerciale che se ne potesse fare. Questa cifra non tiene conto dei paesi che invece hanno legiferato per il divieto di tutta la pornografia, senza distinzione alcuna per l'et\u00e0 dei soggetti coinvolti. Alcune nazioni come Canada ed Australia hanno leggi che vietano anche il fumetto o il manga che rappresenti la pedopornografia, in altri vi \u00e8 richiesta all'Internet Service Provider di un servizio di monitoraggio del traffico Internet per poterla rilevare. Nei paesi dell'ex Unione Sovietica, nella maggior parte di quelli africani subsahariani, ma anche in Argentina, Venezuela, Birmania, Thailandia e Giappone il semplice possesso (per fini personali e non per smercio) di materiale pedopornografico non costituisce reato.\nLe condanne penali per il possesso di materiale pedopornografico, laddove ci\u00f2 costituisca reato, includono solitamente una pena detentiva, che nella maggior parte dei casi si converte presto in libert\u00e0 vigilata se non c'\u00e8 recidiva.\nLa convenzione del Consiglio d'Europa sulla criminalit\u00e0 informatica \u00e8 divenuta attiva nel 2006; essa richiede agli stati membri firmatari di criminalizzare tutti gli aspetti che includano pedopornografia.\nIn Italia.\nLa norma codicistica italiana intende come pedopornografico quel materiale che \"ritrae o rappresenta visivamente un minore implicato o coinvolto in una condotta sessualmente esplicita, quale pu\u00f2 essere anche la semplice esibizione lasciva dei genitali o della regione pubica\". Dal 2 marzo 2006 ci\u00f2 si applica anche a fotomontaggi, fotoritocchi e in generale a immagini fotorealistiche realizzate utilizzando scatti o parti di scatti di soggetti minorenni. Questo si applica per attivit\u00e0 sessuali e analoghe e anche se i fotomontaggi non ritraggono scene realmente accadute. Tuttavia, a differenza di altri Paesi, la legge italiana non si applica ai disegni che siano chiaramente distinguibili come tali (per esempio \"lolicon\" o \"shotacon\") e non come fotorealistici. La legge infatti recita chiaramente che \"per immagini virtuali si intendono quelle realizzate ritoccando foto di minori o parti di esse con tecniche di elaborazione grafica [...] la cui qualit\u00e0 di rappresentazione fa apparire come vere situazioni non reali\".\nIn Italia il semplice possesso di materiale pornografico coinvolgente minori costituisce reato e per i soggetti coinvolti \u00e8 prevista come pena accessoria l'interdizione a vita dall'attivit\u00e0 nelle scuole e negli uffici o servizi in istituzioni o strutture prevalentemente frequentate da minori.\nAttualmente il multaggio in italia pu\u00f2 andare dai 30.000 euro fino ai 5 anni di reclusione\nLa pedopornografia sul web.\n\u00c8 accesa la polemica su quanto il Web abbia incentivato o reso pi\u00f9 facile la pedopornografia o su quanto renda pi\u00f9 evidente un fenomeno prima sommerso. Numerosi motori di ricerca o fornitori di servizi di rete, inoltre, hanno attivit\u00e0 di censura del materiale pedopornografico.\nDall'anno 2001 l'Interpol ha raccolto e vagliato oltre 250\u00a0000 immagini pedo-pornografiche reperite dal Web. Secondo gli ultimi dati forniti dalle forze dell'ordine, oltre il 70% di queste proviene da siti e spazi Web e solo una minima parte da \"spam\", \"newsgroup\" e reti \"peer-to-peer\". Analizzando il materiale raccolto \u00e8 emerso che le vittime sono ripartite tra bambini e bambine. Oltre la met\u00e0 sono bambine coinvolte in attivit\u00e0 esplicite o che subiscono evidente violenza sessuale. Inoltre il 40% delle bambine e oltre il 50% dei maschi ha un'et\u00e0 compresa tra i 9 e i 12 anni, il 10% del totale presenta un'et\u00e0 addirittura inferiore. La maggioranza delle vittime ha tratti indo-europei e solo secondariamente orientali. Nonostante gli sforzi dei molti Paesi che collaborano alle indagini, solo una cifra esigua di minori che subisce violenza viene attualmente identificata (circa 300 in 19 Paesi).\nSecondo il rapporto dell'Associazione Meter di don Fortunato Di Noto, nel 2018 i paesi col maggior numero di link segnalati e di portali registrati a carattere pedopornografico erano Tonga, l'isola di Guernsey e il Territorio Britannico dell'Oceano Indiano. Il maggior numero di casi segnalati in Europa ha interessato Francia e Albania. \nNel settembre 2018, Google ha concesso alle organizzazioni non governative e alle forze di polizia un'applicazione di video-riconoscimento facciale capace di analizzare le immagini e identificare i contenuti a carattere pedopornografico."}
{"id": "1256315", "revid": "117760040", "url": "https://it.wikipedia.org/wiki?curid=1256315", "title": "Absberg", "text": "Absberg \u00e8 un comune tedesco di 1.310 abitanti, situato nel land della Baviera."}
{"id": "1256318", "revid": "295", "url": "https://it.wikipedia.org/wiki?curid=1256318", "title": "Erisipela", "text": " \nL'erisipela (dal greco \u03b5\u03c1\u03c5\u03c3\u03af\u03c0\u03b5\u03bb\u03b1\u03c2 - pelle rossa) \u00e8 un'infezione acuta della pelle, che coinvolge il derma profondo e in parte l'ipoderma, causata da batteri piogeni; principale responsabile \u00e8 lo streptococco beta-emolitico di gruppo A, ma talora risulta in causa lo stafilococco aureo o altri germi meno comuni.\nIl punto d'ingresso del batterio nella pelle pu\u00f2 essere rappresentato da una piccola soluzione di continuit\u00e0 della cute, come ad esempio una piccola ferita, un graffio, una puntura d'insetto e anche un'infezione micotica interdigitale che determini macerazione della pelle. \nLe sedi pi\u00f9 comuni d'insorgenza della malattia sono rappresentate da: braccia, gambe e volto (\u00e8 molto raro che si abbia un'affezione bilaterale).\nStoria.\nIn passato l'erisipela era una malattia estremamente grave, con un tasso di mortalit\u00e0 che negli anziani e nei bambini sfiorava il 100%. Nelle prime incisioni dermatologiche ottocentesche vengono riportate le prime fedeli immagini dell'erisipela. Il Cerano (il pittore barocco Giovanni Battista Crespi) nel 1610 dipinge nei \"quadroni\" del Duomo di Milano il miracolo di Aurelia degli Angeli, affetta appunto da erisipela. L'episodio, con una dettagliata descrizione della malattia, \u00e8 narrato nella Vita di San Carlo Borromeo di Giovanni Pietro Giussano (1610): \u201cAurelia delli Angeli di Milano aveva la gamba sinistra molto guasta dal male del canchero, con alcuni buchi profondi in essa, per la carne, e li nervi marciti, uscendo dalle invecchiate piaghe di tre anni, insieme con molta copia di materia carognosa, tanto gran fettore, che l'istesso Cirurgico veniva quasi meno nel medicarla. La gravezza di questo male gli teneva addosso la febbre continua, non potendosi trovare medicamento potente a sanarla (...)\"\nSintomi.\nLa malattia di solito esordisce improvvisamente con febbre (anche elevata), sensazione di freddo e brividi e malessere generale. Sulla pelle si evidenzia una chiazza arrossata, leggermente rilevata con margini netti. La superficie cutanea nella zona colpita appare liscia, lucida, tesa e calda, dolente al tatto. Talvolta si possono manifestare anche vescicole, bolle o lesioni purpuriche (specialmente se sono colpiti gli arti inferiori).\nDiagnosi.\nLa diagnosi \u00e8 generalmente clinica; si basa cio\u00e8 sull'esame obiettivo.\nVa distinta dall'eritema nodoso, dove manca la febbre con brividi e il processo \u00e8 meno acuto, e dalla tromboflebite in cui l'eritema e l'edema sono lineari e chiaramente localizzati sopra una struttura vascolare.\nRisulta difficile distinguerla da un attacco acuto di gotta o da una borsite acuta se il processo interessa caviglia o piede.\nTerapia.\nLa terapia si basa principalmente sulla somministrazione di antibiotici (prevalentemente cefalosporine o macrolidi). Da evitare l'uso di farmaci antinfiammatori non steroidei (FANS) sospettati di favorire l'evoluzione verso le forme pi\u00f9 gravi della malattia.\nPer alleviare il dolore e il fastidio e accelerare il processo di guarigione, si possono:"}
{"id": "1256319", "revid": "110157", "url": "https://it.wikipedia.org/wiki?curid=1256319", "title": "Abtswind", "text": "Abtswind \u00e8 un comune tedesco di 803 abitanti, situato nel land della Baviera."}
{"id": "1256321", "revid": "834", "url": "https://it.wikipedia.org/wiki?curid=1256321", "title": "Ogy", "text": ""}
{"id": "1256322", "revid": "287204", "url": "https://it.wikipedia.org/wiki?curid=1256322", "title": "OGY", "text": ""}
{"id": "1256324", "revid": "547034", "url": "https://it.wikipedia.org/wiki?curid=1256324", "title": "Filippo Maria Bressan", "text": "Biografia.\nPianista di formazione, ha studiato direzione con diversi insegnanti, i pi\u00f9 importanti dei quali sono stati J\u00fcrgen J\u00fcrgens, per la direzione di coro (del quale diventer\u00e0 successivamente assistente), e Karl \u00d6sterreicher per la direzione d\u2019orchestra, perfezionandosi con Sir John Eliot Gardiner, Ferdinand Leitner, Giovanni Acciai e Fosco Corti. Nel 2006 \u00e8 stato nominato da Bruno Cagli membro del comitato scientifico della Fondazione Rossini di Pesaro. \nDirezione d'orchestra.\nDal 2006 al 2013 \u00e8 stato direttore stabile dell'Orchestra Sinfonica di Savona e dell\u2019Orchestra Jupiter (precedentemente conosciuta come Orchestra dell'Accademia Musicale). Ha diretto prestigiose orchestre sia italiane che europee tra cui l'Orchestra Sinfonica Accademica di San Pietroburgo, l\u2019Orchestra dell\u2019Op\u00e9ra Royal de Wallonie, l'Orchestra Sinfonica Nazionale della RAI di Torino, l'Orchestra e il Coro dell'Accademia Nazionale di Santa Cecilia di Roma, l'Orchestra e il Coro del Gran Teatro La Fenice di Venezia. \u00c8 stato direttore ospite per cinque anni al Teatr Wielki di Pozna\u0144, per due anni al Teatro Lirico di Cagliari, direttore principale dell'Academia de li Musici e attualmente di Voxonus. \u00c8 ospite regolare delle principali societ\u00e0 concertistiche e dei maggiori festival italiani di musica sinfonica, antica e contemporanea (Accademia Musicale Chigiana di Siena, Biennale di Venezia, Festival Monteverdi di Cremona, MITO SettembreMusica, Sagra Musicale Umbra e molti altri). Ha fondato l\u2019Athestis Chorus e l'Academia de li Musici (poi Athestis Chorus &amp; Orchestra), un complesso professionale vocale e strumentale specializzato nel repertorio barocco e classico, che ha chiuso l\u2019attivit\u00e0 nel 2009. Molte le collaborazioni, sia in ambito operistico che sinfonico, tra cui Claudio Abbado, Luciano Berio, Fabio Biondi, Rudolf Buchbinder, Frans Br\u00fcggen, Giuliano Carmignola, Myung-whun Chung, Carlo Colombara, Ottavio Dantone, Enrico Dindo, Martin Fr\u00f6st, Carlo Maria Giulini, Peter Maag, Lorin Maazel, Sara Mingardo, Michael Nyman, Arvo P\u00e4rt, Mstislav Leopol'dovi\u010d Rostropovi\u010d, Georges Pr\u00eatre, Giuseppe Sinopoli, Giovanni Sollima, Jeffrey Tate e Roman Vlad. \nDirezione di coro.\n\u00c8 stato docente di Direzione di coro e repertorio corale per Didattica della musica (CODD/01) fino al 2019 al Conservatorio di Monopoli e attualmente a quello di Torino. Da sempre appassionato di coralit\u00e0, con i complessi corali da lui diretti (Ergo Cantemus, Tavolata Polifonica Estense e Athestis Chorus) ha vinto cinque primi premi e due secondi premi in concorsi nazionali e internazionali corali; il premio della critica musicale a Gorizia nel 1994; il premio \"Chiavi d'argento\" a Chiavenna nel 2004 e il premio come miglior direttore a Tours nel 2016. Dal 2000 al 2002 ha ricoperto l'incarico di Maestro del Coro dell'Accademia Nazionale di Santa Cecilia a Roma succedendo a Norbert Balatsch. Ha diretto molte altre formazioni corali, tra cui l\u2019Estonian Philharmonic Chamber Choir, l'Estonian National Male Choir, il World Youth Choir nel 2005 e nel 2016, il Coro Giovanile Italiano dal 2003 al 2005, il Ch\u0153ur National des Jeunes dal 2014 al 2017, i cori di vari enti lirici. Ha collaborato in diversi progetti per conto di Feniarco, European Choral Association-Europa Cantat, International Federation for Choral Music. Ha diretto con l'Athestis Chorus la \"Messa arcaica\" (1993) e \"Il cavaliere dell'intelletto\" (1994) di Franco Battiato; per lo stesso, nel 1995 ha diretto il coro nell'album \"L'ombrello e la macchina da cucire\"."}
{"id": "1256336", "revid": "1160255", "url": "https://it.wikipedia.org/wiki?curid=1256336", "title": "V\u00edtor Ba\u00eda", "text": "Con 33 trofei conquistati in carriera, \u00e8 uno dei calciatori pi\u00f9 titolati della storia del calcio.\nCarriera.\nClub.\nGli esordi e l'ascesa verso il successo.\nProdotto delle giovanili del , a 16 anni gli fu consigliato di non proseguire la carriera per via di un infortunio alla mano, ma gi\u00e0 a 19 anni fece il suo esordio ufficiale, sostituendo J\u00f3zef M\u0142ynarczyk (fratturatosi una spalla in allenamento), portiere che aveva vinto la Champions League. Le ottime prestazioni garantirono a V\u00edtor Ba\u00eda la permanenza in squadra come titolare al posto di Mlynarczyk, anche quando quest'ultimo si era ormai ripreso dall'infortunio.\nAll'epoca era il titolare indiscusso anche della Nazionale portoghese giovanile, ma rinunci\u00f2 a partecipare al Campionato mondiale di calcio Under-20 1989, giocato a met\u00e0 della stagione, poich\u00e9 era gi\u00e0 divenuto la prima scelta del Porto, squadra molto impegnata nella competizione nazionale e continentale. Alla fine il club di Oporto raggiunse il secondo posto in campionato e fu eliminato dal Valencia in Coppa UEFA.\nFu questo l'inizio di una carriera ad alti livelli, che vide il portiere vincere in tutto 9 titoli portoghesi in 16 anni (record), 6 Coppe del Portogallo, un campionato spagnolo, 2 Coppe di Spagna, una Coppa Intercontinentale, una Champions League, una Coppa UEFA e una Coppa delle Coppe.\nDopo essere diventato il titolare della Nazionale lusitana Under-21, esord\u00ec con la Nazionale maggiore il 19 dicembre 1990 in una partita amichevole contro gli , vinta per 1-0 dai portoghesi. Avrebbe militato in Nazionale sino al 2002, totalizzando 80 presenze. Prese parte al , al e al .\nNel suo primo periodo con \"Os Dragoes\" Ba\u00eda conquist\u00f2 5 campionati di prima divisione portoghese e detiene il primato di imbattibilit\u00e0 per un portiere nel campionato lusitano (1191 minuti).\nBarcellona.\nNell'estate del 1996 si trasfer\u00ec al Barcellona insieme all'allenatore Bobby Robson. Nella sua prima stagione in Catalogna salt\u00f2 soltanto una partita di Primera Divisi\u00f3n e vinse la Coppa delle Coppe, ma soffr\u00ec di alcuni problemi al ginocchio che ne impedirono l'utilizzo in campo nelle due stagioni successive, perdendosi anche la convocazione alla Supercoppa UEFA contro il .\nSotto la guida tecnica di Louis van Gaal fu escluso dalla squadra titolare a favore di Ruud Hesp, ma i tentativi di rimpiazzare il portiere portoghese con altri estremi difensori si sarebbero rivelati per il Barcellona un fallimento. Ba\u00eda fu mandato in prestito al nella stagione 1998-1999. Tornato nella squadra dov'era cresciuto calcisticamente, abbandon\u00f2 la casacca numero 1 per prendere quella numero 99, l'anno del suo ritorno.\nIl ritorno al Porto e la consacrazione.\nProprio quando la sua carriera sembrava essere ripresa, si infortun\u00f2 nuovamente a met\u00e0 della stagione 1999-2000. A met\u00e0 del 2000 fu operato alle ginocchia e non recuper\u00f2 pi\u00f9 la forma, anche per via della presenza di due placche metalliche, inserite per evitare di claudicare. Non torn\u00f2 in campo che a stagione 2001-2002 inoltrata, dopo un paio di partite di prova con il Porto B, ma in tempo per disputare il .\nDisponibile sin dall'inizio della stagione per la prima volta dal 1999, in poco tempo Ba\u00eda si dimostr\u00f2 in grado di reggere la pressione, e sarebbe stato cos\u00ec sino ai contrasti con il nuovo commissario tecnico del Portogallo Luiz Felipe Scolari, dopo i Mondiali 2002. Tuttavia, dopo alcune giornate di Superliga portoghese, ebbe un litigio con l'allenatore Jos\u00e9 Mourinho e perse il posto da titolare. Scusatosi per l'incidente, disput\u00f2 una delle migliori annate della sua carriera, vincendo la seconda competizione confederale, la Coppa UEFA, oltre al settimo campionato e alla quarta coppa nazionale.\nNella stagione 2003-2004 con il Porto si aggiudic\u00f2 la Champions League, diventando il primo giocatore portoghese ad aver vinto la Champions League, la Coppa UEFA e la Coppa delle Coppe, entrando cos\u00ec nel ristretto novero dei nove calciatori nel calcio europeo capaci di quest'impresa.\nRitenuto tra i colpevoli del fallimento lusitano ai Mondiali del 2002, l'allenatore Ant\u00f3nio Oliveira fu esonerato dopo aver rifiutato le dimissioni. Al suo posto fu chiamato Luiz Felipe Scolari e Ba\u00eda, una delle stelle della squadra nel decennio trascorso, con un record di 80 presenze come portiere, fu ignorato dal CT. Accusato di essere la causa degli scarsi risultati della squadra durante e dopo i Mondiali di Giappone e Corea del Sud, in realt\u00e0 nella rassegna asiatica Ba\u00eda, bench\u00e9 avesse subito molti gol, aveva nel complesso ben figurato, riuscendo a tenere il Portogallo ancora in gioco contro la , quando i lusitani cercavano il gol che avrebbe consentito loro di passare il turno. Nella partita contro i sudcoreani il portiere respinse svariate conclusioni a rete degli avversari da distanza ravvicinata.\nCon la nomina di Scolari prima del da disputarsi in Portogallo, tra i tifosi e i media si accese un intenso dibattito sul destino di Ba\u00eda in Nazionale e circa la domanda se avesse dovuto abbandonarla o meno. Scolari rifiut\u00f2 sempre di rispondere alle domande su Ba\u00eda e non lo convoc\u00f2 pi\u00f9 malgrado il portiere avesse vinto un secondo titolo di Superliga e la Champions League 2003-2004. Nonostante fosse stato eletto dalla UEFA \"Miglior portiere d'Europa 2004\", Scolari lo escluse dalla lista dei 23 convocati per il , in cui i lusitani, padroni di casa, si piazzarono secondi.\nNella stagione 2005-2006 Co Adriaanse, neo-allenatore olandese del Porto, diede fiducia a Ba\u00eda come titolare, ma verso la met\u00e0 della stagione al suo posto fu promosso come titolare Helton, diventato la prima scelta dopo una performance negativa di Ba\u00eda. Lo stesso Helton dichiar\u00f2 a fine stagione che il proprio rendimento positivo era merito anche di Ba\u00eda, il quale, accettato con professionalit\u00e0 il ruolo di vice, strinse una forte amicizia con il collega, come testimoni\u00f2 il gesto dello scambio delle magliette tra i due nella cerimonia per la conquista del titolo nazionale.\nNella stagione 2006-2007 faceva ancora parte della rosa del Porto. Portiere di riserva, in campionato scese in campo solo nei minuti finali dell'ultima partita, potendo cos\u00ec fregiarsi del titolo conquistato dal club di Oporto. In quell'ultima partita, il 21 maggio 2007, il pubblic\u00f2 invoc\u00f2 a gran voce il suo ingresso sul terreno di gioco per gli ultimi minuti di gara. Ba\u00eda collezion\u00f2 cos\u00ec la sua 700\u00aa presenza con il Porto. Alla fine dell'annata si ritir\u00f2 dall'attivit\u00e0 agonistica.\nNazionale.\nGioc\u00f2 in Nazionale dal 1990 al 2002 totalizzando 80 presenze e subendo 52 reti. Esord\u00ec in Nazionale il 19 dicembre 1990 contro gli USA (1-0). Il 3 settembre del 1995 indoss\u00f2 la fascia di capitano nella sfida contro l'Irlanda del Nord (1-1). Disput\u00f2 altri 43 incontri internazionali da capitano, prima di giocare l'ultima sfida, contro l'Inghilterra il 7 settembre 2002 (1-1).\nDopo il ritiro.\nNel marzo 2019 viene scelto come ambasciatore per l\u2019Europeo 2020.\nPalmar\u00e8s.\n\u00c8 uno dei nove calciatori che si sono aggiudicati le tre principali competizioni UEFA per club."}
{"id": "1256339", "revid": "767487", "url": "https://it.wikipedia.org/wiki?curid=1256339", "title": "Achslach", "text": "Achslach \u00e8 un comune tedesco di 1.045 abitanti, situato nel land della Baviera."}
{"id": "1256340", "revid": "1543377", "url": "https://it.wikipedia.org/wiki?curid=1256340", "title": "Fronte per la Vittoria", "text": "Il Fronte per la Vittoria (Frente para la Victoria in spagnola) , acronimoFPV, \u00e8 stata una coalizione argentina, una corrente del Partito Giustizialista e un'alleanza elettorale fondata nel 2003 per sostenere la candidatura presidenziale di N\u00e9stor Carlos Kirchner che risult\u00f2 eletto presidente per il mandato 2003-2007. Alle elezioni presidenziali del 2007 il partito ha sostenuto la candidatura di Cristina Fern\u00e1ndez de Kirchner per il mandato 2007-2011. Il FPV si identifica nel kirchnerismo ossia il peronismo di sinistra. Occorre per\u00f2 non confondere questa alleanza con il Partito della Vittoria che \u00e8 uno dei membri integranti del Frente para la Victoria.\n\u00c8 stato succeduto nel 2017 dalla coalizione elettorale chiamata Unidad Ciudadana, e poi dal Fronte di Tutti, che governa il paese dalle elezioni del 2019.\nOrigini.\nNel 2003, l'alleanza risultava costituita dalle seguenti organizzazioni politiche:\nIl Fronte per la Vittoria si \u00e8 caratterizzato per riunire forze politiche generalmente collocate a centrosinistra della politica argentina, in particolare correnti progressiste provenienti dai seguenti partiti:\nPrincipi.\nIl Frente para la Victoria ha pubblicato una lista di dichiarazione di principi su cui si basano il programma e l'azione di governo del partito. intitolandolo \"\u00abArgentina, convicci\u00f3n y capacidad para construir un nuevo pa\u00eds\u00bb\" (Argentina, convinzioni e capacit\u00e0 per costruire un nuovo paese).\nIl FPV considera come intollerabile la differenza tra ricchi e poveri criticando i partiti responsabili della crisi del 2001 sia di maggioranza, come l'Unione Civica Radicale, sia quelli di opposizione, come il Partito Giustizialista da cui proviene la maggior parte dei politici del FPV tra cui gli stessi Kirchner. Principale obbiettivo del FPV \u00e8 di introdurre politiche che permettessero a tutti gli argentini di poter vivere dignitosamente e di costruire una nuova nazione attuando anche un profondo rinnovamento delle istituzioni esistenti.\nIl partito propone anche la creazione di un grande fronte di forze politiche nazionali che abbia come obbiettivo di governare meglio l'Argentina e di dare agli argentini pi\u00f9 speranza e fiducia nel futuro.\nProgramma.\nIl Frente para la Victoria ha un programma di centro-sinistra molto vicino alla socialdemocrazia ed \u00e8 in netta contrapposizione alla politica neo-liberale adottata dai presidenti Fernando de la R\u00faa (UCR) e Carlos Menem (PJ). Sostiene un processo di rinnovamento dell'economia e delle istituzioni che permetta un maggior coinvolgimento degli argentini nella vita politica della Nazione. A livello internazionale s'identifica nel progressismo latino-americano di Michelle Bachelet (Cile), Tabar\u00e9 V\u00e1zquez (Uruguay), Hugo Ch\u00e1vez (Venezuela), Lula da Silva (Brasile), Evo Morales (Bolivia) e Fidel Castro (Cuba).\nLa piattaforma programmatica \u00e8 divisa cos\u00ec:\nIl FPV a livello ideologico s'identifica nelle idee portate avanti dall'Internazionale Socialista e i Kirchner hanno proposto l'ingresso del Partido Justicialista e quindi anche il Frente para la Victoria nell'organizzazione che riunisce il socialismo di tutto il mondo. Nel 2006 assieme ad altri movimenti ha costituito la Concertazione Plurale, ispirata alla \"Concertacion\" cilena, adottando una politica pragmatica che coinvolge tutte le forze politiche dell'Argentina.\nIl FPV al governo.\nPresidenza di N\u00e9stor Kirchner.\nNel 2003 il FPV con la candidatura di N\u00e9stor Kirchner risult\u00f2 secondo alle elezioni presidenziali in Argentina del 2003 con il 22,24%, subito dietro al Fronte per la Libert\u00e0-Unione del Centro Democratico di Carlos Menem con il 24%. Ai fini della Costituzione Nazionale si doveva procedere al ballottaggio ma Menem si ritir\u00f2 a causa dei sondaggi a lui sfavorevoli (35% contro il 65% di Kirchner) decise di non presentarsi. Il 25 maggio del 2003 N\u00e9stor Kirchner venne proclamato presidente dell'Argentina ed ha mantenuto l'incarico fino al 2007.\nNel 2003 il FPV ha ottenuto l'importante appoggio di Eduardo Duhalde (presidente ad interim dal 2002 al 2003) e dal settore del PJ a lui riferito, noto come \"Duhaldismo\". Alle elezioni legislative dell'ottobre 2005 il patto tra Kirchnerismo e Duhaldismo \u00e8 venuto a meno ed Eduardo Duhalde fond\u00f2 il conservatore Fronte Giustizialista.\nLo scontro tra Kirchner e Duhalde si verific\u00f2 in particolare nella Provincia di Buenos Aires. Il FPV present\u00f2 come candidata presidente Cristina Fern\u00e1ndez de Kirchner, moglie di Kirchner, mentre il PJ la dissidente Hilda \"Chiche\" Gonzalez de Duhalde, moglie di Duhalde. Queste elezioni videro il trionfo della primera dama Kirchner.\nKirchner come Presidente dell'Argentina ha attuato una politica economica eterodossa, critica delle tattiche neoliberali attuate dalle politiche dei presidenti precedenti e responsabili del crollo dell'economia nazionale. Assieme al suo ministro dell'Economia Roberto Lavagna ha ristrutturato il debito estero e saldato il debito nei confronti del Fondo Monetario Internazionale. Il governo di Kirchner ha riaffermato il ruolo dello Stato nell'economia procedendo alla statalizzazione di molte compagnie private nazionali ed internazionali localizzate nel paese.\nSul piano della politica internazionale Kirchner si \u00e8 progressivamente allontanato dalla strategia conservatrice della Casa Bianca, avvicinandosi agli altri paesi dell'America Latina tra cui Cuba, Venezuela, Bolivia, Brasile, Cile e Messico oltre paesi fuori dal Sudamerica come Spagna, Russia, Cina e Vietnam.\nGeneralmente la sua politica viene collocata in un'area della sinistra ed infatti i principali alleati di Kirchner sono la sinistra ma in realt\u00e0 ha uno stile personale di governo criticato soprattutto dal centrodestra ma anche da alcuni settori pi\u00f9 moderati del centrosinistra.\nPresidenza di Cristina Fern\u00e1ndez de Kirchner.\nIl 2 giugno 2007 il Capo di Gabinetto Alberto Fern\u00e1ndez, afferm\u00f2 che Kirchner non si sarebbe ripresentato alle successive elezioni del 28 ottobre, proponendo la candidatura della moglie Cristina Fern\u00e1ndez de Kirchner, senatrice del \"Frente para la Victoria-Provincia de Buenos Aires\". La notizia era trapelata il giorno precedente ed era stata pubblicata dal quotidiano Clar\u00edn\nIl 19 luglio il partito ha presentato la candidatura della senatrice Fern\u00e1ndez de Kirchner per la presidenza. La candidatura \u00e8 stata lanciata a La Plata, citt\u00e0 natale della first lady. Alcuni settori del Partito Giustizialista hanno suscitato interesse e ribadendo la volont\u00e0 di candidare la Kirchner.\nLa senatrice \u00e8 molto conosciuta nel paese ed all'estero per la sua difesa dei diritti umani e per l'appoggio ricevuto da altre donne progressiste impegnate in politica come Michelle Bachelet, Presidente del Cile, Hillary Clinton, senatrice USA, S\u00e9gol\u00e8ne Royal, ex candidata alla elezioni presidenziali in Francia del 2007.\nIl 28 ottobre la candidata del Fronte per la Vittoria ha vinto le elezioni con il 45,29% superando la candidata della Coalici\u00f3n C\u00edvica (centrista) Elisa Carri\u00f3 che ha ottenuto il 23,04%. La Kirchner ha vinto in tutte le province tranne nella Capitale Federale dove la Carri\u00f3 ha prevalso con il 37% contro il 22% della Kirchner mentre nella Provincia di C\u00f3rdoba ha vinto l'ex ministro dell'economia Roberto Lavagna che ha scelto di abbandonare il governo dopo contrasti con Kirchner e sostenuto dall'Unione Civica Radicale, anche nella Provincia di San Luis ha vinto Alberto Rodr\u00edguez Sa\u00e1.\nIl 10 dicembre 2007 succede a suo marito divenendo la seconda donna eletta alla massima magistratura argentina ma la prima eletta per volont\u00e0 popolare.\nLa Kirchner generalmente ha proseguito la politica introdotta da N\u00e9stor Kirchner dal punto di vista economico e della politica internazionale. La Kirchner ha tuttavia incontrato maggiori difficolt\u00e0 rispetto al passato soprattutto a causa della presenza di una forte opposizione che l'accusa di nepotismo in quanto moglie del suo predecessore.\nHa iniziato la sua presidenza con una popolarit\u00e0 nettamente superiore al 60% ma nel corso dei mesi questa percentuale cala al 45% all'alba della grande protesta del settore agro-industriale a causa delle intenzioni del governo di aumentare le imposte per le esportazioni di soia verso l'estero che sono state accusate dal governo di speculare sui prezzi e di essere legati alle vecchie lobby economiche e di potere che hanno causato la crisi economica del 2001. Il nuovo ministro Martin Lousteau, appena trentenne, si dimette a seguito delle forte pressioni operate da parte del settore agrario \nLa protesta dura ben 129 giorni, dall'11 marzo 2008 fino al 17 giugno 2008 giorno in cui il Senato nega il suo appoggio alla mozione del governo chiamata 125/08. Il vicepresidente e senatore Julio Cobos assieme ad alcuni esponenti dell'opposizione vota contro il proprio governo creando un'acuta crisi politica che ha portato le dimissioni anche del Capo di Gabinetto Alberto Fern\u00e1ndez sostituito poi da Sergio Massa. A fronte delle proteste nei confronti del governo i sostenitori del kirchnerismo hanno preparato diverse contromanifestazioni in appoggio della presidente. Nonostante l'alta affluenza nelle manifestazioni a favore del governo la popolarit\u00e0 della Kirchner \u00e8 calata fino al 23% a luglio e da agosto in poi \u00e8 assestata al 30%. Alcuni partiti come l'Unione Civica Radicale e la Coalici\u00f3n C\u00edvica hanno intensificato la loro opposizione.\nUn'ulteriore segnale di debolezza \u00e8 dovuto anche alla imminente grande recessione che ha colpito duramente l'Argentina nonostante l'elevata crescita che ha interessato il paese sudamericano durante la presidenza di Kirchner. Nel frattempo la Kirchner nazionalizza la compagnia aerea di bandiera e i fondi pensionistici suscitando le ire dell'opposizioni di destra e di centro.\nIntanto il partito cerca di organizzarsi per le elezioni legislative del 2009 cercando di recuperare i voti perduti in questi mesi difficili per il governo. Intanto la presidente attraverso un decreto legge anticipa le elezioni che inizialmente si dovevano svolgere il 25 ottobre ma alla fine si svolgeranno il 28 giugno, con quattro mesi in anticipo. L'opposizione ha criticato molto questa scelta affermando che il FPV ha intenzione di iniziare una grande offensiva per recuperare i voti persi. N\u00e9stor Kirchner ha fatto sapere che si candider\u00e0 a deputato per la Provincia di Buenos Aires affrontando Margarita Stolbizer della CC e De Narvarez del peronismo dissidente alleato con il movimento liberal-conservatore Proposta Repubblicana del sindaco di Buenos Aires. Kirchner \u00e8 in vantaggio in tutti i sondaggi pubblicati recentemente. Kirchner ha affermato che se il governo perde queste elezioni l'Argentina rischia di tornare alle stesse condizioni della crisi economica del 2001.\nLe elezioni legislative del 2009.\nAlle elezioni legislative del 2009 erano in gioco 127 seggi alla Camera e 24 al Senato.\nAlla Camera, l'ACyS (centro-sinistra) \u00e8 risultato primo in otto stati, ed ha conquistato 42 seggi, contro i 26, che gi\u00e0 possedeva (16 in pi\u00f9). I Kirchneristi (FpV - PJ ed alleati) hanno in tutto perso 24 seggi, mentre l'Union-PRO (peronisti conservatori) hanno guadagnato 12 seggi. I Kirchneristi si sono trovati in tal modo minoritari alla Camera (13 seggi in meno della met\u00e0).\nAl Senato, l'ACyS ha guadagnato 7 seggi (da 7 a 14), mentre i Kirchneristi hanno perso 4 seggi (da 12 ad 8). Anche al Senato i Kircheniristi hanno perso la maggioranza, avendo 36 seggi su 74.\nLe elezioni parlamentari del 2013.\nIn occasione delle elezioni parlamentari del 2013 il Fronte per la Vittoria si \u00e8 classificato primo aggiudicandosi il 33,15% dei voti e 132 seggi del Congresso.\nLe elezioni presidenziali del 2015.\nIn occasione delle elezioni presidenziali del 2015 il Fronte per la Vittoria ha presentato come candidato alla presidenza il governatore della provincia di Buenos Aires Daniel Scioli e alla vicepresidenza il Segretario Legale e Tecnico della Presidenza dell'Argentina Carlos Zannini. Al primo turno il tandem Scioli-Zannini si \u00e8 classificato primo con il 37,08 % dei voti mentre al ballottaggio ha ottenuto il 48,66 % dei delle preferenze classificandosi secondo alle spalle del candidato di Cambiemos Mauricio Macri.\nNonostante la sconfitta per la presidenza, il Fronte per la Vittoria \u00e8 rimasto la principale forza politica argentina, governando dodici dei 24 distretti autonomi del paese e detenendo la maggioranza assoluta al Senato e la principale partito d'opposizione alla Camera dei Deputati.\nIn Parlamento.\nIl Fronte per la Vittoria, in Parlamento, ha costituito, con gli alleati, un unico blocco chiamato Concertaci\u00f3n Plural. Tuttavia la coalizione \u00e8 andata in crisi ben presto a causa delle tensioni con la componente originaria dell'Unione Civica Radicale, chiamata Radicali K, guidati dal vicepresidente Julio Cobos soprattutto a seguito del fallimento del progetto di riforma del settore agro-industriale avvenuta proprio a causa del voto contrario del \"cobismo\"."}
{"id": "1256342", "revid": "76963", "url": "https://it.wikipedia.org/wiki?curid=1256342", "title": "Francesca Perini", "text": "Biografia.\nEsordisce molto giovane in un film interpretato da Paolo Villaggio, intitolato \"Un bugiardo in paradiso\" (1998), regia di Enrico Oldoini. Nel 2000 interpreta una dei figli di Teo Teocoli in \"Bibo per sempre\", regia di Enrico Coletti. In seguito si fa notare nella pubblicit\u00e0 dell'Opel Agila, nel videoclip dei Gazosa, \"Ogni giorno di pi\u00f9\", e nella miniserie tv di Rete 4, \"Occhi verde veleno\", regia di Luigi Parisi, il cui nome \u00e8 riferito al colore dei suoi occhi. Prima che la sua carriera continui, soprattutto, sul piccolo schermo, partecipa al film \"Il pi\u00f9 bel giorno della mia vita\" (2002), regia di Cristina Comencini, con Luigi Lo Cascio e Margherita Buy.\nPartecipa a numerose fiction tv, tra cui citiamo: le miniserie tv \"Un pap\u00e0 quasi perfetto\" (2003), nel ruolo della figlia del protagonista, interpretato da Michele Placido, \"Padri e figli\" (2005), nel ruolo della figlia del protagonista Silvio Orlando, ed alla serie tv \"Medicina generale\" (2007), nel ruolo di \"Katia De Santis\", figlia di \"Angelo De Santis\" (Antonello Fassari). Nel 2006 appare nella miniserie tv \"Nassiryia - Per non dimenticare\", con Raoul Bova e Claudia Pandolfi, e l'anno seguente in due puntate della serie \"Un medico in famiglia 5\". Nel 2008 e nel 2009 \u00e8 protagonista, insieme a Andrew Howe, dello spot pubblicitario del \"Kinder Bueno\" della Ferrero. Inoltre nel 2009 torna ad interpretare il ruolo di \"Katia De Santis\" nella seconda stagione di \"Medicina generale\". Nel 2010, e nell'anno successivo, \u00e8 tra i personaggi secondari di Un posto al sole, nel ruolo di \"Ilaria Pisano\""}
{"id": "1256343", "revid": "287204", "url": "https://it.wikipedia.org/wiki?curid=1256343", "title": "Il monaco (romanzo)", "text": "Il monaco (\"The Monk\") \u00e8 un romanzo gotico del 1796 di Matthew Gregory Lewis. Primo e pi\u00f9 famoso romanzo scritto dall'autore britannico, allora appena ventenne, raccolse immediatamente un grande successo, accompagnato per\u00f2 da un grande scandalo. Il romanzo infatti, rifacendosi alla tradizione del romanzo gotico tedesco, contiene ed esaspera tutti gli elementi propri del genere: castelli, abbazie, fantasmi e, soprattutto, violenze, stupri, incesti, presenze demoniache.\nLe varie critiche portarono cos\u00ec l'autore a pubblicare nel 1798 una versione rivista dell'opera nella quale vennero tolte o censurate alcune delle situazioni pi\u00f9 scabrose.\nDal romanzo sono stati tratti vari adattamenti per il teatro e il cinema.\nTrama.\nIl romanzo narra la caduta di Ambrosio, giovane monaco spagnolo di bell'aspetto, dalla vita esemplare. Il religioso infatti, superiore dei cappuccini di Madrid, abbandonato nella prima infanzia davanti al convento, ha sempre vissuto l\u00ec ed \u00e8 sempre riuscito a evitare il peccato. Ambrosio ha la fama del sant'uomo e diventa ben presto il confessore pi\u00f9 richiesto di Madrid. Nella sua rigida vita l'unica sua debolezza \u00e8 pregare davanti al quadro di una bellissima Vergine Maria.\nAmbrosio vive la sua esistenza ritirato nella meditazione e nella preghiera, facendo voto di non lasciare mai le mura del convento. Nella solitudine della contemplazione si affeziona molto a un giovane novizio di nome Rosario, che sembra idolatrare il monaco ed emularlo: vive anch'egli ritirato come Ambrosio e cela le sue fattezze nella veste sacra, tenendo sempre il cappuccio ben calato sul viso. Le attenzioni di Rosario e l'evidente stima che nutre per Ambrosio, fanno s\u00ec che tra i due nasca un forte legame di amicizia e rispetto. Ambrosio non pu\u00f2 che essere turbato e preoccupato per il progredire della malinconia del giovane Rosario e, dopo insistenti tentativi di alleviare le sofferenze che, tanto evidentemente, avvinghiano il giovane, questo gli confessa di essere in realt\u00e0 una donna. Rosario cos\u00ec svela di chiamarsi Matilda, una donna che, pur di stare vicina all'uomo che tanto aveva ammirato e adorato, finse di essere un uomo per prendere i voti, cos\u00ec da potergli stare vicino. Ambrosio, la cui vita esemplare gli impone di denunciare il fatto, lotta tra il suo dovere e il suo interesse: si \u00e8 affezionato molto a quello che credeva essere un ragazzo dotato di intelligenza e nobilt\u00e0 d'animo e non pu\u00f2 credere che tutto quello sia stato un male. Cos\u00ec, rassicurato da Matilda, che gli promette di amarlo da lontano, e curioso di mettere alla prova la sua rettitudine e meritare fino in fondo la fama di sant'uomo che ha gi\u00e0, le permette di restare nel convento, nonostante pi\u00f9 volte ritorni sulla sua decisione. Questa conclusione per\u00f2 lo porta inevitabilmente a cedere alla lussuria che cresce prepotentemente e rapidamente nel monaco, conoscendo prima la tentazione e poi, malgrado i suoi tormenti interiori, il peccato. Incomincia cos\u00ec una relazione con la donna, alimentata dalla scoperta che la Vergine davanti alla quale si genufletteva in preghiera, di cui ammirava la bellezza, \u00e8 stata ritratta sul modello della stessa Matilda.\nBen presto per\u00f2 il rapporto con Matilda non appaga pi\u00f9 la lussuria del monaco che, in cerca di una nuova fonte di piacere, si invaghisce dell'innocente Antonia, presso la cui casa si reca regolarmente per alleviare le pene della giovane e della madre Elvira, ormai morente.\nMatilda gli offre il suo aiuto al fine di appagare i desideri carnali che Ambrosio nutre per la fanciulla: fa ricorso alla stregoneria, e, invocando Lucifero, d\u00e0 al monaco un rametto di mirto che gli permette di dischiudere tutte le porte dell'abitazione di Antonia e di far cadere in un sonno molto profondo la sua vittima, affinch\u00e9 possa abusarne indisturbato. Ambrosio \u00e8 sul punto di deflorare la giovane, quando la madre di lei, Elvira, tormentata da un incubo in cui vede la figlia chiedere disperatamente aiuto, irrompe nella sua stanza, interrompendo provvidenzialmente il monaco. Nel totale giogo della paura che la donna riveli al mondo la sua vera indole e che lo consegni alla Santa Inquisizione, Ambrosio uccide Elvira e scappa senza che alcuno possa sospettare di lui.\nA questo punto i progetti fatti su Antonia sembrano irraggiungibili, ma Matilda gli suggerisce di avvelenare Antonia con un oppiaceo allo scopo di farla sembrare morta e poi seppellirla in una cripta accessibile solo a lui. Il piano va a buon fine e la giovane viene violentata, ma, nel frattempo, il nascondiglio sotterraneo viene scoperto da un gruppo di soldati che arrestano il monaco e la sua complice, non prima per\u00f2 che questo abbia pugnalato a morte Antonia.\nI due sono consegnati all'Inquisizione, torturati e condannati a morte. Per sfuggire alla sentenza il monaco, seguendo l'esempio di Matilda, decide, dopo innumerevoli tormenti, di vendere la propria anima al diavolo. Il diavolo gli spiega che a causa dei suoi crimini finir\u00e0 comunque all'inferno e che non otterr\u00e0 mai la grazia anche con il pentimento, facendo del suo aiuto per farlo fuggire il ritardare delle pene che comunque lo aspettano all'inferno. Ambrosio dispera nella misericordia di Dio e, troppo impaurito dal rogo che lo attende, sentendo i passi degli uomini che lo avrebbero portano nel suo ultimo luogo, firma un patto con Lucifero, vendendogli l'anima e la possibilit\u00e0 della salvezza dei cieli. Una volta legata la sua anima a Lucifero, questo lo fa evadere dalla cella, fuggendo con lui in volo. Lucifero lo porta, non da Matilda come il monaco aveva sperato, ma sul ciglio di un dirupo: il patto che Ambrosio ha firmato, prevede solo la sua liberazione dalle grinfie dell'Inquisizione e non che cosa ne sarebbe stato di lui dopo. Scopre cos\u00ec che Lucifero \u00e8 subito intenzionato a ghermirgli l'anima. Al fine di farlo morire dannato, il demone enumera i suoi peccati, rivelandogli verit\u00e0 sconcertanti: quando lui aveva solo due anni, i suoi genitori furono costretti a scappare per fuggire alle ire del padre di questo, il marchese de las Cisternas, furente per aver scoperto che il figlio era convolato segretamente a nozze con una ragazza di umili origini; nella fretta della fuga dovettero lasciare il bambino alle cure della famiglia della madre e, quando il marchese arriv\u00f2 nella casa di questo, non trovando pi\u00f9 n\u00e9 il figlio n\u00e9 la consorte, indirizz\u00f2 la sua vendetta sui soli rimasti, facendo imprigionare il povero vecchio, portando via il bambino e mettendo in giro la voce che fosse morto poco tempo dopo. Quella donna altri non era che Elvira, la donna da lui uccisa, e ci\u00f2 faceva di Antonia, stuprata e uccisa, sua sorella. Lucifero gli dice che Dio lo avrebbe perdonato nella sua infinita misericordia e che la sua dannazione era stata determinata unicamente dal patto firmato. Ma il demonio continua a schernirlo: gli svela che Matilda era solo un suo demonio che aveva mandato, al fine di sedurlo e corromperlo, per togliere a Dio un uomo che si era innalzato alle virt\u00f9 dei suoi angeli. In una macabra beffa finale Lucifero gli rivela infine che era stato completamente inutile avergli venduto l'anima: se solo avesse esitato un minuto di pi\u00f9 a firmare il contratto, avrebbe scoperto di essere stato graziato.\nDopo tutte le rivelazioni, il diavolo lascia cadere Ambrosio nel dirupo, dove muore sfracellandosi al suolo.\nIl romanzo segue, oltre alla storia di Ambrosio, anche le vicende di altri personaggi, tutti legati in qualche modo tra loro. Questi sono: Antonia e sua madre Elvira; Lorenzo, innamorato di Antonia; sua sorella Agnes, monaca rimasta incinta e promessa sposa di don Raymond, amico di Lorenzo.\nLa narrazione della storia d'amore tra Raymond e Agnes, fatta dallo stesso Raymond all'amico Lorenzo, rappresenta poi un vero e proprio racconto a s\u00e9 stante, durante il quale compaiono figure tipiche del romanzo gotico come la Monaca Sanguinante e l'Ebreo errante.\nAccoglienza.\nIl romanzo, al momento della sua pubblicazione, ebbe un grande successo, anche se non manc\u00f2 di suscitare molte critiche per via dei suoi contenuti scabrosi. Riviste autorevoli quali il \u00abMonthly Mirror\u00bb e l'\u00abAnalytical Rewiew\u00bb lo esaltano e anche Coleridge, uno dei massimi poeti romantici inglesi, esprime il suo apprezzamento. Anche il marchese de Sade, alcuni anni dopo, afferma che questo \u00e8 un \u00abcapolavoro gotico\u00bb e non pu\u00f2 non ammirarne la violenta trasgressivit\u00e0.\nNegli anni immediatamente successivi alla pubblicazione comparvero inoltre molte opere che si rifacevano pi\u00f9 o meno esplicitamente a \"Il monaco\": versioni ridotte (alcune anche a firma di Lewis), racconti tratti dal romanzo incentrati sulla vicenda di Raymond e Agnes o sulla ballata di Alonzo e Imogine, drammi e balletti ispirati da parti dell'opera.\nNel corso del XIX secolo comunque il romanzo venne via via dimenticato e pass\u00f2 in secondo piano nel panorama letterario.\nNegli anni trenta del Novecento \"Il monaco\" fu infine riscoperto dal movimento surrealista che ne condivide la carica trasgressiva e libertina. Artisti come Antonin Artaud e Andr\u00e9 Breton ne sono influenzati e citano in varie occasioni l'opera lewisiana nei loro scritti.\n\u00c8 stato proprio grazie alla riscoperta surrealista che nel corso del XX secolo i critici sono tornati a interessarsi de \"Il monaco\".\nFilmografia.\nFilm tratti dal romanzo:"}
{"id": "1256345", "revid": "118457816", "url": "https://it.wikipedia.org/wiki?curid=1256345", "title": "Adelschlag", "text": "Adelschlag \u00e8 un comune tedesco di abitanti, situato nel \"Land\" della Baviera."}
{"id": "1256346", "revid": "4507", "url": "https://it.wikipedia.org/wiki?curid=1256346", "title": "COSMO-Skymed", "text": ""}
{"id": "1256347", "revid": "110157", "url": "https://it.wikipedia.org/wiki?curid=1256347", "title": "Hitachi Rail STS", "text": "Hitachi Rail STS S.p.A. (ex Ansaldo STS S.p.A.) \u00e8 una societ\u00e0 per azioni italiana, nata a Genova, costituita nel 1995, operativa con l'attuale denominazione e struttura dal 2006 ed attiva nel settore dei sistemi di trasporto ferroviari e metropolitani (nelle fasi di progettazione, realizzazione e gestione dei sistemi di segnalamento). La sigla STS significa \"Signaling and Transportation Solutions\".\n\u00c8 stata quotata dal 2006 al 2019 alla Borsa di Milano dove era presente negli indici FTSE Italia Mid Cap e FTSE Italia STAR.\nDal 30 gennaio 2019, al termine dell'OPA lanciata sulla societ\u00e0 a 12,70 \u20ac Hitachi Rail Italy Investments detiene l'intero capitale sociale.\nIl 1 aprile il nome della societ\u00e0 \u00e8 stato cambiato in Hitachi Rail STS.\nAttivit\u00e0.\nHitachi Rail STS \u00e8 attiva in circa 30 paesi, con circa 3.951 dipendenti ed ha sede a Genova. Opera nella progettazione, realizzazione e gestione di sistemi e servizi di segnalamento e supervisione del traffico ferroviario e metropolitano, anche come lead contractor. La societ\u00e0 ha un'organizzazione geografica internazionale presente in: Europa centro-orientale e Medio Oriente, Europa occidentale e Nord Africa, Americhe, Asia e Pacifico. La societ\u00e0 opera in tutto il mondo come lead contractor, integratore di sistema e fornitore \u201cchiavi in mano\u201d di progetti di trasporto di massa in ambito ferroviario e metropolitano. Le diverse Legal Entity incluse nel perimetro della societ\u00e0 svolgono attivit\u00e0 nei campi della gestione del traffico, del controllo dei treni, della produzione di sistemi di segnalamento e di servizi di manutenzione.\nStoria.\nLe origini del Gruppo risalgono al 1853 con la costituzione a Genova della societ\u00e0 Giovanni Ansaldo e\nC., che inizia ad operare nel settore della fabbricazione di veicoli e strutture per il trasporto ferroviario.\nAttraverso numerosi passaggi, l'attivit\u00e0 viene successivamente portata avanti da diverse societ\u00e0, fino a giungere ad Italtrafo S.p.A., operativa fino al 1980, anno in cui viene incorporata da Ansaldo Trasporti S.p.A., societ\u00e0 costituita da pochi mesi quale joint-venture tra Finmeccanica S.p.A. (poi Leonardo) ed Ansaldo S.p.A.. Alla Ansaldo Trasporti viene inoltre trasferita l'attivit\u00e0 relativa ai trasporti elettrificati della stessa Ansaldo S.p.A.\nLo sviluppo di Ansaldo Trasporti procede negli anni attraverso una politica di acquisizioni internazionali; in particolare:\nNello stesso 1996 viene costituita una holding olandese denominata Ansaldo Signal N.V., a cui vengono conferite le partecipazioni nelle societ\u00e0 attive nel settore del segnalamento ferroviario.\nNel 2001 Ansaldo Trasporti viene incorporata da Finmeccanica (oggi Leonardo) che si trova pertanto a detenere il 100% di Ansaldo Signal N.V., di Ansaldo Trasporti - Sistemi Ferroviari S.p.A., societ\u00e0 costituita nel 2001 a cui era stato conferito il settore sistemi, e di Ansaldobreda S.p.A., che aveva ricevuto il settore di costruzione dei veicoli ferroviari.\nDall'altro lato, nel 1996 Finmeccanica (oggi Leonardo) aveva acquisito, nell'ambito dell'incorporazione di Alenia Spazio S.p.A., il 100% della societ\u00e0 S. I.C. Societ\u00e0 Italiana Comunicazioni s.r.l., poi ridenominata EuroSkyway s.r.l. e posta in liquidazione il 19 aprile 2005. Il 21 novembre successivo la procedura di liquidazione \u00e8 revocata e quindi, il 29 novembre, la societ\u00e0 viene trasformata in societ\u00e0 per azioni ed assume la denominazione attuale Ansaldo STS (Signalling and Transportation Solutions) S.p.A.\nUltima operazione, che conduce all'assetto attuale, \u00e8 il conferimento da parte di Finmeccanica (oggi Leonardo) alla societ\u00e0 delle partecipazioni di controllo di Ansaldo Signal N.V. e Ansaldo Trasporti Sistemi Ferroviari S.p.A., avvenuto, in vista della quotazione in Borsa, il 24 febbraio 2006.\nNel 2006 Ansaldo STS si \u00e8 aggiudicata, attraverso International Metro Service S.r.l. (51% ATM S.p.A., 49% Ansaldo STS S.p.A.), per 122 milioni di euro la gestione e la manutenzione della Metropolitana di Copenaghen per i successivi tre anni, dopo che nel 1996 aveva vinto l'appalto per la sua costruzione.\nNel 2013 Ansaldo STS, Salini Impregilo, Bombardier, Nesma e Larsen &amp; Toubro si sono aggiudicati una commessa dal valore di sei miliardi di euro per la realizzazione della Linea 3 della Metropolitana di Riyad: \u00e8 la pi\u00f9 grande commessa affidata a imprese italiane.\nNel 2014 Ansaldo STS si \u00e8 aggiudicata il contratto \u201cchiavi in mano\u201d del valore di 710\nmilioni di dollari per la metropolitana senza conducente di Lima, Per\u00f9. Il\nprogetto della metropolitana di Lima, L2 e L4 si compone di 35 stazioni, 35\u00a0km\ndi tunnel, 2 depositi e 42 veicoli. Nel luglio\ndello stesso anno si \u00e8 aggiudicata inoltre un contratto per l'alta velocit\u00e0 in\nSpagna del valore di 47 milioni di euro per implementare e mantenere i sistemi\ndi segnalamento ERTMS lungo la linea ad alta velocit\u00e0 che collega La Robla e\nPola de Lena e ha firmato un contratto del valore di 78 milioni di Euro relativo\nalla realizzazione della nuova metropolitana a Navi Mumbai in India.\nDelisting.\nNel febbraio 2015, il Consiglio d'Amministrazione di Finmeccanica (oggi Leonardo) ha deliberato\nla vendita della loro quota di maggioranza, pari al 40,066% del capitale sociale,\nalla societ\u00e0 giapponese Hitachi. Con il closing del 2 novembre, avvenuto in occasione dell'Assemblea degli azionisti, Hitachi Rail Italy Investment \u00e8 diventato\nl'azionista di riferimento di Ansaldo STS. Durante la prima riunione del nuovo\nConsiglio di Amministrazione, presieduta dal nuovo presidente Alistair Dormer,\nStefano Siragusa \u00e8 stato confermato Amministratore Delegato e Direttore\nGenerale della Societ\u00e0, con le deleghe operative necessarie per la gestione della\nSociet\u00e0 e del Gruppo.\nNel Marzo 2016, in seguito all'Opa obbligatoria lanciata sulla societ\u00e0 e all'acquisto di pacchetti effettuato fuori borsa a 10,50 \u20ac per azione, Hitachi Rail Italy Investments \u00e8 arrivata a detenere il 50,77% del capitale sociale.\nStefano Siragusa, Amministratore Delegato e Direttore Generale di Ansaldo STS, ha rassegnato le dimissioni il 31 marzo 2016 rimanendo in carica fino al 13 maggio 2016 quando, in occasione dell'Assemblea degli Azionisti, \u00e8 stato nominato il nuovo Consiglio d'Amministrazione. Il 24 maggio il Consiglio ha nominato Andrew Barr Amministratore Delegato e Direttore Generale di Ansaldo STS. A Andrew Barr sono state inoltre conferite tutte le deleghe operative necessarie per la gestione della Societ\u00e0 e del Gruppo.\nIl 29 Ottobre 2018, Hitachi Rail Italy Investment acquista tutte le azioni del fondo Elliott la cui partecipazione era nel frattempo salita al 31,79%, ad un prezzo di 12,70 \u20ac per azione, arrivando quindi ad un totale di 82,567% dell'azionariato.\nIl 30 gennaio 2019 al termine dell'OPA avendo Hitachi Rail Italy Investment acquisito l'intero capitale sociale, la societ\u00e0 viene delistata dalla Borsa Italiana.\nAzionariato.\nDal 30 gennaio 2019 Hitachi Rail Italy Investments (gruppo Hitachi) possiede l'intero capitale della societ\u00e0."}
{"id": "1256351", "revid": "834", "url": "https://it.wikipedia.org/wiki?curid=1256351", "title": "Oia", "text": ""}
{"id": "1256355", "revid": "106456", "url": "https://it.wikipedia.org/wiki?curid=1256355", "title": "Ance (Francia)", "text": "Ance \u00e8 un comune francese di 230 abitanti situato nel dipartimento dei Pirenei Atlantici nella regione della Nuova Aquitania.\nGeografia fisica.\nIl territorio comunale \u00e8 attraversato dai fiumi Vert e Mielle e da alcuni loro affluenti."}
{"id": "1256356", "revid": "599013", "url": "https://it.wikipedia.org/wiki?curid=1256356", "title": "Complesso della Santissima Trinit\u00e0 delle Monache", "text": "Il complesso della Santissima Trinit\u00e0 delle Monache \u00e8 uno dei pi\u00f9 vasti complessi abbaziali di Napoli: esso comprende anche la monumentale chiesa della Santissima Trinit\u00e0 delle Monache. \u00c8 locato nel centro antico della citt\u00e0.\nLa struttura fu costruita nel quartiere di Montecalvario e confina con la Certosa di San Martino, il Castel Sant'Elmo e il complesso di Santa Lucia Vergine al Monte. La fondazione della struttura si deve alla nobildonna Vittoria de Silvia (XVII secolo).\nHa assunto vari ruoli, da quelli religiosi a quelli pubblici e, gi\u00e0 prima dell'Unit\u00e0 d'Italia, sotto Giuseppe Bonaparte, assunse la funzione di ospedale militare e lo rest\u00f2 fino al secondo dopoguerra.\nIl complesso, attualmente, \u00e8 un insieme eterogeo caratterizzato da edifici di valore architettonico e storico; non sono mancate le costruzioni recenti, che hanno danneggiato, e, in alcuni casi, alterato l'impianto. L'intera struttura ha una superficie complessiva di circa 25.000 m\u00b2 (la superficie utile di 9.000 m2, pi\u00f9 altri 16.000 m2 distribuiti in aree verdi e cortili).\nNella parte bassa dell'edificio, si trova la chiesa della Santissima Trinit\u00e0 delle Monache.\nStoria.\nTutt'oggi, lungo la via Trinit\u00e0 delle Monache, vi \u00e8 il grande edificio che ospit\u00f2 l'ospedale militare, risalente al 1536. Venne eretto per volere di donna Vittoria de Silvia, dopo che riusc\u00ec ad avere il permesso di fondazione da papa Clemente VIII; l'edificio, prima di essere usato a scopi militari, fu adibito a convento. La struttura religiosa era circondata da vasti giardini; piacque molto alle famiglie aristocratiche dell'epoca.\nL'inizio della costruzione del complesso risale al 1607, con la trasformazione in monastero del palazzo Sanfelice su progetto dell'architetto Francesco Grimaldi.\nSeguendo il progetto del Grimaldi, cinque anni dopo furono eretti i dormitori ad opera dei mastri murari ferraresi Giovanni Giacomo De Marino e Giovanni Laurenzio; dopo nove anni di lavori il cantiere pass\u00f2 alla direzione di Giovan Giacomo Di Conforto e nel 1617 furono terminati buona parte delle strutture del convento, mentre la chiesa, eretta su progetto del Grimaldi, venne terminata nel 1620.\nNel 1623 il cantiere pass\u00f2 a Cosimo Fanzago, che realizz\u00f2 le trasformazioni degli esterni e la scala; inoltre vennero costruiti il vestibolo e il portale d'ingresso incassato nell'arco a tutto sesto, e nel 1629 fu completata anche la cupola.\nNel 1808 il complesso venne soppresso ed adibito ad ospedale militare, fino al 1992, quando i militari lasciarono il monastero.\nTuttavia, a causa della scarsa manutenzione, nel 1897 si registrano i crolli della volta e della cupola, elementi che vennero sostituiti con una modesta copertura a falde.\nTra il XIX e il XX secolo i corpi di fabbrica furono alterati con l'aggiunta di nuovi volumi.\nOggi la chiesa e l'omonimo complesso necessiterebbero di una vasta opera di riqualificazione.\nLa chiesa.\nL'esterno.\nL'esterno \u00e8 caratterizzato dalla semplice facciata in piperno che contrasta con il marmo bianco del portale.\nL'accesso \u00e8 servito da una scala curvilinea ideata da Cosimo Fanzago, che divenne il modello di una serie di analoghe realizzazioni per altri edifici cittadini (alcuni esempi sono andati distrutti per l'allargamento di nuove strade come per la chiesa di Santa Teresa a Chiaia); di ottima fattura \u00e8 la balaustra, smembrata di recente.\nUna raffigurazione del Baratta del 1629 mostra l'ingresso al complesso posto nelle mura conventuali, protetto, a pochi metri, dalla porta delle mura vicinali; invece, un rilievo topografico dell'ingegnere Onofrio Tango, datato 1646, raffigura la chiesa che d\u00e0 accesso direttamente sulla strada, con un vestibolo, che si sviluppa lungo l'asse longitudinale, che funge da raccordo tra il tempio e l'ingresso. Da ci\u00f2 si osserva anche la semplicit\u00e0 della facciata, che non presenta un ordine superiore.\nL'interno.\nL'interno, a croce greca, rappresenta una variazione barocca sul tema della pianta centrale. Ai lati della navata si aprono quattro cappelle angolari, mentre i transetti sono speculari.\nSono conservate opere di Battistello Caracciolo (\"Immacolata con i Santi Francesco e Antonio\"), dello Spagnoletto, di Giovanni Luigi Rodrigo e Fabrizio Santafede, mentre gli affreschi sono attribuiti a Giovanni Bernardino Siciliano. Le sculture e gli ornamenti furono realizzati sotto la direzione di Cosimo Fanzago; tra questi spiccano alcune porte, il pulpito e il pavimento. Tra gli scultori attivi sotto la direzione di Fanzago giova ricordare lo scalpellino Andrea Lazzari e Vitale Finelli con Domenico Agliani in qualit\u00e0 di marmorari (di questi ultimi \u00e8 la cappella maggiore presso l'abside).\nAlcune di queste opere sono state portate in altri musei o complessi cittadini. Come per esempio la \"Sacra famiglia e Santi\" (1623-1625) e il \"San Girolamo e l'angelo del Giudizio\" (1626) del Ribera, oggi presso il Museo di Capodimonte a Napoli.\nIl chiostro.\nDi notevoli dimensioni, ha solo un lato porticato da ventotto arcate, mentre i tre lati non sono circondati da alcuna struttura e quindi \u00e8 possibile godere del maestoso belvedere. Esso poteva contenere un piccolo lago artificiale, una fontana e un rigoglioso giardino."}
{"id": "1256362", "revid": "228587", "url": "https://it.wikipedia.org/wiki?curid=1256362", "title": "Argentino (disambigua)", "text": ""}
{"id": "1256366", "revid": "1983214", "url": "https://it.wikipedia.org/wiki?curid=1256366", "title": "Donald Bailey", "text": "Biografia.\nNato a Roherham (Yorkshire), frequent\u00f2 la \"Leys School\" e per un periodo la Sheffield University. \nEra un dipendente civile del British War Office quando present\u00f2 il suo progetto per un ponte da costruirsi con elementi modulari e che fosse possibile montare solo con squadre di uomini muniti di attrezzi semplici.\nLa sua intuizione ebbe molti usi durante la seconda guerra mondiale e Donald fu insignito del titolo di cavaliere (sir) nel 1946, proprio grazie alla tipologia di ponte da lui inventata e che prese il nome di Ponte Bailey in suo onore. \nHa vissuto tranquillamente a Bournemouth, nel Dorset, fino alla sua morte."}
{"id": "1256368", "revid": "287204", "url": "https://it.wikipedia.org/wiki?curid=1256368", "title": "OIE", "text": ""}
{"id": "1256369", "revid": "228587", "url": "https://it.wikipedia.org/wiki?curid=1256369", "title": "Echo Award", "text": "Gli Echo Music Award (in tedesco Echo Musikpreis) sono dei premi assegnati dal 1992 ai pi\u00f9 importanti artisti tedeschi e internazionali dalla \"Deutsche Phono-Akademie\"; \u00e8 il pi\u00f9 importante dei premi musicali in Germania presentato da Gerd Gebhardt e Oliver Renelt.\nL'Echo Awards \u00e8 il successore del Deutscher Schallplattenpreis."}
{"id": "1256371", "revid": "287204", "url": "https://it.wikipedia.org/wiki?curid=1256371", "title": "Adelsdorf", "text": "Adelsdorf \u00e8 un comune tedesco di abitanti, situato nel land della Baviera.\nDal 1\u00ba luglio 1972 Adelsdorf appartiene al Circondario di Erlangen-H\u00f6chstadt (in precedenza: Circondario di H\u00f6chstadt an der Aisch) e al Distretto della Media Franconia. \nStoria.\nDalle origini fino alla fine del XVIII secolo.\nLa prima citazione certificata di Adelsdorf si trova nei \"Bamberger Festkalendarien,\" che identificano nel luogo di \"Otlohesdorf\" l'oggetto di una donazione, avvenuta nell'anno 1121, da parte di un Egilbert, prevosto del duomo di Bamberga. Dal nome del luogo si conclude che l'insediamento fosse guidato da un esponente della famiglia Otloh. \nAttraverso il disboscamento, la costruzione di borghi e una saggia politica di acquisizione, i signori di Otlohesdorf si trovarono a dominare su un enorme territorio nella terra di Aisch e Ebrach, e dal 1219 si fecero chiamare con il nome del castello di Schl\u00fcsselberg, da loro fatto costruire a Ebermannstadt. L'ultimo esponente degli Schl\u00fcsselberg mor\u00ec nel 1347 nel suo castello a Neideck.Nel 1369 il villaggio di Otlohesdorf \u00e8 noto come \"Otelsdorf\"\".\" \nNel secolo successivo si registrano freguenti cambi di propriet\u00e0. Il villaggio, che nel 1460 \u00e8 conosciuto come \"Adelsdorff\", passa infatti rapidamente dapprima nelle mani dei signori Von Wisenthau, poi, nell'ordine, in quelle dei signori Von K\u00fcnsberg, dei signori Von Stiebar e dei conti di Sch\u00f6nborn.\nNel 1696 Adelsdorf fu acquistato dai Von Bibra, nelle cui mani rimase per secoli.\nVerso la fine del XVIII secolo, ad Adelsdorf si contavano 133 nuclei familiari. L'alta corte di giustizia esercitava la legge aristocratica dei baroni Von Bibra. Il feudo di Adelsdorf deteneva il dominio sul villaggio e sulla comunit\u00e0. \nI proprietari degli immobili di Adelsdorf erano:\nDal XIX secolo ai giorni nostri.\nNel 1806 Adelsdorf pass\u00f2 alla Baviera. Nel contesto di alcune ordinanze da parte del re Massimiliano I (i cosiddetti \"Gemeindeedikts\"), dapprima nel 1808 fu formato il distretto di imposta di Adelsdorf, al quale appartenevano anche Aisch e Nainsdorf; in seguito, nel 1818, furono formate due comunit\u00e0 rurali: Adelsdorf e Aisch con Nainsdorf.\nLa comunit\u00e0 di Adelsdorf sottostava all'amministrazione e alla giurisdizione del tribunale distrettuale di H\u00f6chstadt e all'amministrazione finanziaria della ragioneria distrettuale di H\u00f6chstadt. Nella giurisdizione volontaria sottostavano: \nDal 1862 Adelsdorf fu amministrata dall'Ufficio circondariale di H\u00f6chstadt an der Aisch (nel 1938 rinominato in Circondario di H\u00f6chstadt an der Aisch) e sempre dalla ragioneria distrettuale di H\u00f6chstadt (tral il 1920 e il 1929: Ufficio delle finanze di H\u00f6chstadt, dal 1929: Ufficio delle finanze di Forchheim). La giurisdizione rimase fino al 1879 al tribunale distrettuale di H\u00f6chstadt; tra il 1880 e il 1959 fu invece competenza della pretura di H\u00f6chstadt, e dal 1959 della pretura di Forchheim. Originariamente, la comunit\u00e0 aveva un'estensione di .\nIl 1\u00ba luglio 1971 le comunit\u00e0 di Aisch e Heppst\u00e4dt, fino a quel punto indipendenti, furono inglobate in Adelsdorf. Il 1\u00ba gennaio 1972 fu la volta dell'inglobamento di Neuhaus, mentre l'1 Luglio 1972 fu la volta di Weppersdorf (fino a quel punto appartenente al Circondario di Forchheim).\nAmministrazione.\nAttualmente la comunit\u00e0 di Adelsdorf \u00e8 ufficialmente suddivisa in nove frazioni: "}
{"id": "1256374", "revid": "767487", "url": "https://it.wikipedia.org/wiki?curid=1256374", "title": "Adelshofen (Ansbach)", "text": "Adelshofen \u00e8 un comune tedesco di 962 abitanti, situato nel land della Baviera."}
{"id": "1256379", "revid": "1821847", "url": "https://it.wikipedia.org/wiki?curid=1256379", "title": "Campagna d'Italia", "text": ""}
{"id": "1256380", "revid": "121303512", "url": "https://it.wikipedia.org/wiki?curid=1256380", "title": "Big Love", "text": "Big Love \u00e8 una serie televisiva statunitense in onda negli Stati Uniti sul network via cavo HBO dal marzo 2006. In Italia la serie \u00e8 approdata sul network satellitare Fox Life dal 13 novembre 2006 che ha trasmesso la prima e la seconda stagione complete. La terza stagione \u00e8 andata in onda sul canale satellitare Cult a settembre 2009.\n\"Big Love\" segue le vicende del poligamo Bill Henrickson e delle sue tre mogli e sette figli nonostante negli USA la poligamia sia vietata. La serie \u00e8 ancora inedita in chiaro e non si sa quale canale la trasmetter\u00e0. La sigla \u00e8 tratta da \"God Only Knows\" dei Beach Boys.\nDal 16 gennaio al 20 marzo 2011 negli Stati Uniti \u00e8 andata in onda la quinta e ultima stagione della serie.\nPersonaggi.\nBill Henrickson \u00e8 il capo-famiglia. \u00c8 un imprenditore, possiede due grandi magazzini Home Plus e progetta di aprirne un terzo. \u00c8 nato nella grande comunit\u00e0 poligama di Juniper Creek, nello Utah, da Franklin Harlow e dalla sua seconda moglie Lois Henrickson; ha un fratello, Joey, e una sorella Margaret, morta da ragazza. Durante il college ha conosciuto la sua prima moglie Barb e con lei ha avuto tre figli: Sarah, Ben e Tency. Dopo circa dieci anni di matrimonio monogamo, Bill e Barb hanno deciso di accogliere Nicki nella famiglia; con lei Bill ha due figli, Wayne e Raimond.\nLa famiglia ha infine accolto Margene come terza moglie di Bill; Margene e Bill hanno due figli, Aaron e Lester. Bill ha diverse questioni in sospeso sia con il compound di Juniper Creek che con il suo capo e profeta Roman, a causa di prestiti e debiti.\nBarbara Dutton \u00e8 la prima moglie di Bill. \u00c8 nata in una tradizionale famiglia mormone, cio\u00e8 in seno a una religione che non ha pi\u00f9 tollerato matrimoni plurimi sin dal 1890. Barbara ha conosciuto il marito al college nell'Universit\u00e0 dello Utah. Dopo aver conseguito la laurea per insegnare, si \u00e8 sposata con Bill e con lui ha avuto Sara, Ben e Tency. Per circa dieci anni ha vissuto una vita monogama. Poi una crisi ha sconvolto la famiglia: Barb ha scoperto di avere un tumore all'utero che necessitava di lunghe e costose cure. Per questo Bill \u00e8 tornato al compound a Juniper Creek dal quale era stato cacciato, e, grazie agli aiuti economici di Roman Graant, Barb ha sconfitto il cancro. Al Compound, Barb e Bill hanno accolto nella famiglia Nicki come seconda moglie.\nA causa della scelta di poligamia, Barb ha interrotto i contatti con sua madre Ellen e con sua sorella Cindy, che per\u00f2 periodicamente va a trovare i tre nipoti.\nBarb ha sentimenti contrastanti riguardo allo stile di vita poligamo. Da un lato lo accetta, ma dall'altro si sente in qualche modo macchiata, tanto che non vuole che i suoi figli seguano la poligamia. Cerca di proteggere a denti stretti il segreto della sua famiglia, ma sente anche il bisogno di affermarsi come donna e insegnante nella societ\u00e0.\n\u00c8 comunque la moglie capo, alla quale spetta garantire la serenit\u00e0 dei rapporti tra le mogli, compito non facile.\n Nicolette Grant (Nicki) \u00e8 la figlia del profeta di Juniper Creek, Roman Grant e di una delle sue mogli, Adaleen.\nSubito dopo la scoperta della malattia di Barb, si trasferisce dal compound a Salt Lake City per aiutare la famiglia Henrickson con la cura dei figli.\nPresto per\u00f2 smette di essere semplicemente la baby sitter, e si innamora, corrisposta, di Bill. Diventa cos\u00ec la sua seconda moglie, aprendo la famiglia alla poligamia.\nNicki e Bill hanno due figli, Wayne e Raimond.\nNicki ha sempre vissuto nel compound, e non ne ha dimenticato le regole e lo stile di vita. \u00c8 dolce e garbata, ma allo stesso tempo maliziosa e insofferente.\nDa un lato non riesce ad accettare lo stile di vita della citt\u00e0, che porta le donne a lavorare al posto di badare ai figli o a vestirsi come ballerine, dall'altro ne \u00e8 terribilmente attratta, tanto da arrivare ad avere una mania ossessivo-compulsiva per lo shopping che le causer\u00e0 migliaia di dollari in debiti.\nNon sopporta n\u00e9 la frivola vitalit\u00e0 di Marge n\u00e9 le aspirazioni di successo di Barb, ma cerca di lavorare per il benessere della famiglia.\n Margene Heffman \u00e8 cresciuta con la madre in un piccolo villaggio del Colorado.\nDopo essersi trasferita a Salt Lake City, Margene ottiene il diploma di scuola superiore e trova lavoro come rappresentante del servizio clienti all'Home Plus di Bill.\nBill si accorge per\u00f2 che quello non \u00e8 il lavoro che fa per lei, e l'assume allora come baby sitter.\nMarge gradualmente si innamora di Bill e della famiglia, trovando in essa la stabilit\u00e0 e l'amore che lei non aveva mai provato nella sua. Bill, Barb e Nicki la accolgono come terza moglie.\nMarge e Bill hanno due figli piccoli, Aaron e Lester.\nMarge dimostra spesso di essere la pi\u00f9 giovane tra le mogli, sia per l'inesperienza nel vivere rapporti con la famiglia, o nel gestire la casa e i figli, sia nei troppi contatti esterni che mettono a rischio il segreto degli Henrickson.\nLe sue altre due mogli a volte le fanno pesare queste leggerezze, gelose anche della vitalit\u00e0 e della passione che dimostra verso Bill, ma insieme cercano di migliorarsi.\nMarge \u00e8 combattuta tra l'accettare il sentimento che la attira verso questa grande famiglia e i suoi principi morali, e la sua vecchia vita da ragazza, libera invece da ogni costrizione."}
{"id": "1256381", "revid": "125839343", "url": "https://it.wikipedia.org/wiki?curid=1256381", "title": "Adelsried", "text": "Adelsried \u00e8 un comune tedesco di abitanti, sito nel \"Land\" della Baviera."}
{"id": "1256383", "revid": "767487", "url": "https://it.wikipedia.org/wiki?curid=1256383", "title": "Rhythm e blues", "text": "Rhythm e blues (\"Blue Rhythm\") \u00e8 un film del 1931 diretto da Burt Gillett. \u00c8 un cortometraggio animato della serie \"Mickey Mouse\", prodotto dalla Walt Disney Productions e uscito negli Stati Uniti il 18 agosto 1931, distribuito dalla Columbia Pictures. Il cartone animato, con protagonista Topolino, raffigura una performance multiforme di \"Saint Louis Blues\" di W. C. Handy.\nTrama.\nTopolino apre il concerto suonando un interludio classico al pianoforte. Ben presto passa ad una versione ragtime di \"Saint Louis Blues\". Minni avanza sul palco e canta il primo verso accompagnata da Topolino. Presto una band invisibile prende il sopravvento sull'accompagnamento e Topolino si unisce a Minni, danzando e cantando scat.\nMentre Topolino e Minni escono dal palco, il sipario si alza per rivelare la band - Pluto (in una rara apparizione antropomorfa) al trombone, due capre ai violini, un terrier scozzese al sousafono, un maiale alla cornetta, Clarabella al contrabbasso, due bassotti ai sassofoni e Orazio Cavezza alle percussioni e allo xilofono; Topolino riappare sul palco per dirigere. Dopo diverse interruzioni, Topolino suona un clarinetto e fa una parodia del capobanda jazz Ted Lewis.\nMentre la band suona le ultime note del finale, i musicisti saltano tutti insieme sul palco e lo fanno crollare. Riemergono poi dalle macerie per urlare uno \"Yeah!\" finale al pubblico.\nEdizioni home video.\nDVD.\nIl cortometraggio \u00e8 incluso nel DVD \"Walt Disney Treasures: Topolino in bianco e nero\"."}
{"id": "1256384", "revid": "124073105", "url": "https://it.wikipedia.org/wiki?curid=1256384", "title": "Rettangolo aureo", "text": "Il rettangolo aureo \u00e8 un rettangolo le cui proporzioni sono basate sulla proporzione aurea. Ci\u00f2 significa che il rapporto fra il lato \"maggiore\" e quello \"minore\", a : b, \u00e8 identico a quello fra il lato minore e il segmento ottenuto sottraendo quest'ultimo dal lato maggiore b : a-b (il che implica che entrambi i rapporti siano \"1,618\").\nLa particolarit\u00e0 saliente \u00e8 la sua facile replicabilit\u00e0: difatti, basta disegnarvi all'interno un quadrato basato sul lato minore, o altres\u00ec, all'esterno, basato sul lato maggiore, s\u00ec da ottenere col semplice compasso un altro rettangolo, minore o maggiore, anch'esso di proporzioni \"auree\".\nLe sue particolarit\u00e0, nonch\u00e9 l'alone che gi\u00e0 risiedeva attorno alla proporzione aurea, sulla quale \u00e8 basato, l'hanno fatto considerare nei secoli un canone di bellezza assoluto; non sono mancate nell'800 persino indagini psicologiche volte ad avvalorare tale tesi, e nonostante successive verifiche l'abbiano del tutto privata di valore scientifico ancora oggi \u00e8 diffusa l'idea che il rettangolo aureo sia il \"rettangolo pi\u00f9 bello\".\nCostruzioni e approssimazioni geometriche.\nCostruzione con riga e compasso.\n Il procedimento di costruzione del rettangolo aureo con il solo ausilio di riga e compasso \u00e8 stato presentato per la prima volta da Euclide nella proposizione 2.11 degli \"elementi\".\nSi costruisce dapprima un quadrato, il cui lato corrisponder\u00e0 al lato minore del rettangolo. Si trova poi il punto medio di un lato e si punta su di esso un compasso con apertura sino a un vertice non adiacente del quadrato. Il punto nel quale la circonferenza cos\u00ec determinata interseca il prolungamento del lato determina il secondo estremo del lato maggiore del rettangolo.\nLa dimostrazione \u00e8 veloce:\nConsiderando 1 il lato del quadrato, l'apertura del compasso che punta nel punto medio risulta, applicando il teorema di Pitagora:\nConsiderando che il segmento di tale lunghezza va aggiunto ad una porzione pari a \u00bd del lato, il lato maggiore costruito misurer\u00e0 complessivamente:\n Il rettangolo aureo pu\u00f2 essere ricavato anche all'interno del perimetro del quadrato, con un metodo che ricalca quello usato per dividere un segmento in proporzione aurea:\nIl rettangolo di maggiori dimensioni cos\u00ec ottenuto \u00e8 un \"rettangolo aureo\", che sta in proporzione 1/\u03c6 al quadrato iniziale, mentre il pi\u00f9 piccolo ricavato \u00e8 uguale alla somma di tutti i rettangoli aurei ricavabili all'interno del principale (\"vedi oltre\").\nCalcolo algebrico del rapporto.\nConsiderando sempre 1 il lato maggiore (a), in comune col quadrato il lato minore, per quanto nella figura e nel testo in prefazione, ha misura:\nCostruzione attraverso piegature di un foglio.\nEsiste un modo elegante per ottenere un rettangolo aureo da un rettangolo qualsiasi, attraverso successive piegature di un foglio di carta.\nCome mostrato da Corrado Falcolini, il numero di piegature richieste \u00e8 in questo caso pari solo a 3. Il rettangolo aureo ottenuto ha per lato maggiore lo stesso della figura originaria mentre il lato minore \u00e8 ottenuto accorciando quello originario.\nApprossimazione mediante la successione di Fibonacci.\nUn modo alternativo per costruire un rettangolo dalle proporzioni auree \u00e8 quello di accostare in successione quadrati che abbiano per lati i valori della successione di Fibonacci: 1, 1, 2, 3, 5, 8...\nIn questo modo si creer\u00e0 una successione di rettangoli sempre pi\u00f9 vicini a quello aureo, ma \u00e8 bene precisare che sar\u00e0 sempre una approssimazione che non diventer\u00e0 mai esatta poich\u00e9 il rapporto aureo \u00e8 un numero irrazionale, il che fa dei lati del rettangolo in esame due grandezze \"incommensurabili\" per le quali, cio\u00e8, non esiste un sottomultiplo comune; come si vede dall'immagine, il procedimento dei quadrati di Fibonacci crea invece lati sempre esprimibili tramite numeri interi, il che significa che il loro rapporto sar\u00e0 sempre un numero razionale.\nParticolarit\u00e0 geometriche.\n Dalla propriet\u00e0 del rettangolo aureo di potersi \"rigenerare\" infinite volte, deriva la possibilit\u00e0 di creare al suo interno una successione infinita di quadrati e quindi una spirale, detta \"spirale di Fibonacci\", in grado di approssimare la spirale aurea.\n Spesso, per imprecisione, si \u00e8 portati a scambiare detta spirale con l'autentica spirale aurea, ma si tratta di un errore: la \"spirale di Fibonacci\", infatti, \u00e8 data dall'unione di un'infinit\u00e0 di quarti di circonferenza, mente la vera \"spirale aurea\" \u00e8 un particolare tipo di spirale logaritmica, che si sovrappone soltanto parzialmente a quella di Fibonacci. Il grado di approssimazione, per\u00f2, \u00e8 talmente buono da notarsi difficilmente a occhio la differenza tra le due.\nCi\u00f2 che, comunque, hanno in comune entrambe le spirali \u00e8 il fatto di avvitarsi asintoticamente verso l'incrocio tra le diagonali che possono essere ricavate all'interno dei rettangoli aurei; punto di incontro che \u00e8 stato chiamato da Clifford A. Pickover l'\"occhio di Dio\"., proprio per il fatto che tutto sembra vertere attorno a questo punto, dalle spirali alle diagonali e alla sequenza di quadrati. Interessante notare, poi, come non soltanto le \"diagonali\" vere e proprie si intreccino in questo particolare punto del rettangolo aureo, ma anche altre \"rette\" colleganti ulteriori punti notevoli di questo vorticoso accentramento.\nIn geometria solida, il rettangolo aureo \u00e8 presente in due solidi platonici, anch'essi legati alla sezione aurea:\nRelazioni interne.\nAll'interno di un rettangolo aureo possono ricavarsi una infinit\u00e0 di figure identiche legate tra loro in maniera sorprendente da relazioni strettissime con il numero aureo e le sue particolarit\u00e0 algebriche.\nSe consideriamo 1 la misura del lato minore del rettangolo aureo, quella del lato maggiore sar\u00e0 \u03c6; l'\"area\" complessiva del rettangolo risulter\u00e0 quindi:\novvero il \"numero aureo\", mentre l'area del quadrato costruito al suo interno, sul \"lato minore\", sar\u00e0 1, e il loro rapporto \u00e8 quindi sempre pari a \u03c6; il rapporto fra l'area del suddetto quadrato e quella del rettangolo aureo di completamento contestualmente creato, il cui lato minore misura \u03c6 - 1, sar\u00e0 quindi:\nDa ci\u00f2 si ottiene che il rapporto fra due rettangoli aurei consecutivi nella successione \u00e8 \u03c62, cosa che vale peraltro anche per i rispettivi quadrati. Iterando il procedimento si ottiene che:\n Osservando le precedenti figure si capisce facilmente che la somma infinita di tutti i quadrati ricavabili, pari al rettangolo aureo stesso, \u00e8 data dalla serie geometrica:\nla cui somma \u00e8:\nQuesto risultato va interpretato come rapporto tra l'area totale e quella, considerata unitaria, del quadrato costruito sul lato minore del rettangolo aureo. Tale area \u00e8 quella del quadrato costruibile sul \"lato maggiore\"; difatti disponendo adeguatamente tutti i rettangoli aurei si pu\u00f2 ottenere un quadrato, come si vede nella figura a lato.\nDalla figura si evince anche che considerando solo la somma di tutti i rettangoli aurei \"interni\", l'area totale \u00e8 pari invece al quadrato costruibile sul lato \"lato minore\" del rettangolo aureo preso in considerazione; infine \u00e8 possibile dire che dato un rettangolo aureo, sommando a questo tutti i suoi rettangoli interni (con cui costituisce un'area pari al gi\u00e0 citato quadrato) e tutti i quadrati, sempre interni, l'area complessiva che si ottiene \u00e8 quello del rettangolo aureo ad esso maggiore, procedendo ora non verso l'interno ma verso l'esterno della successione di figure.\nVenendo ora ai \"perimetri\", il perimetro di un rettangolo aureo vale 2\u03c62\nmentre rispetto a questo il perimetro del rettangolo appena pi\u00f9 interno vale:\nIl rapporto fra due perimetri consecutivi \u00e8 quindi esattamente \u03c6 (identica relazione vi \u00e8 tra i perimetri dei rispettivi quadrati); siamo cos\u00ec di fronte questa volta a una successione del tipo:\nla cui somma applicando il procedimento gi\u00e0 visto \u00e8\nLa somma di tutti i suddetti perimetri \u00e8 quindi pari al perimetro del rettangolo aureo ottenuto spostandosi due volte verso l'esterno nella solita successione.\nIl rettangolo pi\u00f9 bello.\nLa sezione aurea \u00e8 da sempre stata ritenuta un rapporto dotato di grande armonia, capace di conferire intrinsecamente bellezza alle figure, e fra tutte le sue applicazioni geometriche il rettangolo aureo \u00e8 senz'altro il poligono che ha ereditato maggiormente tale fama. \nA torto o a ragione, si \u00e8 ritenuto che fin dall'antichit\u00e0 sia stato usato nella costruzione di importanti edifici per conferire loro una particolare armonia; tali convinzioni non hanno per\u00f2 mancato di suscitare tra gli studiosi perplessit\u00e0 e a volte anche lunghe polemiche.\nForse, la diatriba pi\u00f9 avvincente in merito, \u00e8 quella che vede al centro il Partenone di Atene: molti studiosi sostengono, per esempio, che la facciata possa essere interamente inquadrata in un ideale rettangolo aureo e a conferma di ci\u00f2 vi sarebbero anche buona parte dei fregi, a loro volta basati su proporzioni interne e distanze che spesso sarebbero tra loro nello stesso particolare rapporto. Vi \u00e8 per\u00f2 anche una nutrita schiera di critici, che ritengono tale convinzione frutto di arb\u00ectri, imprecisioni e autoconvincimento. Viene ad esempio contestato il modo in cui cambiano le misure da fonte a fonte, in relazione ai punti presi in considerazione, per farli quadrare con la suesposta tesi, a volte omettendo o includendo il basamento, altre ritagliando gli elementi \"marginali\" dell'architettura; oppure si sottolinea come spesso le considerazioni vengano fatte non su dati reali, ma ricavando i disegni direttamente da foto o immagini prese in diverse angolature.\nSi pu\u00f2 anche rilevare che le prime testimonianze scritte sulla sezione aurea e sulla costruzione del rettangolo aureo sono contenute negli \"Elementi\" di Euclide (circa 300 a.C.), mentre la costruzione del Partenone risale al V secolo (termin\u00f2 intorno al 438 a.C.), quindi pi\u00f9 di cento anni prima, anche se ci\u00f2 non toglie che ben prima di Euclide altri matematici e artisti ne fossero comunque a conoscenza; \nQuanto alla facciata del \"Palazzo di Vetro\", ovvero la sede centrale delle Nazioni Unite, che diverse fonti portano come ulteriore esempio, questa volta moderno, di applicazione della sezione aurea in architettura, \u00e8 facile arrivare ad una conclusione negativa. Il palazzo \u00e8 infatti alto 154 m e largo 87,5 m, quindi il rapporto fra le due dimensioni della facciata \u00e8 1,76: un rapporto che solo molto grossolanamente pu\u00f2 essere considerato vicino a phi e certo non permettere di annoverare tale edificio fra quelli basati sul rettangolo aureo.\nNell'arte pittorica addirittura i riscontri sarebbero ancora pi\u00f9 numerosi, specie nell'arte rinascimentale e soprattutto nei dipinti leonardeschi fra cui celeberrimo sarebbe il caso del \"San Gerolamo\" (la cui figura, omettendo il braccio, sarebbe compresa in un rettangolo aureo), nonch\u00e9 suoi diversi studi; non mancano anche esempi pi\u00f9 recenti specie nelle correnti pi\u00f9 astratte. In quest'ultimo caso vi \u00e8 da dire che alcuni artisti hanno espressamente ammesso di aver fatto un uso volontario, seppur sporadico, del rettangolo aureo nelle loro opere, per altri si tratta invece di pure congetture derivanti da misurazioni e talvolta considerando valide pure grossolane approssimazioni. Non si pu\u00f2 escludere un uso consapevole della sezione aurea da parte di Leonardo da Vinci: ricordiamo infatti che egli aveva disegnato alcune illustrazioni per l'opera di Luca Pacioli dedicata alla \"divina proporzione\". Altri studiosi hanno invece ipotizzato che nel caso di \"Leonardo\" l'eventuale presenza del rettangolo aureo sia dovuta alla reale presenza del rapporto aureo in alcune proporzioni del corpo umano, che il pittore riproduceva fedelmente.\nPer quanto riguarda alcune forme di uso corrente, le carte di pagamento (bancomat e carte di credito) e in generale i tesserini plastificati in formato \"badge\" (86x54mm) sono ottime approssimazioni di rettangoli aurei. L'arrotondamento per difetto al millimetro pari \u00e8 stato fissato per facilitarne la produzione standardizzata, sebbene la misura pi\u00f9 perfetta sarebbe stata 87,37x54 oppure 86x53,15.\nIl comune foglio A4 invece non \u00e8 in rapporto aureo, in quanto misura 210x297mm. Il rapporto tra i lati, con ottima approssimazione, vale formula_10. Si tratta di una scelta voluta: i rettangoli di questa forma hanno la propriet\u00e0 di essere simili a quelli ottenuti dimezzando il lato maggiore.\nUn'altra curiosit\u00e0 riguarda il calcio: nonostante le dimensioni regolamentari dei campi fissassero limiti minimi e massimi che comprendono il caso dei rettangoli aurei (da 64x103 a 68x110) la FIFA ha emesso qualche anno fa una raccomandazione a favore della misura di 68x105, che non \u00e8 in rapporto aureo.\nLe indagini psicologiche.\nLe indagini psicologiche sull'argomento e i dibattiti in merito nascono nell'800, grazie agli esperimenti di Theodor Fechner, pioniere della psicologia sperimentale, che tent\u00f2 di confermare sperimentalmente, come si credeva fermamente, la supposta superiorit\u00e0 estetica del rettangolo aureo attraverso una serie di indagini volte a dimostrarne la preferenza diffusa nell'uomo. L'indagine si svolse secondo tre tipologie metodologiche complementari.\nGli esiti furono pubblicati nel 1879 in un volume intitolato \"Vorschule der Aesthetik\" (Manuale di estetica); delle tre soltanto la prima indagine diede esito positivo, secondo le sue convinzioni, rilevando una preferenza del 35% per il rettangolo aureo. Subito, per\u00f2, sorsero le prime contestazioni sia sulla correttezza del metodo seguito, sia, soprattutto, sull'oscurit\u00e0 procedurale del primo esperimento.\nFechner aveva mostrato a 347 persone una disposizione di 10 rettangoli di uguale area con il rapporto tra i lati in ordine crescente (da 1:1 - quindi un quadrato - a 1:2,5), di cui il rettangolo aureo occupava la settima posizione, chiedendo poi quale giudicassero pi\u00f9 gradevole, consentendo in caso di incertezza anche scelte multiple, che andavano a influire frazionalmente sul risultato.\nLe prime critiche sorsero su tre ordini di osservazioni circa la metodologia con cui venne svolto l'esperimento:\nGli esperimenti di Fechner, sebbene soltanto uno avesse dato l'esito da lui sperato, aprirono in risposta un filone di indagini psicologiche perdurato tutto il '900, nelle quali la preferenza per la sezione aurea si dimostr\u00f2 sempre pi\u00f9 una chimera, fino a trovare definitiva conclusione negativa nell'ultimo decennio del secolo."}
{"id": "1256385", "revid": "59975", "url": "https://it.wikipedia.org/wiki?curid=1256385", "title": "Hard Rock Caf\u00e9", "text": ""}
{"id": "1256387", "revid": "767487", "url": "https://it.wikipedia.org/wiki?curid=1256387", "title": "Adelshofen (F\u00fcrstenfeldbruck)", "text": "Adelshofen \u00e8 un comune tedesco di 1.589 abitanti, situato nel land della Baviera."}
{"id": "1256388", "revid": "287204", "url": "https://it.wikipedia.org/wiki?curid=1256388", "title": "Vuelta a Espa\u00f1a 2004", "text": "La Vuelta a Espa\u00f1a 2004, cinquantanovesima edizione della corsa, si svolse in ventuno tappe dal 4 al 26 settembre 2004, per un percorso totale di 3 030,5\u00a0km. Fu vinta dallo spagnolo Roberto Heras che termin\u00f2 la gara in 77h42'46\".\nSquadre e corridori partecipanti.\nLe 21 squadre partecipanti alla gara furono:"}
{"id": "1256389", "revid": "767487", "url": "https://it.wikipedia.org/wiki?curid=1256389", "title": "Adelzhausen", "text": "Adelzhausen \u00e8 un comune tedesco che fa parte del circondario di Aichach-Friedberg, situato nel land della Baviera."}
{"id": "1256390", "revid": "110157", "url": "https://it.wikipedia.org/wiki?curid=1256390", "title": "Adlkofen", "text": "Adlkofen \u00e8 un comune tedesco di 3.885 abitanti, situato nel land della Baviera."}
{"id": "1256391", "revid": "287204", "url": "https://it.wikipedia.org/wiki?curid=1256391", "title": "Georges Jobe", "text": ""}
{"id": "1256392", "revid": "767487", "url": "https://it.wikipedia.org/wiki?curid=1256392", "title": "Affing", "text": "Affing \u00e8 un comune tedesco che fa parte del circondario di Aichach-Friedberg, situato nel land della Baviera."}
{"id": "1256394", "revid": "767487", "url": "https://it.wikipedia.org/wiki?curid=1256394", "title": "Topolino pescatore di frodo", "text": "Topolino pescatore di frodo (\"Fishin' Around\"), conosciuto in Italia col titolo della riedizione Gita a pesca o Topolino pesca guai, \u00e8 il titolo di un cortometraggio di Topolino del 1931.\nUsc\u00ec il 14 settembre 1931.\nTrama.\nTopolino va a pescare con Pluto nello stagno. Sbatte in un cartello con scritto \"Divieto di pesca\" ma se ne infischia, lo getta via e comincia a pescare. Dopo alcuni insuccessi sembra che Topolino riesca a prendere qualcosa, ma proprio in quel momento giunge la polizia..."}
{"id": "1256395", "revid": "767487", "url": "https://it.wikipedia.org/wiki?curid=1256395", "title": "Aham", "text": "Aham \u00e8 un comune tedesco di 1.902 abitanti, situato nel land della Baviera."}
{"id": "1256400", "revid": "767487", "url": "https://it.wikipedia.org/wiki?curid=1256400", "title": "Aholfing", "text": "Aholfing \u00e8 un comune tedesco di 1.754 abitanti, situato nel land della Baviera."}
{"id": "1256404", "revid": "767487", "url": "https://it.wikipedia.org/wiki?curid=1256404", "title": "Aholming", "text": "Aholming \u00e8 un comune tedesco di 2.268 abitanti, situato nel land della Baviera."}
{"id": "1256405", "revid": "110157", "url": "https://it.wikipedia.org/wiki?curid=1256405", "title": "Ahorn (Baviera)", "text": "Ahorn \u00e8 un comune tedesco di 4.461 abitanti, situato nel land della Baviera."}
{"id": "1256406", "revid": "767487", "url": "https://it.wikipedia.org/wiki?curid=1256406", "title": "Ahorntal", "text": "Ahorntal \u00e8 un comune tedesco di 2.233 abitanti, situato nel land della Baviera."}
{"id": "1256407", "revid": "767487", "url": "https://it.wikipedia.org/wiki?curid=1256407", "title": "Aicha vorm Wald", "text": "Aicha vorm Wald \u00e8 un comune tedesco di 2.461 abitanti, situato nel land della Baviera."}
{"id": "1256408", "revid": "36426", "url": "https://it.wikipedia.org/wiki?curid=1256408", "title": "Cupole", "text": ""}
{"id": "1256409", "revid": "125839709", "url": "https://it.wikipedia.org/wiki?curid=1256409", "title": "Aichach", "text": "Aichach (in bavarese \"Oacha\") \u00e8 una citt\u00e0 tedesca capoluogo del circondario di Aichach-Friedberg, nel \"Land\" della Baviera.\nConta abitanti."}
{"id": "1256411", "revid": "1543377", "url": "https://it.wikipedia.org/wiki?curid=1256411", "title": "Laghi e dighe del Canton Ticino", "text": "Lista dei laghi e delle dighe del Canton Ticino.\nLaghi artificiali e dighe.\nNome diga - Altezza - Anno di costruzione - Volume - Nome lago artificiale"}
{"id": "1256412", "revid": "110157", "url": "https://it.wikipedia.org/wiki?curid=1256412", "title": "Aichen", "text": "Aichen \u00e8 un comune tedesco di 1.163 abitanti, situato nel land della Baviera."}
{"id": "1256414", "revid": "767487", "url": "https://it.wikipedia.org/wiki?curid=1256414", "title": "Aidenbach", "text": "Aidenbach \u00e8 un comune tedesco di 3.127 abitanti, situato nel land della Baviera."}
{"id": "1256416", "revid": "767487", "url": "https://it.wikipedia.org/wiki?curid=1256416", "title": "Topolino impresario di radiofonia", "text": "Topolino impresario di radiofonia (\"The Barnyard Broadcast\") \u00e8 il titolo di un cortometraggio di Topolino del 1931.\nTrama.\nTopolino \u00e8 direttore di un complesso della sua fattoria di cui va veramente fiero. Infatti grazie ad un apparecchio di registrazione, egli riesce a registrare i vari pezzi che suonano Orazio, Clarabella Cow e Minni e a farli sentire a tutti tramite la radio.Ma un gruppo di dolci gattini \u00e8 in agguato e Topolino, pur di non interrompere la trasmissione, fa s\u00ec che i gattini combinino guai e alla fine terminer\u00e0 la sua audizione con tutti gli strumenti musicali distrutti."}
{"id": "1256417", "revid": "114113218", "url": "https://it.wikipedia.org/wiki?curid=1256417", "title": "Aidhausen", "text": "Aidhausen \u00e8 un comune tedesco di abitanti, situato nel \"Land\" della Baviera."}
{"id": "1256418", "revid": "110157", "url": "https://it.wikipedia.org/wiki?curid=1256418", "title": "Aiglsbach", "text": "Aiglsbach \u00e8 un comune tedesco di 1.647 abitanti, situato nel land della Baviera."}
{"id": "1256420", "revid": "110157", "url": "https://it.wikipedia.org/wiki?curid=1256420", "title": "Aindling", "text": "Aindling \u00e8 un comune tedesco che fa parte del circondario di Aichach-Friedberg, situato nel land della Baviera."}
{"id": "1256421", "revid": "767487", "url": "https://it.wikipedia.org/wiki?curid=1256421", "title": "Ainring", "text": "Ainring \u00e8 un comune tedesco situato nel \"land\" della Baviera, fa parte del circondario del Berchtesgadener Land."}
{"id": "1256422", "revid": "110157", "url": "https://it.wikipedia.org/wiki?curid=1256422", "title": "Aislingen", "text": "Aislingen \u00e8 un comune tedesco di 1.395 abitanti, situato nel land della Baviera."}
{"id": "1256423", "revid": "36426", "url": "https://it.wikipedia.org/wiki?curid=1256423", "title": "Corrado degli Aleramici", "text": ""}
{"id": "1256425", "revid": "767487", "url": "https://it.wikipedia.org/wiki?curid=1256425", "title": "Aiterhofen", "text": "Aiterhofen \u00e8 un comune tedesco di 3.465 abitanti, situato nel land della Baviera gemellato con il comune abruzzese di Montefino fin dal 2 Ottobre 2003."}
{"id": "1256427", "revid": "110157", "url": "https://it.wikipedia.org/wiki?curid=1256427", "title": "Aitrang", "text": "Aitrang \u00e8 un comune tedesco di 2.035 abitanti, situato nel land della Baviera."}
{"id": "1256428", "revid": "110157", "url": "https://it.wikipedia.org/wiki?curid=1256428", "title": "Albaching", "text": "Albaching \u00e8 un comune tedesco di 1.584 abitanti, situato nel land della Baviera."}
{"id": "1256429", "revid": "110157", "url": "https://it.wikipedia.org/wiki?curid=1256429", "title": "Albertshofen", "text": "Albertshofen \u00e8 un comune tedesco di 2.017 abitanti, situato nel land della Baviera."}
{"id": "1256430", "revid": "767487", "url": "https://it.wikipedia.org/wiki?curid=1256430", "title": "Aldersbach", "text": "Aldersbach \u00e8 un comune tedesco di 4.308 abitanti, situato nel land della Baviera."}
{"id": "1256433", "revid": "110157", "url": "https://it.wikipedia.org/wiki?curid=1256433", "title": "Alerheim", "text": "Alerheim \u00e8 un comune tedesco di 1.697 abitanti, situato nel land della Baviera."}
{"id": "1256436", "revid": "81195", "url": "https://it.wikipedia.org/wiki?curid=1256436", "title": "Parti per bilione", "text": ""}
{"id": "1256437", "revid": "767487", "url": "https://it.wikipedia.org/wiki?curid=1256437", "title": "Alesheim", "text": "Alesheim \u00e8 un comune tedesco di 1.020 abitanti, situato nel land della Baviera."}
{"id": "1256439", "revid": "767487", "url": "https://it.wikipedia.org/wiki?curid=1256439", "title": "Aletshausen", "text": "Aletshausen \u00e8 un comune tedesco di 1.133 abitanti, situato nel land della Baviera."}
{"id": "1256442", "revid": "118458588", "url": "https://it.wikipedia.org/wiki?curid=1256442", "title": "Allersberg", "text": "Allersberg \u00e8 un comune-mercato di abitanti, situato nel \"Land\" tedesco della Baviera."}
{"id": "1256443", "revid": "93556", "url": "https://it.wikipedia.org/wiki?curid=1256443", "title": "Campionato italiano di calcio da tavolo 1985", "text": "L'undicesimo campionato italiano di Subbuteo agonistico (calcio da tavolo) venne organizzano dalla F.I.C.M.S. ad Arenzano nel 1985. La gara fu suddivisa nella categoria \"Seniores\" e nella categoria \"Juniores\". Quest'ultima \u00e8 riservata ai giocatori \"Under16\".\nRisultati.\nCategoria Seniores.\nFinali.\nFinale 7\u00ba/8\u00ba posto\nGiuseppe Ogno - Adriano Potecchi 2-0\nFinale 5\u00ba/6\u00ba posto \nMarco Santachiara - Edoardo Bellotto 1-4\nFinale 3\u00ba/4\u00ba posto\nMarco Baj - Stefano De Francesco 3-2\nFinale 1\u00ba/2\u00ba posto\nDavide Massino - Renzo Frignani 2-1\nCategoria Juniores.\nFinali.\nFinale 7\u00ba/8\u00ba posto\nGiuseppe Di Censi - Simone Motola 2-0\"ff\"\nFinale 5\u00ba/6\u00ba posto\nAntonello Damarco - Andrea Catalani 3-5 d.c.p.\nFinale 3\u00ba/4\u00ba posto\nMassimo Firpo - Brian Benvenuto 2-1\nFinale 1\u00ba/2\u00ba posto\nGiovanni Lazzara - Mario Baglietto 2-1"}
{"id": "1256444", "revid": "110157", "url": "https://it.wikipedia.org/wiki?curid=1256444", "title": "Allershausen", "text": " \nAllershausen \u00e8 un comune tedesco di 5.015 abitanti, situato nel land della Baviera."}
{"id": "1256445", "revid": "834", "url": "https://it.wikipedia.org/wiki?curid=1256445", "title": "Oliver Oscar Oken", "text": ""}
{"id": "1256448", "revid": "767487", "url": "https://it.wikipedia.org/wiki?curid=1256448", "title": "Alling", "text": "Alling \u00e8 un comune tedesco di 3.485 abitanti, situato nel land della Baviera."}
{"id": "1256450", "revid": "125839360", "url": "https://it.wikipedia.org/wiki?curid=1256450", "title": "Allmannshofen", "text": "Allmannshofen \u00e8 un comune tedesco di abitanti, sito nel \"Land\" della Baviera."}
{"id": "1256451", "revid": "486946", "url": "https://it.wikipedia.org/wiki?curid=1256451", "title": "OOO", "text": ""}
{"id": "1256452", "revid": "110157", "url": "https://it.wikipedia.org/wiki?curid=1256452", "title": "Altdorf (Baviera)", "text": "Altdorf \u00e8 un comune tedesco di 11.201 abitanti, situato nel land della Baviera."}
{"id": "1256453", "revid": "767487", "url": "https://it.wikipedia.org/wiki?curid=1256453", "title": "Topolino salta il pranzo", "text": "Topolino salta il pranzo (\"The Beach Party\"), anche conosciuto col titolo Party sulla spiaggia, \u00e8 un film del 1931 diretto da Burt Gillett. \u00c8 un cortometraggio animato della serie \"Mickey Mouse\", prodotto dalla Walt Disney Productions e uscito negli Stati Uniti il 4 novembre 1931, distribuito dalla Columbia Pictures.\nTrama.\nTopolino e i suoi amici stanno passando una divertente giornata in spiaggia. Mentre Topolino, Orazio Cavezza e Clarabella nuotano in mare, o almeno ci provano, Minni prepara un picnic. Nel frattempo, Pluto scopre perch\u00e9 non si dovrebbe inseguire un granchio. Poi tutti si riuniscono per il pranzo. Topolino lancia a Pluto una fila di salsicce che finisce in mare. Lui ci si tuffa, ma riemerge con in bocca un tentacolo di un polpo arrabbiato, che si schianta contro il picnic. Tutti uniscono le forze per combattere il polpo, e Topolino riesce finalmente a rispedirlo in mare gettandogli un'ancora come un lazo.\nEdizioni home video.\nDVD.\nIl cortometraggio \u00e8 incluso nel DVD \"Walt Disney Treasures: Pluto, la collezione completa - Vol. 1\"."}
{"id": "1256454", "revid": "2091899", "url": "https://it.wikipedia.org/wiki?curid=1256454", "title": "Altdorf bei N\u00fcrnberg", "text": "Altdorf bei N\u00fcrnberg \u00e8 una citt\u00e0 tedesca di abitanti nel land della Baviera. L'espressione \"bei N\u00fcrnberg\" significa \"vicino a Norimberga\" ed \u00e8 stata apposta al nome per distinguerla da altre localit\u00e0 che si chiamano \"Altdorf\".\nStoria.\nIl nome \"Altdorf\" \u00e8 citato per la prima volta in un documento del 1129. Nel 1504 Altdorf fu conquistata da Norimberga, una libera citt\u00e0 imperiale. Nel 1575 il governo di Norimberga fond\u00f2 ad Altdorf un'accademia (\"Hochschule\") affinch\u00e9 ai futuri teologi di Norimberga fosse impartito un insegnamento luterano in senso melantoniano e si evitasse che frequentassero, come si verificava allora, le Universit\u00e0 di Jena e Wittenberg. Ai corsi di teologia furono associati un corso di medicina e corsi di diritto.; questi ultimi furono affidati inizialmente a Hugues Doneau e a Hubert van Giffen, a cui successe Scipione Gentili. Nel 1622 l'accademia divenne universit\u00e0, la quale fu attiva fino al 1809. Tra gli ex alunni dell'Universit\u00e0 di Altdorf si ricordano il condottiero Albrecht von Wallenstein e il filosofo e matematico Gottfried Leibniz. Dal 1576 vi insegn\u00f2 matematica per alcuni anni Johann Richter. Vi nacque la pittrice Dora Hitz (1856-1924).\nInfrastrutture e trasporti.\n\u00c8 capolinea della linea S2 della S-Bahn di Norimberga."}
{"id": "1256455", "revid": "767487", "url": "https://it.wikipedia.org/wiki?curid=1256455", "title": "Alteglofsheim", "text": "Alteglofsheim \u00e8 un comune tedesco di 3.199 abitanti, situato nel land della Baviera."}
{"id": "1256457", "revid": "110157", "url": "https://it.wikipedia.org/wiki?curid=1256457", "title": "Altenbuch", "text": "Altenbuch \u00e8 un comune tedesco di 1.278 abitanti, situato nel land della Baviera."}
{"id": "1256459", "revid": "110157", "url": "https://it.wikipedia.org/wiki?curid=1256459", "title": "Altendorf (Alto Palatinato)", "text": "Altendorf \u00e8 un comune tedesco di 951 abitanti, situato nel land della Baviera."}
{"id": "1256460", "revid": "767487", "url": "https://it.wikipedia.org/wiki?curid=1256460", "title": "Rollercar - Sessanta secondi e vai!", "text": "Rollercar - Sessanta secondi e vai! \u00e8 un cult movie d'azione del 1974, diretto, scritto e interpretato da H. B. Halicki. Il film \u00e8 stato elevato a \"cult\" negli Stati Uniti, dove ne \u00e8 stato diretto un remake nel 2000, intitolato \"Fuori in 60 secondi\". Visto il successo di questa pellicola, nel 1982 il regista Halicki ne diresse un s\u00e9guito, inedito in Italia ed intitolato \"The Junkman\".\nTrama.\nL'assicuratore Maindrian Pace ed il suo team conducono una doppia vita: in una sono onesti uomini d'affari, nell'altra spericolati ladri d'auto. Nascono problemi solo quando un signore della droga sudamericano paga Pace affinch\u00e9 rubi 48 auto per conto suo; l'ultima auto che devono rubare \u00e8 una Ford Mustang del 1973. Pace si prepara ad effettuare il furto dell'auto, chiamata in codice \"Eleanor\", a Long Beach, ma non sa che il suo socio ha avvertito la polizia come vendetta in seguito ad un litigio tra loro: ci\u00f2 porter\u00e0 Pace ad un inseguimento che attraverser\u00e0 cinque citt\u00e0 per condurlo alla fuga."}
{"id": "1256462", "revid": "864763", "url": "https://it.wikipedia.org/wiki?curid=1256462", "title": "Altendorf (Alta Franconia)", "text": "Altendorf \u00e8 un comune tedesco di 1.950 abitanti, situato nel land della Baviera."}
{"id": "1256463", "revid": "110157", "url": "https://it.wikipedia.org/wiki?curid=1256463", "title": "Altenkunstadt", "text": "Altenkunstadt \u00e8 un comune tedesco di 5.482 abitanti, situato nel land della Baviera."}
{"id": "1256466", "revid": "767487", "url": "https://it.wikipedia.org/wiki?curid=1256466", "title": "Altenmarkt an der Alz", "text": "Altenmarkt an der Alz \u00e8 un comune tedesco di 4.256 abitanti, situato nel land della Baviera, che, come dice il nome, si trova sulle rive del fiume Alz."}
{"id": "1256467", "revid": "1305772", "url": "https://it.wikipedia.org/wiki?curid=1256467", "title": "OPC", "text": ""}
{"id": "1256468", "revid": "110157", "url": "https://it.wikipedia.org/wiki?curid=1256468", "title": "Altenm\u00fcnster", "text": "Altenm\u00fcnster \u00e8 un comune tedesco di 3.793 abitanti, situato nel land della Baviera."}
{"id": "1256469", "revid": "416175", "url": "https://it.wikipedia.org/wiki?curid=1256469", "title": "Altenstadt (Alta Baviera)", "text": "Altenstadt \u00e8 un comune tedesco situato nel land della Baviera.\n\u00c8 il nucleo dell'attuale Schongau, fondata nel XIII secolo da un buon numero di residenti che si spostarono sulle rive del Lech per creare una nuova citt\u00e0.\nTestimonianza del suo passato \u00e8 la basilica minore di San Michele, che custodisce resti di affreschi medievali e significative sculture in stile romanico."}
{"id": "1256470", "revid": "767487", "url": "https://it.wikipedia.org/wiki?curid=1256470", "title": "Altenstadt (Svevia)", "text": "Altenstadt \u00e8 un comune tedesco di abitanti, situato nel land della Baviera."}
{"id": "1256471", "revid": "1048993", "url": "https://it.wikipedia.org/wiki?curid=1256471", "title": "Marcellite Garner", "text": ""}
{"id": "1256473", "revid": "767487", "url": "https://it.wikipedia.org/wiki?curid=1256473", "title": "Altenstadt an der Waldnaab", "text": "Altenstadt an der Waldnaab (nome ufficiale: \"Altenstadt a.d.Waldnaab\") \u00e8 un comune tedesco di 5.009 abitanti, situato nel land della Baviera."}
{"id": "1256474", "revid": "36426", "url": "https://it.wikipedia.org/wiki?curid=1256474", "title": "Filippo il Guercio", "text": ""}
{"id": "1256475", "revid": "767487", "url": "https://it.wikipedia.org/wiki?curid=1256475", "title": "Altenthann", "text": "Altenthann \u00e8 un comune tedesco di 1.567 abitanti, situato nel land della Baviera."}
{"id": "1256477", "revid": "108820129", "url": "https://it.wikipedia.org/wiki?curid=1256477", "title": "Altertheim", "text": "Altertheim \u00e8 un comune tedesco di 2.115 abitanti, situato nel land della Baviera."}
{"id": "1256479", "revid": "767487", "url": "https://it.wikipedia.org/wiki?curid=1256479", "title": "Altfraunhofen", "text": "Altfraunhofen \u00e8 un comune tedesco di 2.071 abitanti, situato nel land della Baviera."}
{"id": "1256482", "revid": "10125205", "url": "https://it.wikipedia.org/wiki?curid=1256482", "title": "Ivan il Grande", "text": ""}
{"id": "1256484", "revid": "767487", "url": "https://it.wikipedia.org/wiki?curid=1256484", "title": "Topolino giardiniere (film 1931)", "text": "Topolino giardiniere (\"Mickey Cuts Up\"), anche noto come Topolino, Minni e la primavera, \u00e8 un film del 1931 diretto da Burt Gillett. \u00c8 un cortometraggio animato della serie \"Mickey Mouse\", prodotto dalla Walt Disney Productions e uscito negli Stati Uniti il 30 novembre 1931, distribuito dalla Columbia Pictures.\nTrama.\nTopolino, aiutato da Pluto, fa del giardinaggio nel suo prato, mentre l\u00ec accanto Minni innaffia il suo giardino. Poi Topolino, per fare uno scherzo a Minni, entra nella sua casetta degli uccelli e finge di essere un uccellino, ma viene attaccato da un gatto. La casetta cade e Topolino ci rimane incastrato, facendo ridere Minni (che gli dice che sembra una tartaruga). Mentre i due suonano l'armonica e ballano, Pluto inizia a inseguire il gatto e, ancora legato al tosaerba, fa una serie di disastri nel prato e nella casa di Minni. I due animali alla fine arrivano in cucina, e Pluto rimane imprigionato tra piatti, teiere e bicchieri.\nDistribuzione.\nEdizione italiana.\nEsistono due edizioni italiane del corto. In DVD \u00e8 stata inclusa l'edizione originale, senza doppiaggio italiano. Quella trasmessa in TV \u00e8 invece doppiata in italiano, colorata al computer e presenta dei nuovi titoli di testa e di coda.\nEdizioni home video.\nDVD.\nIl cortometraggio \u00e8 incluso nel DVD \"Walt Disney Treasures: Topolino in bianco e nero\", senza doppiaggio italiano."}
{"id": "1256485", "revid": "466539", "url": "https://it.wikipedia.org/wiki?curid=1256485", "title": "Spiro Latsis", "text": "Biografia.\n\u00c8 il figlio di Errieta Tsoukala (\u0395\u03c1\u03c1\u03b9\u03ad\u03c4\u03b1 \u03a4\u03c3\u03bf\u03c5\u03ba\u03b1\u03bb\u03ac) e di Giannis Latsis, armatore greco che accumul\u00f2 una enorme ricchezza negli anni '70 e '80. Dopo la laurea conseguita presso la London School of Economics, si dedic\u00f2 con successo agli affari riuscendo ad incrementare il patrimonio del padre. Alla morte di quest'ultimo, nel 2003, prese le redini delle aziende di famiglia. Spiro Latsis \u00e8 il secondo uomo pi\u00f9 ricco del suo paese dopo Philip Niarchos, e 55\u00ba uomo pi\u00f9 ricco del mondo (secondo Forbes nel 2007) con un patrimonio di 11,4 miliardi di dollari.\nOpera attraverso la societ\u00e0 di famiglia, la \"EFG Bank European Financial Group\", un vasto conglomerato che possiede diverse attivit\u00e0, soprattutto bancarie. Possiede circa il 40% in \"EFG Eurobank Ergasias\", la filiale greca della sua banca svizzera \"EFG Group\", e pi\u00f9 del 30% della \"Hellenic Petroleum\", una delle maggiori compagnie petrolifere dei Balcani. Possiede anche la \"Paneuropean Oil and Industrial Holdings S.A.\" e \"PrivatAir\" (una compagnia aerea privata) e la \"Lamda Development\" (immobiliare).\nCome il padre, anche Spiros gode dei favori della regina Elisabetta II ed \u00e8 un grande amico di Jos\u00e9 Barroso, importante figura della Commissione europea, che pi\u00f9 volte ha invitato sul suo lussuosissimo yacht. Nell'aprile 2010 il quotidiano tedesco Bild lo accusava di aver ordito i fili della speculazione nelle borse europee in seguito alla dichiarazione di insolvenza sovrana del governo greco. Il titolo dell'articolo era alquanto ironico: \"Perch\u00e9 mai il danaro dei contribuenti tedeschi dovrebbe finire nelle tasche di un miliardario greco?\""}
{"id": "1256493", "revid": "1305772", "url": "https://it.wikipedia.org/wiki?curid=1256493", "title": "Antonio Sema", "text": "Biografia.\nFiglio del senatore comunista Paolo Sema (1915-2007), partigiano e fondatore dell'istituto \"Livio Saranz\", e nipote dell'omonimo Antonio Sema, fondatore e preside del liceo italiano di Pirano, fu un attivista del PCI.\nNegli anni della \"contestazione\", fu infermiere e dottore di ricerca in storia nell'universit\u00e0 di Milano, nonch\u00e9 professore di italiano e storia di scuola media e superiore a Paularo, Gemona e a Cividale del Friuli.\nI suoi studi storico-militari hanno riguardato in particolare la storia della prima guerra mondiale sul fronte dell'Isonzo, visto anche dalla parte austriaca, e gli aspetti sociali e culturali della vita in trincea e dell'impatto della guerra sulla popolazione civile, contribuendo ad una profonda revisione degli studi del settore. Ha dato inoltre un contributo determinante alla revisione dei musei di guerra del Trentino e del Friuli (v. bibliografia), alla catalogazione dei documenti e degli altri beni culturali del Museo de Henriquez. Personaggio molto noto nella vita culturale di Trieste, \u00e8 stato ricordato dal 2008 con il premio \"Antonio Sema\" dell'associazione \"\u00e8Storia\", che gestisce l'omonimo festival internazionale della storia a Gorizia, un concorso per la scuola con il patrocinio del Ministero dell'istruzione, dell'universit\u00e0 e della ricerca.\n\u00c8 stato membro del \"Centro interuniversitario di studi e ricerche storico-militari\" ed ha collaborato con diverse musei, centri di ricerca e riviste nell'ambito della storia militare (Museo della grande guerra di Gorizia, Civico museo di guerra per la pace \"Diego de Henriquez\" di Trieste, Centro Militare di Studi Strategici (\"CeMiSS\") del ministero della difesa, \"Istituto regionale per la cultura istriano-fiumano-dalmata\" di Trieste (\"IRCI\") e riviste \"Qualestoria\", \"Rivista di storia contemporanea\", \"Passato e presente\"). \u00c8 stato inoltre membro del comitato scientifico della rivista di geopolitica \"Limes\" (sulla quale ha pubblicato saggi sulle guerre nell'ex-Jugoslavia e in Iraq). Ha diretto la collana \"Le guerre. Storie di uomini, armi, atti di forza\" della Libreria editrice goriziana.\nOpere.\nArticoli su riviste e opere collettive (storia militare).\n1982:\n1986:\n1987:\n1989:\n1991:\n1992\n1994:\n1995:\n1997:\n1998:\n1999:\n2000:\n2001:\n2003:\n2010:\nArticoli su riviste e opere collettive (geopolitica).\n2002:"}
{"id": "1256495", "revid": "767487", "url": "https://it.wikipedia.org/wiki?curid=1256495", "title": "Gli orfani di Topolino", "text": "Gli orfani di Topolino (\"Mickey's Orphans\") \u00e8 un film del 1931 diretto da Burt Gillett. \u00c8 un cortometraggio animato della serie \"Mickey Mouse\", prodotto dalla Walt Disney Productions e uscito negli Stati Uniti il 9 dicembre 1931, distribuito dalla Columbia Pictures. Il cartone animato si svolge durante il periodo natalizio e ha per protagonisti Topolino, Minni e Pluto che raccolgono un gruppo di dirompenti gattini. Il film non \u00e8 stato doppiato in italiano.\nIl film venne nominato per l'Oscar al miglior cortometraggio d'animazione ai Premi Oscar 1932, anno d'inaugurazione del premio. Alla fine perse a favore di \"Fiori e alberi\", il primo film Disney a colori.\n\"Gli orfani di Topolino\" fu anche il primo cartone animato a tema natalizio. La Disney ne avrebbe poi prodotti altri come \"Buon Natale Topolino\" (1932), \"L'albero di Natale di Pluto\" (1952) e il \"Canto di Natale di Topolino\" (1983).\nTrama.\nUna figura incappucciata passa davanti a una chiesa (dove il coro sta cantando \"Silent Night\") in una notte nevosa portando un cesto coperto. La figura si avvicina alla casa di Topolino, nella quale Minni sta suonando \"Silent Night\" con un organo, mentre Topolino decora l'albero di Natale e Pluto dorme vicino al fuoco. La figura poi lascia il cesto sulla porta di casa di Topolino, suona il campanello e si allontana.\nPluto porta dentro il cesto e scopre che \u00e8 pieno di gattini, evidentemente orfani. Topolino e Minni sono dapprima affascinati dai gattini, ma essi presto dimostrano di essere un fastidio. Tuttavia, Topolino e Minni sono determinati a far sentire i gattini i benvenuti. Topolino lascia la stanza per un attimo e torna vestito da Babbo Natale con un sacco pieno di giocattoli. I gattini tirano fuori il contenuto, la cui maggior parte sono vari attrezzi di distruzione come seghe, martelli e armi giocattolo. I gattini si mettono al lavoro e distruggono il pianoforte e altri mobili. Infine Topolino e Minni rivelano il loro albero di Natale, ma i gattini ne tolgono tutte le decorazioni e il fogliame.\nEdizioni home video.\nDVD.\nIl cortometraggio \u00e8 incluso nei DVD \"Walt Disney Treasures: Topolino in bianco e nero\" e \"Topolino Vintage\"."}
{"id": "1256496", "revid": "599013", "url": "https://it.wikipedia.org/wiki?curid=1256496", "title": "Daniele Contrini", "text": "Carriera.\nPassato professionista nel 1996, si dimostr\u00f2 un buon passista: le otto vittorie ottenute in carriera giunsero quasi tutte al termine di lunghissime fughe, spesso anche in solitaria, come la tappa vinta al Giro di Svizzera 2006.\nConsiderato promessa del ciclismo italiano, nel 1996 arriv\u00f2 secondo ai campionati europei,ma la sua carriera fu costellata di numerosi infortuni, precludendo la possibilit\u00e0 di migliorare il suo palmares\nDa \"pro\" vest\u00ec le divise di Brescialat/Liquigas, Gerolsteiner, Team LPR e Tinkoff Credit Systems. Si ritir\u00f2 dall'attivit\u00e0 al termine della stagione 2008."}
{"id": "1256498", "revid": "767487", "url": "https://it.wikipedia.org/wiki?curid=1256498", "title": "I carabbimatti", "text": "I carabbimatti \u00e8 un film comico del 1981 diretto da Giuliano Carnimeo. Sul filone del \"film barzelletta\" e sulla scia de \"I carabbinieri\", un cast e una regia rinomati si abbandonano in un ennesimo \"trash\" a basso costo, visualizzando storielle risapute sull'Arma dei Carabinieri.\nTrama.\nLe disavventure di una sciagurata coppia di militi della Benemerita in borghese. Pasta e Ceci sono continuamente redarguiti dal loro comandante e per riscattarsi indagano su un tale Commendator Marrone, bancarottiere ricercato, abbandonato dalla moglie e tradito dalla procace amante. Un segugio di nome Beckenbauer commenta in romanesco le loro disavventure.\nMarrone inscena una fuga con una finta ambulanza ma finisce casualmente a Villa Verde, un nosocomio psichiatrico amministrato da un bizzarro primario con piglio da dottor Frankenstein. Qui pullulano improbabili pazienti che lo perseguitano con le loro intemperanze. Pasta e Ceci, introdottisi in incognito, finiscono con l'esserne a loro volta vittime, da un nostalgico del fascismo a un sedicente infermiere anch'egli insano.\nData l'ingestibilit\u00e0 della situazione, il faccendiere evade dalla clinica per recuperare i preziosi documenti con cui ricattare i suoi accusatori: da qui l'esilarante inseguimento dell'ambulanza da parte di Pasta e Ceci a bordo della loro scassatissima Fiat 850 Spider. La partenza con il blocca-sterzo inserito \u00e8 solo un dei tanti tormentoni ripetitivi.\nMarrone raggiunge la sua residenza, dove trova nei vari armadi tutti i personaggi della sua cerchia, ognuno amante della consorte. Ovvia conclusione della vicenda \u00e8 l'arresto da parte della scanzonata coppia e il congedo surreale a bordo di una Volkswagen Maggiolino in grado di volare."}
{"id": "1256500", "revid": "10125390", "url": "https://it.wikipedia.org/wiki?curid=1256500", "title": "Cavanella", "text": ""}
{"id": "1256508", "revid": "729019", "url": "https://it.wikipedia.org/wiki?curid=1256508", "title": "Sergio Mancinelli", "text": "Biografia.\n\u00c8 conosciuto soprattutto per la conduzione con Loretta Goggi dell'edizione del Festival di Sanremo 1986.\nInoltre ha condotto per la Rai numerosi programmi televisivi musicali come \"Discoring\", \"Concertone\" e il variet\u00e0 \"Fate il vostro gioco\" insieme a Fabio Fazio.\n\u00c8 stato il doppiatore televisivo di \"Love Boat\", \"CHiPs\", \"Hill Street giorno e notte\", \"FBI\", \"Le strade di San Francisco\", \"La casa nella prateria\".\nIn radio dal 1978, ha condotto e collaborato alla realizzazione dei programmi Rai \"Long Playng\", \"Hit Parade dischi caldi\", \"Musica Ieri e Domani\" di Gianni Bisiach e con Renzo Nissim, \"Masters\", \"RaiStereoDue\", \"Jimy e Johnny\" con Federico Guglielmi e \"Radiorarit\u00e0\".\n\u00c8 stato il conduttore su Radio Capital di \"Area protetta - Miti e leggende del rock\" che ha vissuto stagioni di grande notoriet\u00e0 grazie anche alle edizioni \"in tour\", presso i teatri e nelle case degli ascoltatori. Il suo allontanamento da \"Radio Capital\" dopo 8 anni, a seguito dell'avvicendamento di un nuovo direttore artistico, ha scatenato tra i suoi fedelissimi un movimento di protesta che di blog in blog ha creato in rete un fenomeno insolito nel panorama radiofonico italiano.\nHa collaborato per molti anni con la rivista \"Raro!\".\nDa dicembre 2007 \u00e8 entrato nella scuderia Lifegate radio dove la sua \"Area protetta\" ha ritrovato uno spazio settimanale serale. Nelle estati del 2008 e del 2009 ha ripreso la collaborazione con la Rai conducendo in diretta, per Radio Uno, il programma \"Impronte Sonore\".\nDal gennaio 2010, sempre per Radio 1, presenta la parte musicale del programma giornalistico \"Baobab - L'albero delle notizie\". Nel 2014 \u00e8 a teatro, nella parte della Nonna Addams nel musical \"La famiglia Addams\", al fianco di Elio (Gomez) e Geppi Cucciari (Morticia).\nDal 16 gennaio 2012 torna su Radio Capital con il programma \"Sentieri Notturni\", in onda dal luned\u00ec al gioved\u00ec dalle ore 22 alle ore 24.\nDal 25 settembre 2017 sempre su Radio Capital realizza e conduce il programma \"dodici/79\", in onda dal luned\u00ec al gioved\u00ec dalle ore 22 alle ore 23."}
{"id": "1256509", "revid": "1048993", "url": "https://it.wikipedia.org/wiki?curid=1256509", "title": "L'esercito pi\u00f9 pazzo del mondo", "text": "L'esercito pi\u00f9 pazzo del mondo \u00e8 un film commedia del 1981, diretto da Marino Girolami."}
{"id": "1256511", "revid": "154893", "url": "https://it.wikipedia.org/wiki?curid=1256511", "title": "Universo conosciuto", "text": ""}
{"id": "1256513", "revid": "125412506", "url": "https://it.wikipedia.org/wiki?curid=1256513", "title": "Frank Sinatra", "text": "Considerato da molti critici musicali la pi\u00f9 grande voce del XX secolo, \u00e8 noto in Italia soprattutto come \"The Voice\", mentre negli Stati Uniti d'America e in altri paesi era conosciuto anche con soprannomi come \"Ol' Blue Eyes\", \"Frankie\", \"Swoonatra\" (derivato dal verbo \"swoon\", \"svenire\", riferito all'effetto che produceva sulle sue ammiratrici), The Charmain of the board (il presidente del consiglio d\u2019amministrazione dello spettacolo) e molti altri. Fu un personaggio importante e carismatico dell'intrattenimento statunitense e mondiale, ed \u00e8 entrato nella leggenda per l'eterna giovinezza delle sue canzoni e della sua voce, riuscendo ad imporsi nel panorama musicale mondiale dal periodo della grande depressione americana fino ai giorni nostri, grazie ad un'intensa attivit\u00e0 durata oltre 60 anni, dai primi anni trenta fino al 1995, anno in cui tenne il suo ultimo concerto dal vivo.\nCon centinaia di milioni di dischi venduti \u00e8 considerato uno dei pi\u00f9 prolifici artisti musicali. Nella sua lunghissima carriera, che ha coperto ben sette decenni, si \u00e8 aggiudicato complessivamente tre premi Oscar: un Oscar onorario nel 1946 per il suo ruolo in The House I Live In (condiviso con altri); un Oscar al miglior attore non protagonista nel 1954 per Da qui all'eternit\u00e0; il Premio umanitario Jean Hersholt. Ha inoltre vinto due Golden Globe, undici Grammy Awards, il Cecil B. De Mille Award, uno Screen Actors Guild Award alla carriera nel 1972, e il Kennedy Center Honors nel 1983.\nNel 1985 ricevette dal presidente Ronald Reagan la Presidential Medal of freedom (Medaglia presidenziale della libert\u00e0) e nel 1997 gli Stati Uniti lo onorarono con la Congressional Gold Medal (Medaglia d'oro del Congresso), la pi\u00f9 alta onorificenza assegnata dagli USA. Oltre 2200 brani e pi\u00f9 di 60 album di canzoni inedite pubblicati (esclusi i postumi e le raccolte) ne fanno uno dei cantanti con la maggior produzione discografica della storia.\nBiografia.\nLa famiglia e l'infanzia.\nFrank Sinatra nacque a Hoboken nel 1915 da genitori italiani, Antonino Martino Sinatra, siciliano di Lercara Friddi, e Natalina Maria Vittoria Garaventa, ligure del comune di Lumarzo.\nUn delitto d'onore sarebbe all'origine della sua gloria, un omicidio commesso all'inizio del Novecento dal padre quando, ancora giovanissimo, viveva a Palagonia da cui sarebbe stato costretto a emigrare per sfuggire alla giustizia italiana. Sinatra deve la sua fortuna proprio al padre, che assunse in America il nome Martin O'Brien e che dopo aver intrapreso vari mestieri, tra cui l'operaio, il calzolaio e il pugile, chiese la mano di Natalina, ribattezzata Dolly, \"bambola\". Pur avversati dalla famiglia di lei, contraria al loro matrimonio, i due si sposarono il giorno di san Valentino del 1914 a Jersey City. In seguito la coppia si trasfer\u00ec a Hoboken e Frank, loro primo e unico figlio, nacque il 12 dicembre dell'anno successivo al 415 di Monroe Street. Il parto della madre fu piuttosto travagliato (il medico dovette estrarre il neonato con il forcipe) e purtroppo Frank si trov\u00f2 sordo da un orecchio, essendosi perforato un timpano, lesione che rimarr\u00e0 per tutta la vita. Padrino di Frank fu Frank Garrick, comproprietario di un quotidiano locale, il \"Jersey Observer\", il cui zio Thomas era capitano di polizia e al quale Dolly in seguito fece da informatrice su quanto succedeva a \"Little Italy\".\nIl padre, che si spacciava per irlandese come la madre Dolly (in quel periodo agli immigrati italiani era vietato salire sul ring), dopo aver proseguito con il pugilato (arriver\u00e0 a sostenere 30 incontri), apr\u00ec un bar e divenne anche capitano dei vigili del fuoco. La madre, che era riuscita a farsi nominare interprete del tribunale quando erano accusati o testimoni immigrati italiani, acquis\u00ec una certa influenza nel vicinato grazie ai favori che questa sua posizione le permetteva e al suo attivismo per il Partito Democratico. Coi genitori sempre al lavoro, il piccolo Frank passava parecchio tempo con la nonna e la zia e crebbe velocemente, influenzato dal carattere duro e generoso del padre e da quello gentile e nel contempo determinato della madre. A scuola, Frank cominci\u00f2 a imitare comici e stelle del cinema, ponendosi al centro dell'attenzione degli altri ragazzi.\nDurante la crisi del '29, i Sinatra riuscirono a non far mancare quasi nulla a Frank, arrivando persino a trasferirsi in un appartamento con tre camere da letto, poco distante dal quartiere di \"Little Italy\". Dopo le imitazioni, Frank prov\u00f2 anche a cantare e a quindici anni, nel 1930, fece il suo \"debutto\" al liceo, la A. J. Demarest High School, venendo applaudito dai compagni. La musica sembrava stargli a cuore pi\u00f9 dello studio, e la scuola lo espulse. Frank disse apertamente ai suoi genitori di voler provare a fare il cantante: la madre si rassegn\u00f2 ad assecondarlo, ma il padre volle che si cercasse un vero lavoro e che tornasse possibilmente a scuola.\nFrank cominci\u00f2 cos\u00ec col lavorare di giorno, prima in una libreria, poi come operaio portuale, anche se la sua passione rimaneva il canto, passione che cercava di soddisfare non appena gli si presentasse l'occasione. A un certo punto, Anthony Martin cacci\u00f2 il figlio di casa. Frank, quindi, si trasfer\u00ec a New York in cerca di un lavoro stabile, ma fu costretto a ritornare a Hoboken poco dopo. \u00c8 a quel punto che a Frank Sinatra venne l'idea di provare a farsi pagare per la sua voce.\nPrimi anni e primo ciclo di successi.\nFrank Sinatra decise di diventare un cantante sull'onda dell'ammirazione per Bing Crosby, che ascoltava spesso alla radio. Inizi\u00f2 a cantare, attorno al 1931, come da lui stesso raccontato durante svariati concerti, nel piccolo \"saloon\" gestito dal padre, nel quale era presente uno dei primi juke-box: quando i clienti inserivano la moneta per ascoltare le pi\u00f9 famose registrazioni eseguite dalle orchestre dell'epoca, chiedevano al giovane Frank, a cui era riconosciuto di avere una certa abilit\u00e0 nel canto, di esibirsi per loro. Ci\u00f2 avvenne, in seguito, anche in altri locali del New Jersey. Cos\u00ec Sinatra divenne noto in zona come \"saloon singer\", facendosi notare e successivamente ingaggiare nel 1939 dal trombettista Harry James nella propria orchestra. Nel 1935 aveva costituito il suo primo gruppo, gli Hoboken Four, con il quale vinse nello stesso anno il concorso per giovani talenti emergenti organizzato dal Radio Major Bowes' Amateur Hour.\nSi esibiva in una ventina di spettacoli alla settimana, ma gli introiti ammontavano a soli 70 \"cents\" in totale per 7 giorni. Nel 1938 Sinatra arriv\u00f2 al \"Rustic Cabin\", un \"saloon\" che trasmetteva spettacoli dal vivo nella \"Dance Parade\" di New York, e fu assunto come intrattenitore ufficiale del locale. Nel novembre di quell'anno, venne arrestato e trattenuto diversi giorni per i reati di adulterio (accusato dalla sua fidanzata di allora, Antoinette Della Penta Francke) e \"seduzione\" (\"seduction\") nei confronti di una ragazza che sarebbe divenuta, in seguito, la sua prima moglie, Nancy Barbato (1917-2018).\nCome gi\u00e0 detto, dopo una breve ma intensa collaborazione con l'orchestra di James, con cui, nell'estate del 1939, Sinatra registr\u00f2 \"Ciribiribin\" e \"All or Nothing at All,\" nel 1940 si un\u00ec all'orchestra di Tommy Dorsey, con la quale divenne famoso come cantante anche grazie al singolo \"I'll Never Smile Again\" per la Victor, che raggiunse la prima posizione negli Stati Uniti per ben dodici settimane e vinse la Grammy Hall of Fame 1982. Sinatra piaceva molto ai giovanissimi, un pubblico completamente nuovo per la musica leggera, che fino ad allora si era rivolta soprattutto agli adulti. In pratica, Frank Sinatra fu il primo \"teen idol\", un idolo per gli adolescenti.\nLa guerra lo sfior\u00f2 soltanto: una legge esentava dal servizio militare tutti coloro che erano diventati padri prima del 7 dicembre 1941 (giorno dell'attacco giapponese a Pearl Harbor) e Frank, che aveva sposato Nancy Barbato nel 1939 e dalla quale aveva avuto la prima figlia, Nancy, l'8 giugno 1940, rientrava in pieno nel novero degli esentati. Inoltre, egli era da sempre quasi sordo da un orecchio, per cui, alla visita di leva, era stato dichiarato C4: ci\u00f2 costituiva un motivo piuttosto importante per l'esenzione. Perci\u00f2 non fu difficile per lui evitare l'arruolamento, anche quando la legge sui padri \"ante\" 7 dicembre 1941 fu abolita.\nSinatra pratic\u00f2 comunque una breve esperienza nell'esercito statunitense come intrattenitore delle truppe, tra il 1941 e il 1942, dopo di che ritorn\u00f2 a cantare. Sono da ricordare, in questo periodo, alcune sue famose incisioni con l'etichetta V-Disc a favore delle truppe americane in guerra. Proprio nel 1942 lasci\u00f2 la \"band\" di Tommy Dorsey e sigl\u00f2 un contratto con la Columbia Records; conobbe un enorme successo e, a cavallo tra il 1943 e il 1944, entr\u00f2 per ben 23 volte nella \"top ten\" delle classifiche americane. Frank Sinatra ben presto venne considerato il pi\u00f9 grande cantante statunitense dopo Bing Crosby, il suo idolo giovanile.\nIn quel periodo si afferm\u00f2 come \"The Voice\" (\"la Voce\"), un soprannome prestigioso conosciuto in tutto il mondo. Altri suoi soprannomi meno noti, almeno fuori dagli Stati Uniti, erano \"Ol'Blue Eyes\" (vecchi occhi azzurri), \"Swoonatra\" (da \"to swoon\"= svenire, per l'effetto che aveva sulle ammiratrici) e \"Chairman of the Board (of Show-Business)\" (il presidente del consiglio di amministrazione dello spettacolo). Al cinema, dopo un paio di film minori nel 1940 e 1942, nel 1944 ebbe il ruolo di protagonista nella commedia musicale \"Higher and Higher\"; l'anno dopo, recit\u00f2 in \"Due marinai e una ragazza\" (\"Anchors aweigh\"), accanto a Gene Kelly, che gli insegn\u00f2 a ballare.\nNegli stessi anni, Sinatra divent\u00f2 la voce pi\u00f9 popolare anche alla radio. \nNel 1946 viene invitato a un \"gala-party\" all'Avana: in quell'occasione sembra siano nati i suoi oscuri rapporti con la mafia, di cui si parler\u00e0 in seguito. \nSempre nel 1946, con il disco \"Five Minutes More\" raggiunse la prima posizione nella Billboard Hot 100 per due settimane.\nTra il 1947 e il 1948 lavor\u00f2 senza sosta a New York, al Madison Square Garden, al Waldorf Astoria e al Capitol Theater. \nIl 13 ottobre 1947 a Hoboken, nel New Jersey, venne istituito il \"Frank Sinatra Day, e\" \nnel 1949 fu interprete, assieme a Gene Kelly, Ann Miller e Betty Garrett, di \"Un giorno a New York\" (\"On the town\"), film di enorme successo, che ad oggi \u00e8 considerato uno dei migliori \"musical\" della storia del cinema.\nLa crisi.\nNel 1950, la scadenza del contratto cinematografico con Louis B. Mayer venne a fargli mancare una parte consistente del suo reddito. Sinatra dovette allora cercare quante pi\u00f9 scritture possibili come cantante, e si vide costretto ad accettare anche ingaggi-capestro, come quello al Copacabana Club di New York che prevedeva ben tre concerti per sera: all'inizio fu un grande successo, ma in seguito questo produsse degli effetti deleteri sulle sue \"performance\" e sul suo stato generale di salute, tanto che una sera, all'inizio del suo terzo \"show\", la sua voce collass\u00f2: un'emorragia sottomucosa aveva messo fuori uso le sue corde vocali, e sui giornali si cominci\u00f2 a sostenere che Sinatra fosse finito come cantante.\nPer fortuna, smentendo i pi\u00f9 infausti pronostici, la guarigione arriv\u00f2 presto, e nello stesso anno tenne un'esibizione al Palladium di Londra; nei successivi due anni riprese a incidere e prese parte a due film, \"Questi dannati quattrini\" e \"Lasciami sognare\", che ebbero un pessimo risultato al botteghino; intanto era venuto a mancare il supporto sia della MCA, sua agenzia da molti anni, sia della Columbia Records, che aveva lasciato scadere il contratto. A tutto ci\u00f2 si aggiunse la persecuzione da parte dell'ufficio delle imposte americano, che chiedeva il recupero di arretrati non pagati.\nIn campo sentimentale, dopo la separazione dalla prima moglie, la successiva tormentata relazione con l'attrice Ava Gardner lo aveva messo in serie difficolt\u00e0: i continui litigi durante la \"tourn\u00e9e\" che lo aveva portato per tre mesi in Europa, toccando anche Roma e Napoli, avevano alimentato il \"gossip\" delle riviste specializzate, e lo \"stress\" lo aveva portato pi\u00f9 di una volta a tentativi di suicidio.\nIl rilancio.\nSnobbato dalla RCA e dalla Decca, Sinatra venne scritturato dalla Capitol Records che aveva allevato artisti come Nat King Cole, Peggy Lee e Stan Kenton. Il 14 marzo 1953 firm\u00f2 quello che sembrava un contratto per sette anni, ma in realt\u00e0 si trattava di un contratto per un anno con sei opzioni annuali di rinnovo. Nelle condizioni in cui Sinatra versava in quel momento, si trattava di un'offerta abbastanza generosa, e Frank decise di accettare.\nAlan Livingston\u00a0\u2013 all'epoca vice direttore vendite della Capitol\u00a0\u2013 fu uno degli artefici dell'ingresso di Frank Sinatra nella scuderia; altre due persone si proposero di curare l'operazione-Sinatra: Dave Dexter e Voyle Gilmore. Il primo si offr\u00ec come produttore, ma Sinatra scelse Gilmore. Dexter rivel\u00f2 il motivo di questa scelta solo qualche anno pi\u00f9 tardi: Sinatra non aveva dimenticato la sua recensione negativa, pubblicata dalla rivista \"Downbeat\", di un suo vecchio disco uscito per la Columbia.\nCome arrangiatore fu scelto il giovane Nelson Riddle, che aveva gi\u00e0 firmato numerosi successi di Nat King Cole, fra i quali \"Mona Lisa\" e \"Unforgettable\". Ma Sinatra, nell'intento di ricreare l'atmosfera delle sue \"hit\" con la Columbia, richiam\u00f2 a dirigere l'orchestra che lo avrebbe accompagnato il suo amico Axel Stordahl. Il 2 aprile 1953, con un'orchestra di 20 elementi, vennero incisi quattro brani. Uno di essi, \"I'm walking behind you\", entr\u00f2 subito in classifica e vi rimase dieci settimane, arrivando al settimo posto.\nPer le successive incisioni, e contro le insistenze della Capitol che voleva ancora imporre Riddle come arrangiatore, Sinatra scelse Billy May, un musicista che non utilizzava archi, ma una \"big band\" costituita da quattro trombe, quattro tromboni, cinque sax, pi\u00f9 la sezione ritmica di 4 elementi e che gli diede l'opportunit\u00e0 di sfoderare il suo innato senso dello swing. \"South of the Border\" fu il brano che entusiasm\u00f2 il pubblico con questo nuovo stile. \"I've got the world on a string\" fu invece la prima canzone che venne pubblicata con Nelson Riddle come arrangiatore e direttore d'orchestra. Frank si convinse finalmente a utilizzarlo quando Axel Stordahl si trasfer\u00ec a New York per lavorare con Eddie Fisher.\nIn quegli anni, gli anni '50, accanto al fragile 78 giri di resina di gommalacca, l'industria discografica cominciava a proporre il pi\u00f9 moderno microsolco, il 45 giri in vinile, e fu proprio grazie a questa evoluzione della tecnologia meccanica del supporto che avvenne il grande rilancio discografico di Sinatra. L'LP \"Songs for Young Lovers\", in cui la risoluzione del solco era aumentata consentendo con un diametro 25\u00a0cm al disco di poter girare pi\u00f9 lentamente, poteva adesso contenere ben otto brani. Questo \u00e8 considerato il primo esempio di \"concept album\", cio\u00e8 di raccolta di brani legati da un filo conduttore, e fu un enorme successo sia per il cantante sia per il nuovo formato, che fino a quel momento era stato accolto con scetticismo.\nA questo album ne seguirono altri, quasi sempre proposti come raccolte di brani con uno stile e un argomento comune. Tutti furono grandissimi successi di pubblico e di critica, e ancora oggi gli album incisi da Sinatra per la Capitol sono considerati quelli meglio riusciti artisticamente.\nSinatra buss\u00f2 ancora alla porta del cinema, usando ogni possibile mezzo per ottenere il ruolo del soldato Angelo Maggio nel film di Fred Zinnemann, uno dei pi\u00f9 celebri registi dell'epoca, \"Da qui all'eternit\u00e0\" del 1953, accanto a Deborah Kerr, Burt Lancaster e Montgomery Clift, accontentandosi di un compenso di soli mille dollari alla settimana.\nLa stampa insinu\u00f2 in seguito che il contributo definitivo alla sua scrittura nel film provenisse da John Roselli, famoso mafioso italo-americano, ma in realt\u00e0 Sinatra riusc\u00ec a convincere il produttore solo grazie alla sua perseveranza. Per Sinatra la pellicola segn\u00f2 il grande ritorno alla celebrit\u00e0: durante la serata degli Academy Awards del 1954 l'attrice Mercedes McCambridge pronunci\u00f2 il suo nome quale assoluto vincitore dell'Oscar come miglior attore non protagonista. Il successo cinematografico gli fece ottenere un nuovo contratto con l'agenzia William Morris, e rilanci\u00f2 definitivamente la sua carriera di cantante.\nNel 1955 sfior\u00f2 il secondo Oscar grazie alla \"nomination\" per l'intensa interpretazione del giocatore di poker drogato nel film di Otto Preminger \"L'uomo dal braccio d'oro\" in cui era protagonista con Kim Novak. Due anni dopo, nel 1957, ottenne un altro grande successo con \"Pal Joey\", in cui recitava a fianco di Rita Hayworth e ancora Kim Novak e cantava \"The Lady Is a Tramp\", che divenne un classico del suo repertorio.\n\u00c8 proprio intorno alla met\u00e0 degli anni cinquanta, parallelamente alla sua rifiorita carriera cinematografica, che Sinatra registr\u00f2 alcuni dei brani considerati punte di diamante della sua carriera di cantante, contenuti in album come il gi\u00e0 citato \"Songs for Young Lovers\", che conteneva \"My Funny Valentine\", \"I Get a Kick Out of You\" e \"They Can't Take That Away from Me\", capolavori dei compositori Lorenz Hart, Richard Rogers e i fratelli George e Ira Gershwin, arrangiati da Nelson Riddle, \"In the Wee Small Hours\", del 1955, in cui erano contenuti \"In the Wee Small Hours of the Morning\", \"Last Night When We Were Young\" e \"This Love of Mine\" e, nel 1956 \"Songs for Swingin' Lovers!\", che racchiudeva la celebre \"I've Got You Under My Skin\", \"You Make Me Feel So Young\", \"Pennies from Heaven\" e \"Too Marvelous for Words\". Nel 1957 uscirono addirittura quattro album, e tra il 1958 e il 1960 ben sette, inclusi \"Only the lonely\" e \"Nice n' Easy\". Frank Sinatra era ormai divenuto leggenda.\nIl \"Rat Pack\".\nTra la fine degli anni cinquanta e sessanta Sinatra lavor\u00f2 molto a Las Vegas. A quel periodo risale la formazione del Rat Pack: un gruppo di amici, che \"accidentalmente\" erano anche famosi uomini di spettacolo. Oltre a Sinatra, facevano parte del gruppo Dean Martin (il miglior amico di Sinatra), Sammy Davis Jr., Peter Lawford e Joey Bishop a cui, saltuariamente, si univa anche l'attrice Shirley MacLaine. Il Rat Pack divenne celebre grazie al film \"Colpo grosso\" (\"Ocean's Eleven\"), che racconta di una rapina in un casin\u00f2 di Las Vegas, e di cui verr\u00e0 girato un \"remake\" nel 2001.\nSinatra e gli altri membri del Rat Pack giocarono un ruolo importante nella lotta alla segregazione razziale negli alberghi e casin\u00f2 del Nevada, evitando di frequentare quelli che si rifiutavano di servire Sammy Davis Jr. in quanto nero. Vista la popolarit\u00e0 del gruppo, molti locali adottarono un atteggiamento pi\u00f9 tollerante, pur di poter vantare la presenza di ospiti cos\u00ec celebri. Nel 1960 Frank Sinatra era da quasi 25 anni una stella dello spettacolo mondiale, potendo permettersi di fondare la propria etichetta, la Reprise Records.\nIndicando a un amico la Capitol Tower, la sede della Capitol Records, disse: \u00abLa vedi? Io li ho aiutati a costruirla. Adesso \u00e8 ora di costruirne una mia\u00bb. L'aneddoto potrebbe essere vero, ma la torre della Capitol era gi\u00e0 stata costruita quando Sinatra venne ingaggiato, e i cronisti sapevano che il vero artefice della fortuna commerciale della Capitol non fu tanto Sinatra quanto Nat King Cole. Come gi\u00e0 accennato, Sinatra fu spesso accusato di essere coinvolto con la mafia che lo avrebbe aiutato a fare carriera. J. Edgar Hoover, potente direttore dell'FBI, sospett\u00f2 di Sinatra per anni, al punto che il fascicolo su di lui arriv\u00f2 a ben 2.403 pagine.\nSinatra neg\u00f2 sempre pubblicamente le accuse, anche durante un processo del 1981 nel quale venne chiamato a testimoniare e, pur indagato, non fu mai ufficialmente incriminato per reati di tipo mafioso. In questo processo emerse, tra le altre prove, un'inequivocabile foto che ritraeva un Sinatra sorridente, gi\u00e0 avanti negli anni e attorniato da un gruppo di uomini tra i quali si riconoscevano alcuni esponenti della criminalit\u00e0 organizzata, in particolare Carlo Gambino, in quegli anni il numero uno della mafia italo-americana. A proposito di quella foto, Sinatra afferm\u00f2 che, come per tutti gli artisti, anche per lui era una consuetudine farsi fotografare con chiunque venisse a visitarlo in camerino dopo gli spettacoli: di certo sarebbe stato imbarazzante, si giustific\u00f2 Sinatra, chiedere informazioni a ciascuno sulla propria fedina penale.\nLa seconda giovinezza.\nNel 1965 vince il Grammy Award alla carriera.\nTra il 1965 e il 1969 apparve in molti \"special\" televisivi, dove cant\u00f2 in coppia con la figlia Nancy, con Ella Fitzgerald, con il cantante e compositore brasiliano Ant\u00f4nio Carlos Jobim, con i The Fifth Dimension e Diahann Carroll e nel 1971 si esib\u00ec al Royal Festival Hall di Montecarlo, alla presenza della principessa di Monaco Grace Kelly, sua ex \"partner\" in \"Alta societ\u00e0 (High Society)\", il suo ultimo film. Nel 1966 il singolo \"Strangers in the Night\" raggiunge la prima posizione nella Billboard Hot 100.\nNel dicembre del 1966 Jobim ebbe motivo per sentirsi davvero turbato. Era ritornato in Brasile e si trovava nel suo rifugio prediletto, il Veloso, in un giro serale di birra alla spina con gli amici, allorch\u00e9 arriv\u00f2 una telefonata e quando questi rispose dall'altra parte della cornetta qualcuno disse: \u00abLe passo Frank Sinatra\u00bb. Jobim rimase alquanto interdetto, osservando una lunga pausa di silenzio. In quel periodo se qualcuno lo avesse chiamato al telefono e, dall'altra parte della linea, a migliaia di chilometri di distanza, ci fosse stato Frank Sinatra, sarebbe stato un motivo per fermarsi a riflettere.\nAttorno alla fine del decennio, Sinatra medit\u00f2 seriamente di ritirarsi dal mondo dello spettacolo, sotto i colpi dell'avanzata della \"Beat Generation\", del rock e delle nuove culture che si stavano diffondendo dopo il '68.\n\"The Voice\" non nascose, negli ultimi anni, un profondo rispetto e ammirazione per la voce di Mina, gi\u00e0 allora notissima cantante, conosciuta anche all'estero. E proprio per l'eventuale ritiro aveva in mente di esibirsi in diversi concerti in coppia con lei, a cui avrebbe lasciato il testimone dei suoi successi. La stessa Mina comp\u00ec una \"tourn\u00e9e\", con successo, negli Stati Uniti, e si rese conto dell'enorme macchina dello spettacolo e del \"business\" che girava intorno, enormemente pi\u00f9 ampia di quella italiana. Ne rimase profondamente impressionata e, quando fece ritorno in Italia, cadde ammalata per qualche tempo. Pare che Joe Adonis, legato agli ambienti mafiosi americani, si sia recato a Milano per conto di Sinatra con il contratto gi\u00e0 pronto da consegnare al padre di Mina, allora \"manager\" della figlia; tuttavia, vedendola ammalata, Adonis prefer\u00ec rinunciare al progetto e torn\u00f2 a Los Angeles.\nSinatra, anche grazie al successo mondiale che ottenne da l\u00ec a poco con altri album, in cui erano contenuti brani leggendari come \"Strangers in the Night\" e \"My Way\" (incisi tra il 1967 e il 1969 e in cui usava sonorit\u00e0 nuove) continu\u00f2 ad esibirsi dal vivo per almeno un altro paio di anni. Nel marzo 1971, durante un'intervista concessa dopo la Notte degli Oscar, stup\u00ec i giornalisti affermando che per almeno un anno avrebbe interrotto ogni attivit\u00e0 e si sarebbe dedicato solamente alla famiglia e al tempo libero (decisione dettata, secondo alcuni, da un esaurimento nervoso). Si esib\u00ec, quindi, in un concerto \"d'addio\", come lui lo volle chiamare, al Ahmanson Theatre di Los Angeles, durante un'emozionante serata estiva, il 13 giugno 1971.\nDopo due anni di completo \"relax\", nell'aprile del 1973, ritorn\u00f2 a cantare con uno strepitoso successo alla Casa Bianca per la festa degli italo-americani, alla presenza del presidente statunitense Richard Nixon e del presidente del consiglio italiano Giulio Andreotti. Nello stesso anno partecip\u00f2 allo spettacolo televisivo a scopo benefico \"Telethon\", cosa che ripet\u00e9 per diversi anni. In un'occasione riusc\u00ec addirittura a riunire sul palco la coppia Jerry Lewis (mattatore del programma) - Dean Martin, scioltasi diversi anni prima.\nNel gennaio 1974 rientr\u00f2 anche a Las Vegas, con diverse serate al Caesars Palace, e, a ottobre dello stesso anno, fece un trionfale ritorno a New York con un paio di concerti al Madison Square Garden, esibendosi al centro di un \"ring\" dove si svolgevano abitualmente incontri di pugilato; l'organizzatore giustific\u00f2 questa scelta dicendogli che lui era sempre stato un combattente e che era quello il suo palco ideale. I due concerti presero il nome di \"The Main Event\" e furono trasmessi in televisione e seguiti da circa 100 milioni di persone negli Stati Uniti. Il 1977 fu un anno triste per Sinatra: la madre mor\u00ec in un incidente aereo mentre lo raggiungeva in Nevada dove lui si sarebbe dovuto esibire.\nA settembre, durante un concerto di beneficenza che tenne a Las Vegas per ricordarla, raccolse la cifra record di 6 milioni di dollari. In quell'occasione onor\u00f2 anche il cantante Elvis Presley, scomparso pochi mesi prima, chiedendo un minuto di silenzio in suo ricordo e dedicandogli \"My Way\". Nel 1979 Sinatra venne festeggiato in occasione dei quarant'anni di carriera (iniziata nel 1935, ma ufficialmente nel 1939, con la registrazione della prima canzone, \"All or Nothing at All\"), al Caesars Palace di Las Vegas.\nAlla serata di festa intervennero \"star\" internazionali e vecchie glorie dello \"Star System\", come Glenn Ford, Lucille Ball, Orson Welles, Dean Martin, Tony Bennett, James Cagney, Paul Anka, Milton Berle, Sammy Davis Jr., Peter Falk, Robert Mitchum, Dionne Warwick, Gene Kelly, Cary Grant (il quale si era ritirato da tempo), i suoi autori Jimmy Van Heusen e Sammy Cahn, i tre figli e la moglie Barbara. Nel 1980 tenne un concerto allo stadio Maracan\u00e3 di Rio de Janeiro che entr\u00f2 nel Guinness dei primati: mai a un concerto di un singolo cantante erano accorse cos\u00ec tante persone: secondo stime ufficiali, allo spettacolo assistettero, pagando il biglietto, circa 175 000 persone.\nNel 1962 partecip\u00f2 insieme a Scilla Gabel a una serie della rubrica pubblicitaria italiana \"Carosello\" pubblicizzante i baci Perugina.\n\"Trilogy: Past, Present and Future\".\nNel 1980, sei anni dopo l'ultimo disco, Sinatra registr\u00f2 in sala d'incisione l'album \"Trilogy: Past, Present and Future\", che lo rilanci\u00f2 nell'immagine e nello stile, con nuove canzoni e arrangiamenti. Tra le canzoni contenute nella raccolta, composta da tre dischi, ci sono la celeberrima \"Theme from New York, New York\", \"Something\", scritta da George Harrison, \"You and Me\" e \"It Had to Be You\". Grazie al lavoro dei suoi collaboratori di lunga data come Billy May, Gordon Jenkins e Don Costa, l'album venne candidato al Premio Grammy e lo vinse nel 1981.\nNel gennaio 1982, a un concerto di beneficenza organizzato dai Rockefeller a New York, cant\u00f2 per la prima volta accanto al tenore Luciano Pavarotti. Tra i due nacque una grande amicizia, coltivata negli anni successivi e culminata col duetto di \"My Way\" nell'ultimo disco ufficiale di The Voice, \"Duets II\", del 1994.\nImportanti nella carriera di Frank furono anche le presenze dei suoi amici d'infanzia: i chitarristi Tony Mottola e Al Viola, gli arrangiatori Don Costa, Gordon Jenkins, Quincy Jones, il direttore d'orchestra e pianista Bill Miller, che lo accompagn\u00f2 nei suoi concerti per quasi cinquant'anni, e l'arrangiatore Nelson Riddle. Negli anni ottanta Sinatra intensific\u00f2 l'attivit\u00e0, innanzitutto moltiplicando i concerti a Las Vegas, poi esibendosi in tutti i continenti, dal Canada e USA al Brasile, dall'Argentina alla Svezia, dall'Inghilterra all'Irlanda, dalla Francia alla Germania, dalla Spagna all'Italia, al Sudafrica fino alle Filippine e al Giappone, terminando con l'Australia.\nIn particolare si ricordano i concerti del 1983 al Radio City Music Hall di New York, a Detroit, Dallas e Los Angeles, quelli giapponesi a Tokyo del 1985, quelli di Milano nel 1986, di Atlantic City al celebre Golden Nuggett, nel 1988 i concerti australiani di Sydney e, tra il 1987 e il 1989, i duetti con Sammy Davis Jr. e Liza Minnelli. La sua esibizione del settembre 1985 alla Carnegie Hall di New York venne definita dai critici un capolavoro, l'apice della sua potenza vocale.\nI concerti in Italia (1986-1991).\n\"The Voice\" aveva gi\u00e0 cantato dal vivo per due volte in Italia; la prima volta, giovane quasi trentenne, a Roma, il 21 giugno 1944 in occasione dello United Service Organizations summer show (spettacoli per le truppe alleate anglo-americane impegnate nella seconda guerra mondiale), dove parteciparono anche la cantante Fay McKenzie, la ballerina Betty Yeaton, e il comico Phil Silvers, presso l'allora Foro Mussolini (poi ribattezzato Foro Italico). Nel maggio 1953 fu ospite d'onore e si esib\u00ec in alcune canzoni nel programma radiofonico della Rai Radio Club, condotto da Ernesto Calindri, nel quale conobbe Domenico Modugno.\nLa sera di venerd\u00ec 25 maggio 1962, si esib\u00ec in occasione del concerto con il Bill Miller Sextet, al Teatro Manzoni di Milano. Il giorno dopo cant\u00f2 sempre al Milano, al palazzo del ghiaccio.\nDopo aver cantato allo stadio di Madrid, il 26 settembre 1986 Sinatra torn\u00f2 a cantare sul suolo italiano dopo quasi 25 anni. Quella stessa sera, dopo la performance madrilena, atterr\u00f2 col proprio jet privato all'aeroporto di Milano Linate e si rinchiuse nell'Hotel Principe di Savoia di Milano, rifiutando interviste e conferenze stampa. Il giorno successivo, 27 settembre, entr\u00f2 nell'appena inaugurato ex palazzetto dello sport Palatrussardi per un concerto; ci fu il tutto esaurito, 9000 spettatori, tra cui personalit\u00e0 dello spettacolo e della politica: in prima fila, vi era anche Bettino Craxi, allora Presidente del Consiglio. Il concerto fu trasmesso in diretta dalla Rai e visto da circa 8 milioni di italiani.Sinatra fu talmente entusiasta dell'accoglienza ricevuta l'anno prima, che ritorn\u00f2 in Italia per altri 10 concerti, sempre organizzati dall'impresario teatrale Pier Quinto Cariaggi:\nQuesto suo ultimo concerto si sarebbe dovuto tenere a Napoli, al Maschio Angioino, ma poi, per una serie di vicissitudini manageriali e giudiziarie, venne dirottato a Pompei. Delle vicende legate all'organizzazione di questo concerto ne parl\u00f2 ampiamente la stampa italiana, essendovi coinvolta l'Amministrazione Comunale della citt\u00e0 partenopea. Alla fine il concerto venne giocoforza spostato nell'Anfiteatro pompeiano, penalizzando i posti a sedere\nLeggenda vivente.\nNel maggio 1988 l'orchestra ufficiale di \"The Voice\", fino ad allora diretta da Bill Miller e che in seguito proseguir\u00e0 come pianista, venne affidata al figlio Frank Sinatra Jr., che lo accompagner\u00e0 fino alle ultime esibizioni nel 1995. Ricordando a memoria tutte le registrazioni del padre, Frank Jr. lo aiutava sul palco quando il padre non ricordava le parole delle canzoni e suggeriva i nomi degli autori e degli arrangiatori delle canzoni proposte nei concerti.\nNel 1990 Sinatra festeggi\u00f2 i 75 anni di vita e i 60 di carriera. Nel giorno della ricorrenza, il 12 dicembre dello stesso 1990, si esib\u00ec in concerto alla Byrne Meadowlands Arena di East Rutherford, nel nativo New Jersey, davanti a sessantamila persone in delirio, che alla fine intonarono in coro \"Happy Birthday\", facendo commuovere \"Old blue eyes\". Nel party successivo al concerto, Sinatra intrattenne gli ospiti duettando per l'ultima volta con Ella Fitzgerald in \"The Lady Is a Tramp\", prima del ritiro di quest'ultima per motivi di salute. Lo stesso cantante annunci\u00f2, durante una conferenza stampa tenutasi nei giorni successivi, che avrebbe inaugurato, a partire dal gennaio 1991, il Diamond Jubilee Tour, ovvero una serie di concerti tenuti in tutto il mondo per festeggiare appunto i cinquant'anni di carriera.\nPrima tappa fu Miami e, a seguire, tutti gli Stati Uniti a gennaio e in febbraio, poi Sydney, Brisbane e Melbourne (in Australia), e Yokohama (Giappone) a marzo, per ritornare poi a Las Vegas, dove aveva contratti con diversi casin\u00f2, e nuovamente in Europa in autunno: dapprima in Belgio, poi in Italia per i tre concerti di Milano, Roma e Pompei, le successive tappe scandinave a Oslo e al palazzo del ghiaccio di Malm\u00f6 in Svezia, le tappe di Parigi, Francoforte, dei Paesi Bassi e infine le tre date a Dublino, in Irlanda, ad ottobre. A novembre ritorn\u00f2 in America e si divise tra il Canada, Toronto, il Radio City Music Hall di New York e ancora l'amatissima Las Vegas, precisamente al \"Desert Inn\" e al \"Riviera Hotel\".\nTra il maggio e il giugno 1992 concluse ufficialmente il Diamond Jubilee Tour con 6 concerti \"tutto esaurito\" alla Royal Albert Hall di Londra, esibendosi anche ad Atene e allo stadio Camp Nou di Barcellona. Nel 1993 fu in \"tour\" nuovamente nei casin\u00f2 di Las Vegas e Atlantic City, esibendosi, nel mezzo, in gran parte degli Stati Uniti. In giugno ritorn\u00f2 per l'ultima volta in Europa con un concerto in Svezia, a G\u00f6teborg, e per ben cinque volte in Germania, a Dortmund, Amburgo, Berlino, Stoccarda e Colonia, in modalit\u00e0 \"open air\". Ritorn\u00f2 poi definitivamente negli Stati Uniti e, alla fine dell'anno, si esib\u00ec tra la California e l'Arizona, cantando anche al nuovo Casin\u00f2-Hotel MGM Grand di Las Vegas.\nSempre negli anni novanta Sinatra incise, per la sua vecchia casa discografica Capitol Records, due album di duetti che vendettero milioni di copie, cantando con \"star\" internazionali come Barbra Streisand, Neil Diamond, Tony Bennett e Stevie Wonder. Straordinario successo ebbero anche i video dei duetti tra Frank Sinatra e Bono Vox degli U2, che si esibirono con la canzone di Cole Porter \"I've Got You Under My Skin\", che Sinatra aveva registrato per la prima volta nel 1946, e quelli con Aretha Franklin in \"What now my love\" e con Anita Baker in \"Witchcraft\". Tra il 1990 e il 1994, complice anche il Diamond Jubilee World Tour, collezion\u00f2 quasi 350 \"performance\" in tutto il globo.\nGli ultimi acuti.\nCon il passare degli anni, il suo successo venne funestato da continui lutti: nel 1990 morirono il fidato compositore Jimmy Van Heusen, l'amico Sammy Davis Jr. e Ava Gardner; nel 1993 mor\u00ec il paroliere Sammy Cahn. Nel 1994 fu il turno di Ant\u00f4nio Carlos Jobim e del compositore Jule Styne, autore, tra le altre di \"Guess I'll Hang My Tears Out to Dry\".\nIl 1994, per Sinatra fu l'anno della fine dei concerti dal vivo. Continu\u00f2 a calcare i palcoscenici di mezza America, prediligendo comunque ancora Las Vegas e Atlantic City. Ad aprile entr\u00f2 per l'ultima volta a New York, sul palco del Radio City Music Hall per tre serate di tutto esaurito; a giugno s'imbarc\u00f2 nuovamente per un concerto nelle Filippine, dove, nel caldo equatoriale, cant\u00f2 per quattro sere consecutive. Tra l'estate e l'autunno dello stesso anno era di ritorno negli Stati Uniti, e si esib\u00ec al \"Sands\" di Atlantic City, al Foxwoods Casino di Ledyard, nel Connecticut, in Missouri a Saint Louis, e a Chicago dove, nello United Center, registr\u00f2 il tutto esaurito con 18.000 spettatori alla fine di ottobre.\nNel frattempo Sinatra matur\u00f2 la decisione di ritirarsi dalle scene, convinto dalla crescente fatica nel tenere ritmi cos\u00ec alti di lavoro. Cos\u00ec a dicembre, poco dopo aver compiuto 79 anni, per l'ultima volta varc\u00f2 i confini nazionali volando in Giappone, a Fukuoka, dove cant\u00f2 per l'ultima volta in concerti veri e propri per due sere, il 19 e 20 dicembre 1994. Furono serate nelle quali sembrava avesse ritrovato la grinta dei tempi migliori; magistrale fu la sua interpretazione di \"My Way\" alla fine dell'ultimo spettacolo, dopodich\u00e9 annunci\u00f2 che sarebbe stata l'ultima volta che lo avrebbero visto cantare su un palco.\nA giugno, in occasione dell'inizio dei mondiali di calcio americani al Dodger Stadium di Los Angeles, si esib\u00ec davanti a un folto pubblico: tra i presenti vi erano anche Gene Kelly, Luciano Pavarotti, Jos\u00e9 Carreras e Pl\u00e1cido Domingo.\nNel febbraio 1995 si esib\u00ec in un breve concerto, davanti a 1200 ospiti selezionati, per la serata di chiusura della stagione del \"Frank Sinatra Desert Classic golf tournament\", nel quale esegu\u00ec alcune delle sue pi\u00f9 celebri canzoni. Alcuni giornalisti della rivista statunitense \"Esquire Magazine\" riferirono che Sinatra cant\u00f2 con voce chiara, intonata e forte, qualit\u00e0 che, data l'et\u00e0, erano mancate sempre pi\u00f9 spesso. Nel marzo 1995 gli venne consegnato il Grammy per l'album \"Duets II\", riconoscimento che sanciva anche una carriera ineguagliabile.\nNel novembre dello stesso anno si tenne una festa all'auditorium di Los Angeles, per i suoi ottant'anni. Vi parteciparono tra gli altri: Tony Bennett, Bob Dylan, Bruce Springsteen, Gregory Peck, Bono Vox, Angela Lansbury, Johnny Depp, Tom Cruise, Arnold Schwarzenegger, Little Richard, Debbie Reynolds, Tom Selleck, Steve Lawrence, Eydie Gorm\u00e9 e Robert Wagner. L'evento, intitolato \"Sinatra: 80 Years My Way\", fu trasmesso sui canali televisivi statunitensi e venne seguito da quasi 150 milioni di persone.\nSinatra non volle invitare alla festa l'amico Dean Martin, oramai malato e prossimo alla morte, che avvenne poche settimane dopo, nel giorno di Natale del 1995. \"The Voice\", da quel momento, cadde in una progressiva forma di depressione che lo accompagn\u00f2 negli ultimi anni della sua vita. Secondo un'altra versione dei fatti, invece, i rapporti tra i due si incrinarono proprio in occasione della morte del figlio di Dean: Sinatra, Martin e Sammy Davis jr. erano in \"tourn\u00e9e\" e alla notizia della tragedia Martin la interruppe, contro il volere di Sinatra che non lo perdon\u00f2.\nIl declino fisico e la morte.\nFrank Sinatra \u00e8 vissuto per quasi ottantatr\u00e9 anni. Non lo avevano provato n\u00e9 i frenetici ritmi di lavoro a Las Vegas nei primi anni sessanta - quando di giorno lavorava sui \"set\" cinematografici e alla sera si esibiva fino alle due di notte con gli spettacoli del Rat Pack, dormendo meno di tre ore a notte - n\u00e9 i due pacchetti di sigarette che fumava ogni giorno per quasi settant'anni, n\u00e9 la bottiglia di whisky che assumeva quotidianamente, n\u00e9 le \"tourn\u00e9e\" mondiali, specialmente negli ultimi vent'anni di carriera.\nNonostante avesse avuto banali problemi di memoria, a causa dei quali, a partire dal 1987, dovette farsi installare \"video wall\" durante i concerti per ricordare i testi delle canzoni, e problemi fisici (nel 1986 gli venne asportato un tumore benigno all'intestino; nel marzo 1994, invece, durante un finale di concerto a Richmond in Virginia, mentre intonava l'ultima strofa di \"My Way\", per il caldo sub\u00ec un brusco abbassamento di pressione, si gir\u00f2 verso il figlio che dirigeva l'orchestra e gli url\u00f2 \"Get me a chair!\" (\"Datemi una sedia!\"), prima di collassare per alcuni minuti), dalla fine del 1996 incominci\u00f2 a soffrire di gravi problemi cardiovascolari.\nDopo un'ultima apparizione pubblica, il 26 ottobre 1996, e la definitiva uscita dalle scene, Frank si ritir\u00f2 a Malib\u00f9 in una casa sulla spiaggia, con vista sull'oceano. Venne colpito da tre infarti tra il dicembre 1996 e i primi mesi del 1997, (il primo dei quali poche settimane dopo l'ultima apparizione in pubblico), da un ictus e infine, secondo alcune voci mai confermate, gli venne diagnosticato anche un cancro. Ormai gravemente debilitato da un anno e mezzo di agonia, nella tarda serata del 14 maggio 1998 un quarto infarto lo stronc\u00f2 per sempre.\nSul sito della famiglia Sinatra, i suoi figli comunicarono che le ultime parole del padre furono queste: \"I'm losing\" (Sto perdendo). Tutte le principali reti tv americane interruppero le trasmissioni con edizioni speciali dedicate alla morte di Sinatra. Il funerale venne trasmesso da quasi 100 canali televisivi in tutto il mondo. La sua morte segn\u00f2 la fine di un'era che lo aveva portato a essere una delle pi\u00f9 grandi \"star\" del XX secolo. Per rendere onore alla sua figura d'artista, nella notte tra il 14 e il 15 maggio tutte le luci di Las Vegas si spensero per la prima e unica volta. A New York, l'Empire State Building si illumin\u00f2 di blu, in omaggio a \"Old Blue Eyes.\"\nIl funerale di Sinatra fu celebrato il pomeriggio del 20 maggio, nella chiesa cattolica di Beverly Hills, alla presenza di 400 amici. Gregory Peck, Diahann Carroll, Don Rickles, Milton Berle, Debbie Reynolds, Tony Bennett (che cant\u00f2 alla cerimonia su richiesta di Sinatra), Joey Bishop, Kirk Douglas, Jack Nicholson, Sophia Loren e molti altri gli resero omaggio un'ultima volta. Fu sepolto a fianco dei suoi genitori nel piccolo cimitero di Cathedral City, il Desert Memorial Park, sotto una semplice lapide rettangolare di pietra, sulla quale \u00e8 inciso \"The best is yet to come\" (Il meglio deve ancora venire), titolo di uno dei suoi maggiori successi.\nNella tomba, Sinatra, port\u00f2 con s\u00e9 un piccolo pezzo d'Italia venendo sepolto con una cravatta rossobl\u00f9 in onore della sua fede calcistica per il Genoa di cui fu appassionato tifoso.\nSuccessivamente alla sua morte, si apr\u00ec una contesa tra la vedova Barbara e il figlio da lei avuto da un precedente matrimonio, e i tre figli di Sinatra, Nancy, Frank Jr. e Christina, per entrare in possesso dell'ingente patrimonio dell'artista, all'epoca stimato intorno al miliardo di dollari, oltre a una decina di \"limousine\", un \"jet\" privato, ampi terreni sparsi tra la California e la Florida, lo Stardust, noto casin\u00f2 di Las Vegas, e molte propriet\u00e0 immobiliari, tra cui la villa di Rancho Mirage, con relativo appezzamento, quella a Barbados e quella nelle Hawaii.\nStile musicale.\nPrima vera celebrit\u00e0 della musica popolare nonch\u00e9 maggiore cantante popolare americano del Novecento, Frank Sinatra ha mantenuto lungo tutta la sua carriera un repertorio jazz e pop molto sofisticato e che esprime la sua personalit\u00e0 sfaccettata e complessa. Si immedesima sovente nelle atmosfere rilassate, meditative e a volte sofferte delle ballate e 'adotta' l'orchestra ma \u00e8 principalmente noto per la voce calda e profonda dal fraseggio caratterizzato da glissandi, e dal timbro al contempo aristocratico e popolare. Si ispira a Billie Holiday e soprattutto a Bing Crosby, da cui riprende lo stile di canto \"crooning\". Tuttavia, qualcuno sottolinea che \"a differenza di Crosby, che si rivolgeva soprattutto alle famiglie, Sinatra parlava all'America\".\nDurante gli anni cinquanta, considerato il periodo migliore dell'artista, ha pubblicato i brani mesti e raccolti di \"In the Wee Small Hours\" (1955), primo esempio della sua maturit\u00e0 espressiva e quelli di \"Sings for Only the Lonely\" (1958), dalle atmosfere maestose e ispirato a Chopin, Rachmaninov, Ravel e Debussy pi\u00f9 vari omaggi al genere \"swing\" come confermano \"Swing Easy!\" (1954), \"Songs for Swinging Lovers\" (1956) e \"A Swingin' Affair!\" (1957). La sua discografia presenta anche riferimenti alla bossa nova (\"Francis Albert Sinatra &amp; Antonio Carlos Jobim\", 1967), alla musica latinoamericana (\"Moonlight Sinatra\", 1965), al pop (\"The World We Know\", 1967; \"My Way\", 1969), nonch\u00e9 incursioni pi\u00f9 sperimentali (\"Trilogy: Past, Present &amp; Future\", 1979) e album natalizi (\"Christmas Songs By Sinatra\", 1948; \"A Jolly Christmas from Frank Sinatra\", 1957; \"The Sinatra Christmas Album\", 1963). \"AllMusic\" classifica il cantante in varie espressioni di musica pop e jazz e gli attribuisce gli stili \"show tunes\" e \"AM pop\"; altri lo hanno definito un artista di \"\"blues\" bianco\".\nVita privata.\nSinatra si spos\u00f2 quattro volte, ma molti furono i \"flirt\" con donne belle e famose attribuitigli dalla cronaca rosa: Lauren Bacall, Grace Kelly, Angie Dickinson e Victoria Principal. Si parl\u00f2 anche di un suo \"flirt\" con Raffaella Carr\u00e0, la quale apparve in una piccola parte nel film \"Il colonnello Von Ryan\" (1965), dove Sinatra era protagonista. Egli fece delle \"avance\" anche a un'altra attrice italiana, Virna Lisi (sua collega di \"set\" nel film \"U-112 assalto al Queen Mary\" del 1966), ma l'attrice marchigiana, all'epoca gi\u00e0 sposata, le respinse nettamente.\nLa prima moglie fu Nancy Barbato, con la quale si conosceva gi\u00e0 da ragazzo. Dal loro matrimonio, durato dal 1939 al 1951, nacquero i tre figli di Sinatra: Nancy (1940), Frank Jr. (1944-2016), protagonista anche di un sequestro lampo nel '63 messo in atto da un ex compagno di scuola del ragazzo, il quale chiese a Sinatra un riscatto di 240.000$ (Frank Jr. venne rilasciato dopo due giorni passati nel baule di una macchina); e Christina (1948). Il 7 novembre 1951, appena nove giorni dopo avere ottenuto il divorzio dalla Barbato, Sinatra si spos\u00f2 con l'attrice Ava Gardner, con la quale viveva gi\u00e0 da un paio d'anni e che era stata la causa della rottura del suo matrimonio. La loro unione, costellata di violenti litigi e tradimenti reciproci, non dur\u00f2 molto a lungo: si separarono poco tempo dopo, nel 1953, e divorziarono nel 1957.\nLa terza moglie di Frank Sinatra fu l'attrice Mia Farrow. I due si sposarono nel 1966, ma divorziarono due anni pi\u00f9 tardi a causa di un film che la Farrow non aveva ancora finito di girare e che quindi non le consentiva di far parte del \"cast\" del film che Sinatra avrebbe dovuto girare con lei. L'avvocato arriv\u00f2 sul \"set\" dove la Farrow stava girando con i documenti del divorzio, che lei firm\u00f2 incredula e sbigottita senza dire una parola. Secondo dichiarazioni della Farrow, ripresero a frequentarsi anche anni dopo, tanto che Ronan, figlio di Mia e Woody Allen, nato nel 1987, potrebbe in realt\u00e0 essere figlio di Sinatra e non del regista newyorchese.\nNel 1976 Sinatra spos\u00f2 la sceneggiatrice Barbara Blakely (1927-2017), ex moglie di Zeppo Marx, e il loro matrimonio dur\u00f2 oltre vent'anni, fino alla morte di Sinatra.\nAmici.\nFrank Sinatra \u00e8 stato, fin dalla presidenza di Franklin Delano Roosevelt, un personaggio che ha potuto influenzare, in diversa misura, le elezioni americane, grazie alla presa \"magnetica\" che aveva sui numerosissimi ammiratori. Una delle campagne elettorali alle quali si dedic\u00f2 con maggior impegno fu quella dell'amico John Fitzgerald Kennedy. Fu lui a presentare al presidente l'attrice Marilyn Monroe, con cui strinse amicizia. La notizia della morte del presidente, nel 1963, raggiunse Sinatra sul \"set\" di un film che stava girando con il Rat Pack; il cantante si chiuse nel suo camper per diversi giorni, a causa dell'enorme sconforto dovuto alla perdita dell'amico.\nRichard Nixon fu un grande ammiratore di Sinatra. Nei 5 anni di presidenza i due cenarono insieme alla Casa Bianca almeno 5-6 volte ogni anno. Di grande amicizia \u00e8 stato anche il rapporto tra Sinatra e Ronald Reagan. I due si erano conosciuti negli anni quaranta a Hollywood, quando entrambi lavoravano per il cinema. Nel 1976 Reagan volle interrompere la campagna elettorale per essere presente al matrimonio del suo amico con Barbara. Tra il 1980 e il 1988 Sinatra si esib\u00ec pi\u00f9 volte alla Casa Bianca, chiamato dal presidente in occasione di visite di capi di Stato e importanti personaggi della politica.\nLo scandalo della porta sbagliata.\nSinatra fu moltissime volte al centro di critiche pubbliche e di scandali. Ad esempio, mentre accompagnava Judy Garland, nel 1954 aggred\u00ec l'addetto stampa Jim Byron solo perch\u00e9 gli aveva chiesto chi fosse la donna che accompagnava. Questo caso divenne ben presto di dominio pubblico.\nAncora pi\u00f9 famoso \u00e8 lo scandalo cosiddetto \"della porta sbagliata\", in cui fu coinvolto insieme a Joe DiMaggio.\nDiMaggio stava soffrendo per via del divorzio con Marilyn Monroe ed era venuto a sapere dal suo investigatore che Marilyn si drogava e aveva una relazione lesbica. Volendo coglierla sul fatto, chiese a Sinatra di accompagnarlo in un palazzo di West Hollywood dove, secondo l'investigatore, si svolgevano i fatti. I due irruppero in un appartamento terrorizzando una donna sconosciuta, che poi sporse denuncia, senza trovare traccia n\u00e9 di droga, n\u00e9 di Marilyn. Sinatra dichiar\u00f2 di non essere entrato nella stanza, bens\u00ec di aver aspettato in macchina. Il fatto fu gonfiato dalle riviste scandalistiche, prima fra tutte \"Confidential\".\nFilmografia.\nTelevisione.\nFrank Sinatra ha anche partecipato nel 1962 a una serie della rubrica pubblicitaria televisiva italiana \"Carosello\", pubblicizzando i Baci Perugina, insieme a Scilla Gabel.\nSinatra e i Beatles.\nFrank Sinatra e i Beatles sono stati legati dal punto di vista musicale. Infatti, \"Ol' Blue Eyes\" ha interpretato vari brani del gruppo musicale britannico, tra i quali \"Something\", \"Yesterday\" e altri; inoltre il compositore Bert Kaempfert, autore di alcuni dei grandi successi di Sinatra tra cui \"Strangers in the Night\" e \"The World We Knew\", ha avuto un ruolo fondamentale nell'avvio della carriera del gruppo di Liverpool.\nSinatra autore.\nSinatra \u00e8 accreditato come autore di alcune canzoni, in cui contribu\u00ec principalmente al testo:\nDoppiatori italiani.\nNelle versioni in italiano dei suoi film, Sinatra \u00e8 stato doppiato da:\nOnorificenze.\nOnorificenze straniere.\nNel 2015 gli \u00e8 stato conferito presso la Camera dei Deputati il Premio America alla memoria, della Fondazione Italia USA."}
{"id": "1256514", "revid": "120889571", "url": "https://it.wikipedia.org/wiki?curid=1256514", "title": "Boxe pieds-poings", "text": "In francese, si chiamano boxe pieds-poings (\"pugilato piede-pugni\"), dagli anni 1980, gli sport di combattimento di percussione con guanti di pugilato che si praticano su un ring (o un praticabile di tappeto) e che fanno parte della categoria dei pugilati sportivi.\nCon tale termine, i francesi inizialmente si riferivano solo alla Boxe Francese Savate (chiamata talvolta BF-Savate oppure Savate), \"Budo moussaraa\" ma col passare del tempo all'interno di questa definizione sono state inserite anche altre discipline.\nUtilizzano, secondo il regolamento, le tecniche di gamba (calci e colpi di ginocchio), le tecniche di braccio (colpi di pugno e colpi di gomito) e le tecniche di proiezioni.\nTra i pi\u00f9 conosciuti abbiamo:"}
{"id": "1256516", "revid": "287204", "url": "https://it.wikipedia.org/wiki?curid=1256516", "title": "Serie B 1948-1949 (pallacanestro maschile)", "text": "Il campionato di Serie B di pallacanestro maschile 1948/49 secondo livello del 27\u00ba campionato italiano, \u00e8 l'8\u00b0 organizzato dalla FIP sotto questa definizione e il 2\u00b0 dal dopoguerra nel quadro della riforma dei campionati FIP.\nLe 18 squadre iscritte, sono divise in due gironi all'italiana le prime e le seconde classificate di ciascun girone vengono promosse in Serie A 1949-50.\nFonti.\nIl Corriere dello Sport 1948/49"}
{"id": "1256519", "revid": "287204", "url": "https://it.wikipedia.org/wiki?curid=1256519", "title": "Serie B 1947-1948 (pallacanestro maschile)", "text": "Il campionato di Serie B di pallacanestro maschile 1947/48 secondo livello del 26\u00ba campionato italiano, \u00e8 il 7\u00b0 organizzato dalla FIP sotto questa definizione e il 1\u00b0 dal dopoguerra nel quadro della riforma dei campionati FIP.\nLe 17 squadre iscritte, sono divise in quattro gironi all'italiana e le 4 vincenti accedono ad un girone finale. La prima e la seconda classificata vengono promosse in Serie A 1948-49.\nGironi di Qualificazione.\nGirone A.\nSquadre partecipanti:\nAPU Udine, Edera Trieste, Ginn.Goriziana e Lega Nazionale Monfalcone\nGirone B.\nSquadre partecipanti: \nDop.Borletti Milano; Lega Nazionale Trieste; S.S. Cestistica Vicenza; CSI Pesaro; Pallacanestro Reggiana\nGirone C.\nSquadre partecipanti:\nCRAL Arsenale La Spezia; Gira Bologna; Pirelli Milano; Saves Alessandria\nGirone D.\nSquadre partecipanti:\nStamura Ancona; A.S. Foligno; CUS Firenze; A.S. Ascoli Piceno;"}
{"id": "1256520", "revid": "767487", "url": "https://it.wikipedia.org/wiki?curid=1256520", "title": "Si ringrazia la regione Puglia per averci fornito i milanesi", "text": "Si ringrazia la regione Puglia per averci fornito i milanesi \u00e8 un film comico del 1982, diretto da Mariano Laurenti con Massimo Boldi, Teo Teocoli e Giorgio Porcaro\nTrama.\nIl \"terrunciello\" Benedetto si fa passare per il celebre paroliere Mogol, pur di riuscire a sfondare nell'industria discografica e, di conseguenza, entrare nelle grazie dell'affermato magnate dello spettacolo Max Bernasconi.\nProduzione.\nTeocoli e Porcaro, interpreti dei meridionali protagonisti del film, erano realmente emigrati a Milano dalle rispettive citt\u00e0 del Sud in cui erano nati, Taranto e Benevento. Teo Teocoli aveva gi\u00e0 impersonato un venditore di tappeti marocchino nel film \"Una vacanza bestiale\".\nNel film fa anche una breve apparizione un debuttante Giorgio Faletti nel ruolo di un parcheggiatore."}
{"id": "1256521", "revid": "991694", "url": "https://it.wikipedia.org/wiki?curid=1256521", "title": "La Cala", "text": ""}
{"id": "1256522", "revid": "547034", "url": "https://it.wikipedia.org/wiki?curid=1256522", "title": "USS Trigger (SS-564)", "text": "Lo USS \"Trigger\" (codice alfanumerico SS-564) \u00e8 stato un sommergibile della United States Navy, appartenente alla classe Tang e successivamente con il nome Livio Piomarta della Marina Militare Italiana.\nStoria.\nCostruito negli Stati Uniti nei cantieri Electric Boat di Groton nel Connecticut, impostato il 24 febbraio 1949 e varato il 14 giugno 1951, entr\u00f2 in servizio il 31 marzo 1952; era aggiornato agli standard chiamati GUPPY (\"Greater Underwater Propulsion Power Program\") e basati sulle invenzioni tedesche della parte finale della seconda guerra mondiale. Tali standard furono implementati anche su sommergibili costruiti in anni precedenti come quelli delle classi Gato, Balao e Tench. Il sommergibile ha lo stesso nome di un precedente battello della classe Gato, l'USS \"Trigger\" (SS-237), affondato dai giapponesi il 28 marzo 1945 nel mar Cinese Orientale durante la seconda guerra mondiale.\nViste le caratteristiche, con la velocit\u00e0 in immersione superiore di quella in emersione si pu\u00f2 gi\u00e0 parlare di sottomarino pi\u00f9 che di sommergibile.\nNell'estate del 1957 si era unito al sottomarino a propulsione nucleare \"Nautilus\" durante il primo viaggio al di sotto della calotta polare artica trascorrendo dieci giorni a nord del Mare di Groenlandia.\nIl battello montava all'origine dei motori diesel elettrici General Motors ad alta velocit\u00e0 che per\u00f2 diedero dei problemi tanto che furono sostituiti con motori diesel a cilindri contrapposti di media velocit\u00e0 di derivazione aeronautica di dimensioni maggiori. Per potere essere installati questi motori, l'unit\u00e0, all'inizio del 1958 e fino all'agosto di quell'anno, venne sottoposta a dei lavori per essere allungata di circa tre metri presso i cantieri Portsmouth Naval Shipyard di Kittery nel Maine.\nL'unit\u00e0 venne sottoposta a nuovi lavori di allungamento dello scafo tra il 3 gennaio 1968 e il 6 giugno 1969, alla base navale di Charleston nella Carolina del Sud, questa volta per permettere l'installazione di nuove apparecchiature elettroniche tra cui un nuovo sonar.\nNel 1973 dopo un periodo trascorso in Estremo Oriente, l'unita raggiunse il 5 aprile San Diego in California, dove il successivo 25 giugno venne imbarcato l'equipaggio italiano per prendere conoscenza con l'unit\u00e0 che radiata dalla US Navy il 2 luglio, il 10 luglio venne consegnata alla Marina Militare, che lo ribattezz\u00f2 \"Livio Piomarta\" (dall'omonimo ufficiale rimasto ucciso in battaglia nella seconda guerra mondiale e decorato con medaglia d'oro al valor militare)).\nLivio Piomarta.\nFu destinato alla base di Taranto prest\u00f2 servizio come unit\u00e0 d'addestramento fino al disarmo, avvenuto il 28 febbraio 1986."}
{"id": "1256527", "revid": "767487", "url": "https://it.wikipedia.org/wiki?curid=1256527", "title": "Althegnenberg", "text": "Althegnenberg \u00e8 un comune tedesco di 1.840 abitanti, situato nel land della Baviera."}
{"id": "1256528", "revid": "118457060", "url": "https://it.wikipedia.org/wiki?curid=1256528", "title": "Altmannstein", "text": "Altmannstein \u00e8 un comune-mercato di abitanti, situato nel \"Land\" tedesco della Baviera."}
{"id": "1256529", "revid": "254059", "url": "https://it.wikipedia.org/wiki?curid=1256529", "title": "Galeazzo Campi", "text": "Secondo il Vasari, egli cominci\u00f2 i suoi studi insieme al celebre pittore Boccaccio Boccaccino; anche se l'eminente archeologo Luigi Lanzi dubita di ci\u00f2, definendo gli stili dei due artisti troppo distanti l'uno dall'altro.\nA detta di molti, inoltre, Galeazzo non possedette un grande talento e la maggior parte dei suoi lavori, infatti, sembrano deboli imitazioni di opere del Perugino.\nSecondo alcune fonti tra i suoi allievi ci fu Lorenzo Beci.\nOpere.\nIl primo lavoro conosciuto di Campi \u00e8 l'opera dispersa \"Resurrezione di Lazzaro\", dipinta nel 1515.\nTra le opere degne di menzione si ricordano il polittico di S. Maria Maddalena, in collaborazione con Tommaso Aleni, la \"Madonna col Bambino e i SS. Biagio e Antonio\" (1517), la \"Madonna col Bambino, S. Giovannino, S. Rosa e S. Cristoforo\" (1518) e la \"Madonna col Bambino e santi\" del 1519.\nI figli.\nGaleazzo fu padre di tre figli, tutti e tre pittori, che furono i veri iniziatori della scuola pittorica cremonese: Giulio Campi, il pi\u00f9 famoso dei tre; Vincenzo Campi; e infine Antonio Campi, che fu anche architetto."}
{"id": "1256530", "revid": "767487", "url": "https://it.wikipedia.org/wiki?curid=1256530", "title": "Altom\u00fcnster", "text": "Altom\u00fcnster \u00e8 un comune tedesco di 7.311 abitanti, situato nel land della Baviera."}
{"id": "1256531", "revid": "34947", "url": "https://it.wikipedia.org/wiki?curid=1256531", "title": "Dualshock", "text": ""}
{"id": "1256532", "revid": "125542021", "url": "https://it.wikipedia.org/wiki?curid=1256532", "title": "Mino da San Quirico", "text": "Biografia.\nAvendo una pessima fama di uomo corrotto, avido e sregolato, che usava i processi dell'inquisizione per strappare soldi agli abbienti, venne destituito nel 1334.\n\u00c8 probabile che a lui si sia rifatto il Boccaccio per il personaggio protagonista della sesta novella della giornata I del \"Decameron\". In questa novella l'autore si scaglia con sagace sarcasmo contro la corruzione dei religiosi prendendo ad esempio \"un frate minore inquisitore della eretica pravit\u00e0, il quale, come che molto s'ingegnasse di parere santo e tenero amatore della cristiana fede, s\u00ec come tutti fanno, era non men buono investigatore di chi piena aveva la borsa, che di chi di scemo nella fede sentisse\". Questo frate prende di mira un ricco cittadino e con una scusa imbandisce un severo processo. Esilarante \u00e8 il tratteggio ironico del Boccaccio: \nL'inquisito fu costretto a frequentare il convento di Santa Croce tutti i giorni per penitenza e un giorno trova il modo di mettere in imbarazzo il frate corrotto. Dopo l'ennesima messa egli si imprime nella testa la frase udita nel sermone che recita \"Voi riceverete per ognun cento\". Andato a mensa ne chiede spiegazione al frate, alla presenza di tutto il capitolo: \nE mentre tutti ridono l'inquisitore si sente trafitto dalla propria ipocrisia e tace, e \"e se non fosse che biasimo portava di quello che fatto avea, un altro processo gli avrebbe addosso fatto\"."}
{"id": "1256533", "revid": "767487", "url": "https://it.wikipedia.org/wiki?curid=1256533", "title": "Angry Samoans", "text": "Gli Angry Samoans sono una band hardcore punk/L.A. punk di Los Angeles dove si sono formati nel 1978.\nStoria.\nInizi.\nLa band nasce nel '78 ad opera del batterista e futuro cantante e chitarrista, Mike Saunders, e il cantante Gregg Turner. I due erano reduci da un'esperienza con un'altra band dell'epoca, i VOM; Ai due si aggiunger\u00e0 successivamente come bassista Heath Seifert. Durante la loro carriera il gruppo non riuscir\u00e0 a mettere insieme che relativamente poche canzoni e sar\u00e0 piuttosto mal visto dalla critica; in compenso realizzeranno un'elevatissima quantit\u00e0 di concerti in giro per tutta la California. Nel 1980 arrivano alla loro prima pubblicazione, per un'etichetta indipendente, la Bad Trip. L'esordio s'intitola \"Inside My Brain\".\nMaturit\u00e0.\nSuccessivamente nella band arriva un quarto membro alla chitarra solista: Jonathan Hall. Quasi contemporaneamente i rapporti tra i due fondatori, Gregg Turner e Mike Saunders, iniziano a incrinarsi e ci\u00f2 sfocia nell'abbandono di Gregg; allora Mike prende le redini del gruppo e passa dalla batteria alla voce, divenendo nuovo leader. Cos\u00ec finalmente nel 1982 il gruppo pubblica il primo album completo, \"Back From Samoa\" (Bad Trip, 1982), ancora per la Bad Trip. Il disco conteneva quattordici canzoni per diciassette minuti in tutto ed ebbe un discreto successo commerciale per essere un LP proveniente da una label indipendente.\nDopo poco meno di quattro anni, tra qualche concerto e lunghi silenzi, il gruppo pubblica un nuovo EP, \"Yesterday Started Tomorrow\", che ottiene pochissimo successo anche per la scarsa qualit\u00e0 delle registrazioni.\nUltimi anni.\nIl gruppo ci prova ancora, un'ultima volta, nel 1988, quando viene lanciato dalla PVC \"STP Not LSD\", ovvero l'ultima pubblicazione ufficiale. Vista la cattiva accoglienza di pubblico e critica (da quest'ultima gli Angry Samoans erano sempre stati mal visti), Mike decide definitivamente di sciogliere la band. Nel 1995 la Triple X pubblicher\u00e0 una loro raccolta, \"Unboxed Set\".\nFuturo di Mike Saunders.\nMike Saunders ha continuato la sua carriera solista, continuando a produrre per la Triple X, nuova fedele etichetta. Nel 1991 esce il suo esordio, \"Plays the Hits of the 90's\", che passer\u00e0 piuttosto inosservato; poco dopo fonder\u00e0 un gruppo, i Metal Mike, coi quali per\u00f2 non riuscir\u00e0 a combinare pi\u00f9 di quanto gi\u00e0 fatto in passato. Ne usciranno due EP, \"Ted Nugent Is Not My Dad\" e \"My Girlfriend Is A Rock\". Nel 1994 uscir\u00e0 una raccolta."}
{"id": "1256534", "revid": "767487", "url": "https://it.wikipedia.org/wiki?curid=1256534", "title": "Altusried", "text": "Altusried \u00e8 un comune tedesco di 10.091 abitanti, situato nel land della Baviera."}
{"id": "1256535", "revid": "72396", "url": "https://it.wikipedia.org/wiki?curid=1256535", "title": "Basket Napoli", "text": ""}
{"id": "1256537", "revid": "110157", "url": "https://it.wikipedia.org/wiki?curid=1256537", "title": "Alzenau", "text": "Alzenau \u00e8 un comune tedesco di 18.971 abitanti, situato nel land della Baviera."}
{"id": "1256538", "revid": "247222", "url": "https://it.wikipedia.org/wiki?curid=1256538", "title": "Area protetta miti e leggende del rock", "text": ""}
{"id": "1256540", "revid": "767487", "url": "https://it.wikipedia.org/wiki?curid=1256540", "title": "Amberg (Bassa Algovia)", "text": "Amberg \u00e8 un comune tedesco di 1.332 abitanti, situato nel land della Baviera."}
{"id": "1256542", "revid": "339392", "url": "https://it.wikipedia.org/wiki?curid=1256542", "title": "Frate minore", "text": ""}
{"id": "1256543", "revid": "110157", "url": "https://it.wikipedia.org/wiki?curid=1256543", "title": "Amerang", "text": "Amerang \u00e8 un comune tedesco di 3.574 abitanti, situato nel land della Baviera."}
{"id": "1256544", "revid": "110157", "url": "https://it.wikipedia.org/wiki?curid=1256544", "title": "Amerdingen", "text": "Amerdingen \u00e8 un comune tedesco di 868 abitanti, situato nel land della Baviera."}
{"id": "1256545", "revid": "287204", "url": "https://it.wikipedia.org/wiki?curid=1256545", "title": "Ammerndorf", "text": "Ammerndorf \u00e8 un comune-mercato di abitanti, situato nel Land tedesco della Baviera."}
{"id": "1256546", "revid": "110157", "url": "https://it.wikipedia.org/wiki?curid=1256546", "title": "Ammerthal", "text": "Ammerthal \u00e8 un comune tedesco situato nel circondario di Amberg-Sulzbach, nel \"land\" della Baviera."}
{"id": "1256547", "revid": "93556", "url": "https://it.wikipedia.org/wiki?curid=1256547", "title": "Campionato italiano di calcio da tavolo 1986", "text": "Il dodicesimo campionato italiano di Subbuteo agonistico (calcio da tavolo) fu l'ultimo organizzano dalla F.I.C.M.S.. Le gare si disputarono a Milano nel 1986. La competizione fu suddivisa nella categoria \"Seniores\" e nella categoria \"Juniores\". Quest'ultima \u00e8 riservata ad i giocatori \"Under16\". Per la prima volta nella categoria \"Juniores\" si ripete una finale, difatti il palermitano Giovanni Lazzara ed il barese Mario Baglietto si giocarono il titolo gi\u00e0 l'anno precedente.\nRisultati.\nCategoria Seniores.\nFinali.\nFinale 7\u00ba/8\u00ba posto\nMarco Baj - Adriano Potecchi 2-0\nFinale 5\u00ba/6\u00ba posto\nRenato Russo - Edoardo Bellotto 2-0\nFinale 3\u00ba/4\u00ba posto\nPaolo Zappino - Stefano DeFrancesco 3-1\nFinale 1\u00ba/2\u00ba posto\nDavide Massino - Renzo Frignani 1-3\nCategoria Juniores.\nFinali.\nFinale 7\u00ba/8\u00ba posto\nS. Piras - Massimiliano Nastasi 1-3\nFinale 5\u00ba/6\u00ba posto\nMarco Mingrone - Andrea Lampugnani 3-6\nFinale 3\u00ba/4\u00ba posto\nMario Corradi - Minardi 3-4\nFinale 1\u00ba/2\u00ba posto\nGiovanni Lazzara - Mario Baglietto 2-3 d.t.s."}
{"id": "1256554", "revid": "767487", "url": "https://it.wikipedia.org/wiki?curid=1256554", "title": "Paula Danziger", "text": "Biografia.\nAllieva della Montclair State University, lavor\u00f2 come insegnante per un breve periodo della sua vita. Dopo un incidente automobilistico che la vide coinvolta incominci\u00f2 a scrivere romanzi per giovani lettori.\nPopolare autrice di volumi per bambini, la Danziger scrisse pi\u00f9 di 30 libri. Debutt\u00f2 nel 1974 con \"The Cat Ate My Gymsuit\" ma in Italia divenne famosa soprattutto per la serie di Ambra Chiaro. Oltre ai libri scritti da sola, la Danziger collabor\u00f2 con altri autori come Ann M. Martin.\nPaola Danziger ebbe un attacco cardiaco l'8 giugno del 2004 e mor\u00ec in seguito a complicazioni esattamente un mese dopo all'et\u00e0 di 59 anni. All'epoca della sua scomparsa i suoi libri erano stati pubblicati in 53 stati e tradotti in sedici lingue."}
{"id": "1256557", "revid": "30274", "url": "https://it.wikipedia.org/wiki?curid=1256557", "title": "Jean Patrick Nazon", "text": ""}
{"id": "1256559", "revid": "729019", "url": "https://it.wikipedia.org/wiki?curid=1256559", "title": "Galea aponeurotica", "text": "La galea aponeurotica (o aponeurosi epicranica) \u00e8 uno strato fibroso denso posto nello spessore del tessuto sottocutaneo, tra la cute e il periostio. Ricopre tutta la parte superiore del cranio e si continua anteriormente, oltre che in fascicoli propri, anche nei due muscoli frontali e posteriormente nei due muscoli occipitali, formando il gruppo muscolare epicranico. Anteriormente essa si prolunga in uno stretto fascio che si insinua in mezzo al muscolo frontale, e si sdoppia a livello della sutura coronale in altri due pi\u00f9 larghi che vanno a racchiudere lateralmente questi due muscoli. Lateralmente continua sopra la fascia temporale sino all'arcata zigomatica come un sottile strato di tessuto areolare laminato. Si porta posteriormente ricoprendo tutta la tuberosit\u00e0 delle due ossa parietali sino alla linea temporale superiore, quindi si porta inferiormente ricoprendo gran parte dell'osso occipitale sino a restringersi in un fascio che giunge al terzo medio della linea nucale suprema e alla protuberanza occipitale esterna, dove si inserisce. Su di essa si inseriscono le fibre dei muscoli auricolare anteriore e superiore, il primo presso l'arcata zigomatica e il secondo sulla lamina aponeurotica ricoprente la fascia temporale. La galea aponeurotica \u00e8 adesa strettamente al soprastante tessuto connettivo fibroadiposo sottocutaneo e alla cute, ma solo lassamente al pericranio, da cui \u00e8 distaccabile con facilit\u00e0 e su cui scorre coerentemente ai movimenti del cuoio capelluto. Tra essa e il pericranio vi \u00e8 un sottile tessuto areolare lasso."}
{"id": "1256560", "revid": "1543377", "url": "https://it.wikipedia.org/wiki?curid=1256560", "title": "Comuni di Guadalupa", "text": "Lista dei 32 comuni di Guadalupa.\nEx comuni della Guadalupa.\nSaint-Barth\u00e9lemy e Saint-Martin sono divenute collettivit\u00e0 d'oltremare dopo la revisione costituzionale del 17 marzo 2003, al referendum del 7 dicembre 2003 e all'adozione della legge organica del 21 febbraio 2007. Dal 15 luglio 2007, dopo l'elezione dell'Assemblea territoriale e al cambiamento completo dello statuto, hanno cessato di essere comuni di Guadalupa."}
{"id": "1256561", "revid": "767487", "url": "https://it.wikipedia.org/wiki?curid=1256561", "title": "Dobev", "text": "Dobev \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1256563", "revid": "767487", "url": "https://it.wikipedia.org/wiki?curid=1256563", "title": "Doln\u00ed Novosedly", "text": "Doln\u00ed Novosedly \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1256565", "revid": "46291", "url": "https://it.wikipedia.org/wiki?curid=1256565", "title": "Thespesia grandiflora", "text": "Il flor de maga (Thespesia grandiflora ) \u00e8 una pianta della famiglia delle Malvacee endemica di Porto Rico, ove \u00e8 considerata il fiore nazionale.\nDescrizione.\nL'albero della maga cresce a un'altezza massima di 15 metri.\nDistribuzione e habitat.\nLa specie, originariamente endemica della foresta tropicale del Yunque, si \u00e8 rapidamente diffusa in tutta l'isola di Porto Rico ed \u00e8 stata recentemente introdotta in alcuni paesi mesoamericani (Repubblica Dominicana, Honduras).\nUsi.\nIl fiore \u00e8 usato come pianta ornamentale mentre il legno dell'albero, che produce un legname duraturo e robusto, \u00e8 usato negli arredamenti."}
{"id": "1256567", "revid": "1543377", "url": "https://it.wikipedia.org/wiki?curid=1256567", "title": "Fiera di Sinigallia (Milano)", "text": "La fiera di Sinigallia (o di Sinigaglia o di Senigallia) \u00e8 uno storico mercatino delle pulci che si svolge a Milano ogni sabato, in precedenza ogni domenica, in vari posti nei pressi della Darsena. Localmente \u00e8 indicata anche semplicemente come Sinigaglia.\n\u00c8 il pi\u00f9 vecchio mercato delle pulci di Milano e risale al 1800 nel quartiere Ticinese, lungo la Darsena che si trova sotto viale Gabriele D'Annunzio.\nStoria.\nAll'inizio del secolo XX la fiera era ubicata lungo il bastione fra porta Ticinese e porta Genova. In quel periodo erano popolarmente chiamate \"fiere di Sinigaglia\" nelle citt\u00e0 lombarde e venete, i mercati, in cui erano in vendita di tutto, e in particolare vecchie e usate mercanzie, prendendo il nome dalla omonima fiera annuale marchigiana della citt\u00e0 di Senigallia, nota per essere stata un porto franco.\nI barconi che ormeggiavano in Darsena erano esentati dai dazi e per tal motivo la fiera era molto attesa.\nDapprima posta sul Bastione di Porta Ticinese, venne poi spostata in Porta Ludovica e poi in via Calatafimi; torn\u00f2 poi a ridosso della Darsena, lungo viale Gabriele D'Annunzio. A pochi metri di distanza, attraversato il semaforo che separa la Darsena da viale Papiniano, ove si svolge il mercato rionale, che vi ha luogo il sabato e il marted\u00ec.\nNel 2005 la Fiera \u00e8 stata spostata nei parcheggi della stazione di Porta Genova alla fine di via Valenza, per la costruzione di un parcheggio sotterraneo nella zona intorno alla Darsena (subito interrotto e abbandonato, e ci\u00f2 ha aumentato le polemiche per lo spostamento della fiera, gi\u00e0 accesesi quando lo spostamento era prospettato come momentaneo).\nNella Fiera sono esposti oggetti di ogni genere: etnici, abbigliamento nuovo e usato, CD e vinili rari, DVD nuovi e usati, elettronica e accessori per PC, vecchi fumetti, scarpe, borse e accessori femminili, pelletteria, casalinghi e ferramenta. Alle tradizionali merci usate e di seconda mano e agli articoli di antiquariato economico si sono aggiunti, secondo alcuni snaturando la fiera, anche articoli moderni.\nAi margini della fiera, alcuni ricettatori vendevano merce rubata di vario tipo, tra cui biciclette. Da quando \u00e8 stata posizionata nel parcheggio delle FS \u00e8 sempre stata presidiata dalla Polizia Municipale e il \"famigerato\" mercato delle bici rubate, ammesso che esista ancora, \u00e8 rimasto in piazzale Cantore, all'inizio della Darsena dove si svolgeva la Fiera fino al 2005.\n\u00c8 da anni un punto di ritrovo per il popolo \"alternativo\" milanese: vi affluiscono in gran quantit\u00e0 rocker, metallari, punk, em e \"alternativi\" in genere, attirati dalla vendita di abbigliamento e articoli ritenuti consoni ai loro stili.\nDa sabato 4 ottobre 2014 la Fiera di Sinigaglia \u00e8 stata nuovamente spostata e divisa in due Fiere pi\u00f9 piccole.\nLa maggior parte delle bancarelle sono state posizionate in Ripa di Porta Ticinese, tra via Barsanti e via Paoli, nella tradizionale giornata del sabato. Le altre nel parcheggio di via Mario Pagano/via Giotto la domenica mattina. Alcuni operatori non hanno potuto rinnovare la licenza.\nDopo le proteste degli operatori della Fiera sotto il Comune di Milano il 27 agosto 2014, in vista dell'annunciato spostamento, il Consiglio di Stato ha dato ragione al Comune: l'area dove si svolgeva la Fiera appartiene alle Ferrovie dello Stato e lo spostamento era necessario. Le proteste sono per\u00f2 continuate: uno degli argomenti \u00e8 anche quello che smembrando la fiera in due luoghi e in due giorni diversi, oltre a non permettere a tutti gli espositori di continuare a farlo per il numero totale di spazi inferiore alla precedente organizzazione, si snaturerebbe la natura stessa della fiera come antico mercato tradizionale milanese."}
{"id": "1256571", "revid": "1318658", "url": "https://it.wikipedia.org/wiki?curid=1256571", "title": "Epicranio", "text": "L'epicranio \u00e8 il termine medico che sta ad indicare le strutture muscolari che ricoprono il cranio.\nEsso \u00e8 composto dai muscoli occipitofrontale e temporoparietale e dall'aponeurosi epicranica."}
{"id": "1256573", "revid": "767487", "url": "https://it.wikipedia.org/wiki?curid=1256573", "title": "Drhovle", "text": "Drhovle \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1256574", "revid": "123735362", "url": "https://it.wikipedia.org/wiki?curid=1256574", "title": "Problema primale standard", "text": "Un problema in forma primale standard \u00e8 un problema matematico tipico della teoria della programmazione lineare, problema dove si vuole massimizzare il valore di una certa funzione rispettando dei vincoli aggiuntivi espressi sotto forma di disequazioni lineari.\nQuesta schematizzazione per un problema di ottimizzazione \u00e8 molto utilizzata poich\u00e9 esiste una versione dell'algoritmo del simplesso che si applica a un problema di questo tipo per trovarne una soluzione ottima. L'insieme dello spazio delle possibili soluzioni del problema (dominio) prende il nome di poliedro (politopo) primale, mentre la funzione che si massimizza \u00e8 detta \"funzione obiettivo\".\nLa scrittura con la quale si \u00e8 soliti rappresentare un problema in formato primale \u00e8\nChe pu\u00f2 essere scritto in forma scalare come\nQuindi il problema primale standard \u00e8 costituito da una certa funzione che va massimizzata, la funzione obiettivo, e una serie di vincoli (il poliedro primale); il problema nel suo complesso viene indicato con \"(P)\" ,il valore ottimo del problema \"(P)\" si indica con \"v(P)\" mentre \"P\" \u00e8 il simbolo associato al poliedro primale.\nLa funzione obiettivo.\nIl primo elemento importante che viene introdotto parlando di problemi in forma primale \u00e8 proprio la funzione obiettivo, cio\u00e8 una funzione che rappresenta il modello matematico di ci\u00f2 che vogliamo massimizzare. In realt\u00e0 \u00e8 possibile trasformare una richiesta di massimizzazione in minimizzazione semplicemente ricordando il concetto che cercare il minimo di una funzione \u00e8 come cercare l'opposto del massimo della sua opposta, ovvero: formula_2 e viceversa.\nDal momento che stiamo trattando problemi di programmazione lineare appare chiaro come la suddetta funzione debba essere necessariamente lineare, ovvero esprimibile semplicemente tramite prodotti scalari tra costanti e variabili (di primo grado). Infatti per scrivere la funzione si utilizza la notazione cx, che in modo pi\u00f9 formale \u00e8 scritta come:\nOvvero come il prodotto scalare tra il vettore colonna delle variabili \"x\", di dimensione formula_4 e il vettore riga (poi trasposto) dei coefficienti \"c\" (in genere \"costi\") della funzione obiettivo, di dimensione formula_5.\nIl numero \"n\", che ricorre pi\u00f9 volte, si riferisce al numero di variabili coinvolte nel problema, cio\u00e8 alla dimensione dello spazio delle soluzioni: se ad esempio ci sono due variabili allora \"n\" sar\u00e0 2. In generale si dice che \"n\" \u00e8 la dimensione della variabile vettoriale del problema:\nformula_6\nAd esempio se consideriamo la funzione obiettivo in 4 variabili\nformula_7\nla sua rappresentazione come prodotto scalare sar\u00e0\nformula_8\nIl poliedro primale.\nL'insieme dei punti (vettori) che sono ammissibili per il problema in formato primale standard, cio\u00e8 quelli che soddisfano tutti i vincoli del tipo formula_9 prende, come abbiamo detto, il nome di \"poliedro primale\" o politopo primale.\nCome gi\u00e0 visto per la funzione obiettivo la scrittura completa degli \"m\" vincoli, in \"n\" variabili, che formano il poliedro primale \u00e8\nNella scrittura formula_9 \"A\" \u00e8 una matrice, detta matrice tecnologica, che ha dimensione formula_11, dove \"m\" \u00e8 il numero di vincoli di disuguaglianza definiti dal problema.\nAnalogamente a quanto detto per la funzione obiettivo, la forma in termini di disuguaglianze dei vincoli del problema non \u00e8 molto restrittiva: essa infatti permette anche di tradurre in questo formato vincoli di uguaglianza o di disuguaglianza ma in verso opposto. Un generico vincolo lineare formula_12 pu\u00f2 essere infatti reso con due vincoli di disuguaglianza:\nA destra del simbolo di minore o uguale troviamo il vettore \"b\", si tratta del cosiddetto vettore dei termini noti, di dimensione formula_14, come si evince anche dal prodotto matrice-vettore.\nAssociato al concetto di vincolo del problema primale vi \u00e8 anche quello delle variabili di scarto: si tratta in pratica di un vettore di numeri che si ottengono facendo la differenza tra il vettore dei termini noti e quello che si ottiene svolgendo il prodotto tra matrice tecnologica e variabili (che devono essere conosciute).\nIn forma analitica ci\u00f2 si scrive come:\nDove con formula_16 si intende la soluzione rispetto alla quale si vuole conoscere gli scarti.\nGli scarti di una soluzione sono un ottimo metodo per riconoscere se una soluzione \u00e8 ammissibile per il poliedro \"P\" o no: se una soluzione genera scarti non negativi \u00e8 ammissibile, mentre se anche un solo scarto \u00e8 minore di 0 allora quel punto non appartiene al poliedro. Un punto del poliedro primale si dir\u00e0 quindi ammissibile per il problema annesso quando sostituendo le sue componenti nei vincoli ognuno di essi viene rispettato, o analogamente quando gli scarti associati sono sempre positivi o nulli.\nInterpretazione analitica.\nAnaliticamente un poliedro si definisce come formula_17, cio\u00e8 come insieme delle soluzioni di un sistema di \"m\" disequazioni lineari in \"n\" variabili.\nLa trattazione analitica dei poliedri \u00e8 molto utile quando si considerano problemi aventi un grande numero di variabili, tale da non permettere di localizzare nello spazio tridimensionale i vincoli.\nSe ad esempio il dominio del nostro problema primale \u00e8 dato dal sistema\nquesto si pu\u00f2 rappresentare nella forma formula_19 nel seguente modo:\nInterpretazione geometrica.\nGeometricamente un poliedro primale \u00e8 l'intersezione di un numero finito di semispazi (detti semipiani, con \"n\"=2) chiusi, che per\u00f2 pu\u00f2 essere anche l'insieme vuoto.\nQuesta affermazione appare pi\u00f9 ovvia ricordando che la forma analitica ci dice che il poliedro \u00e8 l'insieme delle soluzioni di un sistema di \"m\" disequazioni lineari in \"n\" variabili: infatti siccome un semispazio chiuso di formula_21 pu\u00f2 essere descritto algebricamente come l'insieme delle soluzioni di una disequazione lineare in \"n\" variabili, appare evidente che un poliedro, sua intersezione, sar\u00e0 l'insieme delle soluzioni di un sistema di disequazioni lineari.\nUn poliedro \"P\" pu\u00f2 essere limitato o illimitato, ma sar\u00e0 sempre convesso, ovvero se contiene due punti, allora contiene anche tutto il segmento che ha essi come estremi. Infatti se ricordiamo che l'intersezione di due o pi\u00f9 insiemi convessi \u00e8 un insieme convesso allora dal momento che i semispazi chiusi sono insiemi convessi lo \u00e8 anche il poliedro.\nUn poliedro che \u00e8 anche cono si chiama cono poliedrico (cono poliedrale) e si pu\u00f2 interpretare come l'insieme delle soluzioni di un sistema omogeneo di disequazioni lineari.\nOccorre fare una piccola precisazione linguistica: nella matematica il poliedro \u00e8 in realt\u00e0 un oggetto, intersezione di semispazi (con spazio in 3 dimensioni), appartenente allo spazio vero e proprio, cio\u00e8 quello tridimensionale. In pratica il poliedro \u00e8 un'estensione della nozione di poligono nel piano allo spazio usuale.\nPer la precisione la famiglia di oggetti matematici che hanno le propriet\u00e0 descritte poco prima, \u00e8 quella, come gi\u00e0 accennato, dei politopi; nella trattazione successiva continueremo comunque a utilizzare il termine di poliedro.\nVertici e direzioni.\nSe pensiamo a un poligono, politopo in 2 dimensioni, possiamo vedere con semplicit\u00e0 come esso possieda alcuni elementi geometrici quali i lati-spigoli e i vertici: quando per\u00f2 si deve dare una definizione, non geometrica, di vertice di un poliedro, si incappa in alcune difficolt\u00e0.\nSupponendo noti i concetti di insieme convesso, combinazione convessa e involucro convesso possiamo definire un vertice di un poliedro \"P\" come un punto che non pu\u00f2 essere espresso come combinazione convessa propria di altri punti appartenenti a \"P\".\nIn pratica un vertice di un poliedro \u00e8 un punto di esso che non sta all'interno di un segmento appartenente al poliedro. L'insieme dei vertici di un poliedro \"P\" si indica con formula_22\nIl concetto di vertice risulter\u00e0 molto importante in seguito, quando tratteremo le metodologie di individuazione delle soluzioni ottime di problemi di programmazione lineare per problemi in forma primale standard.\nVediamo ora i concetti di direzione di recessione e linearit\u00e0, utili per stilare alcune prime caratteristiche di poliedri e vertici.\nUna direzione di recessione per un poliedro \"P\" \u00e8 un vettore \"d\" tale che\nIn pratica un vettore \"d\" \u00e8 una direzione di recessione per un poliedro se esso contiene tutte le semirette di direzione \"d\" uscenti da punti appartenenti a \"P\".\nL'insieme delle direzioni di recessione di \"P\" viene denotato con formula_24 .\n\u00c8 facile osservare che un poliedro limitato non ha direzioni (non nulle) di recessione.\nUn altro concetto molto utile nello studio dei poliedri \u00e8 quello della direzione di linearit\u00e0: una direzione di linearit\u00e0 per un poliedro \"P\" \u00e8 un vettore \"d\" tale che\nCi\u00f2 significa che una direzione \"d\" \u00e8 di linearit\u00e0 per un poliedro se esso contiene tutte le rette di direzione \"d\" passanti per punti appartenenti a esso: l'insieme di tutte le direzioni di linearit\u00e0 di P viene denotato con formula_26 .\nVediamo adesso un teorema che giustifica l'introduzione di questi due concetti:\n\"Per ogni poliedro \"P\" non vuoto si ha che formula_27 \"\nIn pratica il teorema equivale a dire che condizione necessaria e sufficiente affinch\u00e9 un poliedro abbia vertici \u00e8 che non contenga rette.\nIl teorema di Weyl.\nVediamo adesso un importantissimo teorema di programmazione lineare, noto anche come teorema di rappresentazione dei poliedri, che ci permetter\u00e0 di definire un poliedro tramite i concetti di involucro conico e involucro convesso di due sottoinsiemi di punti.\nFormalmente:\nSia formula_28 un poliedro primale\nse \"P\" non \u00e8 vuoto\nallora esistono un sottoinsieme finito di punti di \"P\"\nformula_30, eventualmente anche vuoti, tali che\nformula_31\nIn pratica quello che fa il teorema \u00e8 \"scaricare\" la struttura del poliedro in una combinazione finita di punti appartenenti a due insiemi distinti.\nBisogna prestare molta attenzione alla somma che viene definita tra i due insiemi \"E\" e \"V\": si tratta infatti di una somma diretta, cio\u00e8 una somma in senso insiemistico, che \u00e8 fatta da tutte le possibili somme di due elementi, uno di \"V\" e uno di \"E\". Quindi graficamente i punti del poliedro saranno quelli risultanti da tutte le possibili somme tra le combinazioni convesse dei punti di \"V\" e le combinazioni coniche degli elementi di \"E\".\nEsiste inoltre un utilissimo lemma su vertici e poliedri che ci garantisce che se il poliedro \"P\" ha vertici, tutti e soli gli elementi di un insieme \"O\", allora formula_32. In parole povere il lemma ci garantisce che nel caso in cui si scomponga un poliedro con vertici come garantito dal teorema di Weyl allora l'insieme di partenza per la combinazioni convesse \u00e8 esattamente quello dei vertici.\nCondizioni di ottimalit\u00e0.\nVedremo adesso una serie di teoremi, definizioni e algoritmi che prima ci presenteranno le caratteristiche delle soluzioni ottime di un problema nel formato primale\ne poi legheranno il concetto di punto ottimo al poliedro, accennando a come procedere per risolvere il suddetto problema di ottimizzazione.\nCaratterizzazione elementare dell'ottimalit\u00e0.\nPresentiamo adesso un fondamentale teorema che ci presenta alcune caratteristiche fondamentali di una soluzione ottima di un problema di programmazione lineare nel caso primale:\nSia dato un problema in formato primale standard formula_33\nOsservazioni.\nQuello che \u00e8 stato appena enunciato \u00e8 uno dei teoremi pi\u00f9 importanti della programmazione lineare: esso consente infatti, di produrre una serie di semplificazioni sullo studio e sulla ricerca delle soluzioni ottime di un problema in forma primale standard.\nLa prima tesi ci dice che se la funzione obiettivo non \u00e8 costante, la soluzione ottima si trova sulla frontiera del poliedro. Infatti, se la funzione \u00e8 costante, il gradiente c = 0. \u00c8 utilissima perch\u00e9 restringe la ricerca di punti ottimi solo ai bordi del poliedro, anche se vedremo in seguito che si potr\u00e0 operare, in determinate condizioni, un'ulteriore semplificazione.\nLa seconda tesi \u00e8 altrettanto importante, anche se pi\u00f9 dal punto di vista concettuale che pratico: grazie a essa infatti possiamo dire sempre quali sono tutte le soluzioni ottime di un problema primale. Infatti o siamo nel caso in cui c'\u00e8 una sola soluzione, oppure in quello in cui ve ne sono infinite, cosicch\u00e9 l'eventuale richiesta di trovarle tutte cade nel vuoto.\nPer finire osserviamo la terza tesi garantitaci dal teorema di caratterizzazione elementare dell'ottimalit\u00e0: se una soluzione \u00e8 un massimo locale, allora \u00e8 anche una soluzione ottima globale. Ci\u00f2 significa che se troviamo un punto del poliedro che \u00e8 maggiore di tutti i punti in un suo intorno all'interno del dominio del problema, allora non \u00e8 necessario fare altre verifiche, quel punto \u00e8 ottimo! Analogamente alla prima tesi questa parte del teorema \u00e8 estremamente utile per ridurre drasticamente la lunghezza del procedimento di ricerca degli ottimi.\nTeorema fondamentale della PL.\nEnunciato.\nIl teorema pi\u00f9 importante per risolvere problemi in forma primale standard, che ci d\u00e0 una solida base teorica per trovare un procedimento di ricerca veloce e corretto per ottimizzare una funzione \u00e8 il seguente:\nSia dato un problema in formato primale standard formula_33\nse \nallora\nEsiste almeno un vertice ottimo.\nOsservazioni.\nUn facile errore di interpretazione del teorema fondamentale della programmazione lineare \u00e8 quello di considerare la tesi nel senso che tutti gli ottimi sono vertici: \u00e8 bene ricordare come il teorema ci garantisca che uno dei vertici, anche se potrebbero essere due o pi\u00f9 (anche tutti), \u00e8 ottimo. Tra l'altro questa condizione \u00e8 sufficiente per risolvere un problema primale, in quanto, ai fini della ricerca operativa non ci interessa trovare tutte le soluzioni ottime, ma una sola, e inoltre per il teorema di caratterizzazione elementare dell'ottimalit\u00e0 le soluzioni ottime locali di \"(P)\" sono anche ottime globali.\nL'importanza del teorema \u00e8 notevole, ma bisogna prestare attenzione ai casi nei quali non si pu\u00f2 applicare, in pratica quando almeno una delle ipotesi non \u00e8 rispettata:\nBasi e soluzioni di base.\nIl teorema fondamentale della programmazione lineare indica la strada da seguire per ottimizzare problemi in forma primale standard: analizzare i vertici, dato che nelle condizioni determinate dalle ipotesi del suddetto teorema almeno uno di essi \u00e8 \"v(P)\", cio\u00e8 un ottimo.\nSupponendo che il problema abbia ottimo finito, dominio non vuoto e almeno un vertice se si vuole scrivere un algoritmo che trovi una soluzione ottima \u00e8 chiaro che per prima cosa \u00e8 necessario avere a disposizione un procedimento per trovare, dato il poliedro \"P\", i suoi vertici.\nGeometricamente si potrebbe pensare che essi siano tutte le intersezioni tra i vincoli (semispazi chiusi) del problema, ma non \u00e8 cos\u00ec, anche se in questo insieme ci sono anche i vertici: \u00e8 necessario quindi introdurre il concetto di base.\nConsiderando un problema di programmazione lineare nella forma primale\nformula_33 chiameremo base un insieme B di \"n\" indici di riga, formula_42, tale che la sottomatrice quadrata di lato \"n\" formula_43, ottenuta da \"A\" estraendo le righe con indici formula_44, sia invertibile, cio\u00e8 formula_45.\nLa matrice formula_43 prende il nome di matrice di base, gli formula_44 sono detti indici di base mentre si indicher\u00e0 con N l'insieme degli \"m-n\" indici di riga (indici non di base) che non appartengono a \"B\" .\nIn pratica si prende un certo numero, \"n\", di vincoli, e se ne fa l'intersezione costruendo la matrice con le righe corrispondenti agli indici: se la matrice cos\u00ec ottenuta \u00e8 invertibile allora significa che i vincoli presi non erano paralleli, quindi che si intersecavano.\nA questo punto si deve trovare la suddetta intersezione, e per farlo si calcola la soluzione del sistema di \"n\" equazioni in \"n\" incognite formato dalle righe di \"B\"; il sistema produrr\u00e0 una soluzione, che prender\u00e0 il nome di soluzione di base. Questo punto, ottenuto tramite un'intersezione di vincoli, \u00e8 candidato a essere vertice: per controllare che lo sia veramente \u00e8 necessario sostituire le coordinate del punto all'interno degli altri vincoli non utilizzati e vedere se esso risulta ammissibile per essi.\nSe il punto (la soluzione di base) risulta ammissibile per tutti i vincoli non di base allora il punto trovato prende il nome di soluzione di base ammissibile.\nLa procedura risulta facilmente intuibile pensando a un poliedro in due dimensioni: si prendono tutti i vincoli (rette) a due a due (\"n\"=2) e si controlla, attraverso il determinante della relativa matrice, se si intersecano (se non sono rette parallele, quindi zero intersezioni, o coincidenti, con infiniti punti di intersezione); in caso affermativo si trova il punto, che \u00e8 una soluzione di base. Per vedere se quest'ultima \u00e8 anche ammissibile si guarda se rispetta gli altri vincoli, cio\u00e8 se il punto appartiene al poligono corrispondente alla regione ammissibile.\nLa procedura descritta in precedenza permette di individuare tutti e soli i vertici del poliedro primale, infatti esiste un teorema che dice che condizione necessaria e sufficiente affinch\u00e9 un punto sia un vertice \u00e8 che sia una soluzione di base ammissibile.\nPer quanto riguarda i vertici esiste anche un'altra loro possibile classificazione: una soluzione di base (vertice) si dice degenere se soddisfa almeno un vincolo non di base con l'uguaglianza: gli altri vertici che non soddisfano tale propriet\u00e0 vengono detti non degeneri. Ritornando all'esempio di poliedro in due dimensioni una soluzione di base degenere \u00e8 un vertice individuato dall'intersezione di tre (\"n\"+1) o pi\u00f9 rette.\nEcco la procedura analitica per trovare il vertice corrispondente a una base data (\"n\" indici) per un problema del tipo formula_33:\nAlgebra della PL.\nUna volta trovati i vertici, per utilizzare il teorema fondamentale della programmazione lineare si deve vedere quali di essi sono soluzioni ottime del problema. Per fare questo serve un test di ottimalit\u00e0, cio\u00e8 un procedimento di verifica che, applicato a un vertice, dica se esso pu\u00f2 essere considerato un ottimo del problema; fondamento teorico necessario per arrivare a questo punto \u00e8 quello della teoria delle dualit\u00e0. \nLa teoria della dualit\u00e0.\nLa dualit\u00e0 nella ricerca operativa pu\u00f2 essere interpretata come una corrispondenza tra due problemi formalizzati in un modello di programmazione lineare. La forma di dualit\u00e0 pi\u00f9 importante e pi\u00f9 conosciuta \u00e8 quella che associa due problemi di Programmazione Lineare (\"dualit\u00e0 lineare\"), ed \u00e8 quella che serve per stabilire condizioni di ottimalit\u00e0 per problemi in forma primale standard; tuttavia esistono anche altri tipi di dualit\u00e0: ad esempio, in presenza di problemi di programmazione quadratica si parla di \"dualit\u00e0 quadratica\", mentre in presenza di problemi di Programmazione lineare intera si parla di \"dualit\u00e0 lagrangiana\".\nLa coppia di problemi che studieremo \u00e8 la seguente:\nQuindi se consideriamo un problema di PL in formato primale standard possiamo associarvi un problema di PL in una forma duale standard; sfruttando i concetti di matrici e vettori possiamo scrivere questa corrispondenza cos\u00ec:\nAi fini della creazione di un test di ottimalit\u00e0 introduciamo solamente alcuni brevi elementi teorici a propositi del problema duale standard (rimandando la trattazione alla pagina apposita):\nche saranno quelle trovate risolvendo il sistema prendendo solo le variabili relative agli indici in base (e le altre nulle), o analogamente le componenti del vettore formula_61 e formula_62\nUn'importante propriet\u00e0 dei problemi duali lineari \u00e8 che il duale del duale \u00e8 il primale, cio\u00e8 riconducendo il problema duale alla forma primale e applicando la corrispondenza di cui sopra si riotterr\u00e0 una formulazione equivalente del problema primale.\nQuesto significa che l'operazione di associazione primale-duale \u00e8 un'operazione involutoria, cio\u00e8 se applicata a se stessa torna la situazione di base.\nOttimalit\u00e0 duale e primale.\nGrazie alle conoscenze acquisite in precedenza adesso si \u00e8 in grado di formulare il procedimento che dice quali vertici del problema primale standard sono soluzioni ottime; esiste infatti un teorema che ci garantisce le condizioni sufficienti di ottimalit\u00e0 per soluzioni di base (non soli del problema primale ma anche di quello duale): date due soluzioni di base formula_65 si ha che se esse sono ammissibili (sono vertici dei rispettivi poliedri) rispettivamente per \"(P)\" e \"(D)\" allora sono ottime rispettivamente per \"(P)\" e \"(D)\".\nLa dimostrazione di questo fondamentale teorema prevede la conoscenza di un importantissimo teorema della programmazione lineare, molto utile per costruire i fondamenti teorici dell'algoritmo del simplesso, il teorema degli scarti complementari.\nOra siamo in grado di formulare il procedimento che ci dice quali vertici siano soluzioni ottime, ovvero possiamo scrivere il cosiddetto test di ottimalit\u00e0: dato un problema in forma primale \"(P)\" e l'associato problema duale \"(D)\" e dato un vertice formula_66 si opera cos\u00ec:\nCome si vede il procedimento semplifica moltissimo le operazioni da fare per massimizzare un problema in forma primale, ma \u00e8 comunque assai lungo perch\u00e9 richiede, nel peggior caso, tante verifiche di ottimalit\u00e0 quanti sono i vertici, e nel caso medio (per problemi con moltissimi vincoli e variabili) un numero improponibile operativamente di passi.\nSe allora ai fini pratici il test di ottimalit\u00e0, pur essendo molto utile, necessita di conoscere in teoria tutti i vertici del poliedro in questione, o comunque una gran parte, e dal momento che nei problemi di produzione industriale vengono fuori moltissimi vincoli e moltissimi vertici, bisogna trovare un modo intelligente per procedere tra i vertici del poliedro, e questo sar\u00e0 proprio l'algoritmo del simplesso primale, caso particolare del simplesso generico."}
{"id": "1256577", "revid": "287204", "url": "https://it.wikipedia.org/wiki?curid=1256577", "title": "Dolni Novosedly", "text": ""}
{"id": "1256582", "revid": "1043", "url": "https://it.wikipedia.org/wiki?curid=1256582", "title": "Flor de maga", "text": ""}
{"id": "1256583", "revid": "118014973", "url": "https://it.wikipedia.org/wiki?curid=1256583", "title": "Bergamino (personaggio)", "text": "Bergamino \u00e8 il protagonista della settima novella della giornata I del \"Decameron\" di Giovanni Boccaccio.\nProbabilmente ispirato a un personaggio reale (forse un certo Nicol\u00f2 detto Pergamino, autore in quell'epoca di un \"Dialogus creaturarum\"), doveva essere un novellatore di professione.\nNella novella egli \u00e8 invitato con molti altri a Verona da Cangrande della Scala, il quale intendeva fare una \"notabile e maravigliosa festa\", ma che poi, preso improvvisamente da avidit\u00e0, soddisfa con regali e licenzia tutti i convenuti. Tranne Bergamino, che, non mandato a chiamare, resta ad una locanda in attesa di essere di utilit\u00e0, pagando l'oste con le sole tre belle vesti che possedeva. Quando aveva gi\u00e0 impegnato l'ultima, Cangrande decide di andare a trovarlo, per schernire la sua cocciutaggine, ma Bergamino inizia a raccontargli una garbata novella di un caso simile al suo: un certo Primasso, grande grammatico parigino, decise di provare la proverbiale ospitalit\u00e0 dell'abate di Cluny (un luogo comune, con quello della ricchezza dell'abbazia borgognona, molto diffuso nel medioevo). Quando l'abate lo vide seduto alla sua mensa, senza riconoscerlo si fece prendere da un'improvvisa avarizia e viet\u00f2 di servire i pasti, al che Primasso inizi\u00f2 a mangiare i tre pani che aveva con s\u00e9; arrivato al terzo l'abate si incurios\u00ec della sua cocciutaggine e si pent\u00ec della propria avarizia insensata: dopo aver fatto servire il pranzo venne a sapere dell'ospite illustre e lo ricopr\u00ec di doni.\nAnalogamente Cangrande prova rimorso per la sua subitanea irragionevolezza e don\u00f2 a Bergamino denati, vesti e un pallafreno (cavallo di posta), e \"nel suo piacere per quella volta rimise l'andare e lo stare\"."}
{"id": "1256584", "revid": "287204", "url": "https://it.wikipedia.org/wiki?curid=1256584", "title": "Il destino di Camelot", "text": "Il destino di Camelot \u00e8 il terzo libro della nuova serie \"Io Lancillotto\" scritta da Jack Whyte.\nContinua la storia del giovane Clothar per diventare il leggendario cavaliere di Art\u00f9.\nTrama.\nQuando Clothar il Franco era giunto in Britannia, quattro anni prima, non pensava che Art\u00f9, il guerriero con cui aveva duellato ferocemente, sarebbe diventato il suo re, il suo migliore amico, il fedele compagno di mille battaglie. Invece da quel lontano giorno d'estate non si era mai separato da lui, se non per affrontare i nemici del regno di Camelot. Insieme, i due guerrieri avevano realizzato un sogno, avevano costituito un ordine, i cavalieri della Tavola Rotonda, uomini d'arme addestrati non a combattere per se stessi e per il proprio esercito, ma a morire per l'ideale di pace della loro terra. Ora, per\u00f2, un nuovo imminente pericolo minaccia l'unit\u00e0 del regno: un feroce condottiero sta guidando le trib\u00f9 dei Sassoni verso le terre di Connlyn, devastando tutto ci\u00f2 che trova. Spetta a Clothar, che, grazie alla sua abilit\u00e0 con la lancia, ha ormai preso il nome di Lancillotto, raggiungere le desolate regioni del nord e sbaragliare il nemico con un pugno di uomini ben armati. Ma dopo questa vittoria dovr\u00e0 lasciare la Britannia; partire per dimenticare la bella Elaine, il suo primo amore, e per compiere il suo destino di cavaliere. Perch\u00e9 questo viaggio lo condurr\u00e0 in Bretagna, sulla strada verso casa, quella casa che non ha mai visto, quel regno che gli \u00e8 stato strappato quando era ancora in fasce, e che gli spetta di diritto. E questa volta Lancillotto si trover\u00e0 da solo ad affrontare i fantasmi del suo passato e a realizzare la vendetta che attende da sempre."}
{"id": "1256592", "revid": "38120", "url": "https://it.wikipedia.org/wiki?curid=1256592", "title": "He\u0159ma\u0148", "text": ""}
{"id": "1256594", "revid": "1305772", "url": "https://it.wikipedia.org/wiki?curid=1256594", "title": "Herman", "text": ""}
{"id": "1256596", "revid": "709565", "url": "https://it.wikipedia.org/wiki?curid=1256596", "title": "Episodi di Mr. Bean (serie televisiva)", "text": "La prima ed unica stagione della serie televisiva \"Mr. Bean\" \u00e8 stata trasmessa dal 1\u00ba gennaio 1990 al 15 dicembre 1995 su ITV. Gli episodi sono divisi in diverse scene.\nIn Italia la serie \u00e8 andata in onda su Canale 5.\nMr. Bean.\nTrama.\nScena 1: Mentre si dirige, a bordo della sua Mini arancione, verso la scuola, dove deve sostenere un esame di matematica, Bean sorpassa un furgoncino Reliant blu in modo tale da causarne il ribaltamento. Una volta entrato in classe, si siede al banco e vi deposita diversi portafortuna, tra cui una grande quantit\u00e0 di penne e una pantera rosa di gomma. Bean si \u00e8 preparato bene in trigonometria, in quanto l'esame dell'anno precedente riguardava soprattutto l'algebra, ma nella busta trova un solo foglio con domande proprio di algebra. Nelle due ore che ha a disposizione cerca disperatamente di copiare dal vicino, fin quando, a due minuti dal termine della prova, le istruzioni date dal supervisore gli fanno scoprire un'altra busta che contiene il foglio con le domande di trigonometria; tenta quindi, servendosi della penna del compagno di banco, di completarlo nel poco tempo rimastogli, continuando a scrivere anche dopo che \u00e8 stato annunciato lo scadere del tempo.\nScena 2: Bean si reca in spiaggia, dove incontra un bagnante seduto su una sedia che indossa occhiali scuri. Per evitare di spogliarsi di fronte a lui, tenta di indossare il costume senza mostrarsi nudo, ma, quando finalmente ci riesce, scopre che l'uomo da cui non voleva farsi vedere in realt\u00e0 \u00e8 cieco.\nScena 3: Dopo aver maldestralmente spinto fuori il solito furgoncino Reliant da un posteggio regolare, Bean entra in una chiesa per sentire la Messa, ma si annoia, per cui disturba continuamente Mr. Sprout (Richard Briers). Decide quindi di tenersi sveglio mangiando una caramella ma, dopo numerosi tentativi piuttosto improbabili di scartarla, la caramella cade per terra. Per non essere scoperto da Sprout mentre sta cantando, la avvolge in un fazzoletto con il quale si era in precedenza soffiato il naso. Uscito dalla chiesa Bean, in auto, imbocca erroneamente una strada senza uscita causando un piccolo incidente.\nIl ritorno di Mr. Bean.\nTrama.\nScena 1: Mentre sta camminando per la strada, Bean incontra un sassofonista che raccoglie elemosina: non avendo nessuna moneta da dargli, decide di improvvisare un balletto al ritmo della musica. Una donna si ferma e gli d\u00e0 una moneta, che Bean mette nella custodia del sassofono del musicista.\nScena 2: Bean si reca ai grandi magazzini Allders per provare la sua nuova carta di credito American Express. Dopo aver rischiato di soffocarsi per la tosse nell'attraversare il reparto profumeria ed essersi addormentato sulla scala mobile, inizia a fare acquisti testando la merce: prova uno spazzolino, usa una patata per provare uno sbucciapatate, misura le padelle con un pesce e pone nel proprio cesto un telefono del banco di una cassa perch\u00e9 \u00e8 convinto che sia l'unico funzionante, avendoli testati sollevando la cornetta. Giunto alla cassa, Bean scambia accidentalmente la sua carta di credito con quella di un altro cliente: piuttosto che dichiarare e spiegare l'accaduto, infila la mano nella tasca, prende il portafogli dell'uomo e scambia le carte, ma nel rimettere il tutto a posto la mano gli si incastra nella tasca. L'uomo si dirige verso un bagno portandosi appresso Bean, il quale non pu\u00f2 far altro che porgergli il rotolo di carta igienica quando questi si siede sul water.\nScena 3: Bean festeggia il suo compleanno ad un ristorante di lusso: dopo aver regalato a se stesso una cartolina di compleanno, ordina, in base al prezzo, una bistecca alla tartara credendola un normale piatto a base di carne. Disgustato dall'aspetto e dal sapore del piatto, decide di nasconderne i pezzi in svariati luoghi fin quando un cameriere, inciampando, rovescia i piatti sul tavolo di Bean, che approfitta dell'occasione per incolpare l'uomo di avergli fatto schizzare il contenuto del suo piatto \u2014 contenuto che, giustappunto, stava provvedendo a far scomparire \u2014. Il ma\u00eetre lo fa spostare a un altro tavolo e gli fa portare una bistecca alla tartara pi\u00f9 grande di quella servita precedentemente.\nScena 4: Bean attende l'arrivo della regina Elisabetta II ad un ricevimento tenuto presso il cinema Odeon Leicester Square, ma non ha un aspetto estetico adatto: le sue unghie e i suoi denti sono sporchi, il suo alito \u00e8 pesante e le sue scarpe non sono pulite. Riesce comunque a risolvere questi problemi, usando lo sputo per pulirsi le scarpe, ripiegando gli angoli di una cartolina da usare fingendo che sia un fazzoletto da tasca, utilizzando un filo che sporge dall'uniforme di una maschera come filo interdentale e usando del profumo per rinfrescarsi l'alito, ma quando usa la zip dei pantaloni per pulirsi le unghie questa gli si incastra tra le mani. Riesce a rimetterla a posto solo poco prima che la regina arrivi e lo saluti. Tenta quindi di fare un inchino ma d\u00e0 una testata alla regina, che cade al suolo. Durante la confusione, Bean si dilegua.\nLa maledizione di Mr. Bean.\nTrama.\nScena 1: Bean lascia l'auto in un parcheggio per recarsi in una piscina pubblica, dove viene richiamato mentre cerca di salire su uno scivolo per bambini. In seguito vuole provare a tuffarsi dal trampolino pi\u00f9 alto, sul quale sale, per poi venire preso dal panico e iniziare a contorcersi: per buttarsi senza guardare di sotto si appende al trampolino, finch\u00e9 due ragazzini sopraggiunti nel frattempo lo fanno cadere pestandogli le dita con cui si era aggrappato. In acqua, Bean perde il costume da bagno e deve attendere la chiusura della piscina per tentare di uscire senza farsi vedere completamente nudo. Sembra riuscirci, ma proprio mentre sta per entrare negli spogliatoi alcune atlete di nuoto sincronizzato si accorgono della sua presenza.\nScena 2: Non essendo in grado di pagare la tariffa del parcheggio in cui aveva lasciato l'auto, Bean tenta di porre un bidone davanti al sensore di apertura della barriera d'entrata, in modo che la barriera resti sollevata e lui possa uscire da essa contromano. Inizialmente ci riesce, ma \u00e8 costretto a tornare dentro a causa di un'auto che deve entrare. Mentre pensa a una soluzione, Bean nota il solito furgoncino Reliant a tre ruote che sta per entrare nel parcheggio e inizia a venirgli incontro a folle velocit\u00e0, riuscendo ad uscire facendo ribaltare il furgoncino, che si ritrova a dover indietreggiare.\nScena 3: Bean, al parco, si siede vicino a un uomo che sta pranzando con un tramezzino confezionato ed inizia a prepararsi un sandwich usando una serie di ingredienti ed attrezzi nascosti sotto il cappotto: taglia il pane con le forbici, spalma il burro con la carta di credito, lava la lattuga in una fontanella e la asciuga con un calzino che si \u00e8 tolto, uccide due aringhe che teneva in un barattolo, avvolge il pepe in un fazzoletto e lo macina pestandolo con una scarpa che si \u00e8 tolto e prepara il t\u00e8 in una borsa dell'acqua calda, all'interno della quale sputa del latte proveniente da un biberon. A causa del troppo pepe Bean starnutisce e fa schizzare via il tutto: l'uomo seduto a fianco, che si era visibilmente scandalizzato per tutto quello che Bean stava facendo, gli offre un tramezzino.\nScena 4: Bean, in auto, vede un ciclista che conduce a spinta la sua bici fino alla fine dell'incrocio per evitare di doversi fermare al semaforo rosso, per cui decide di fare lo stesso con la sua Mini.\nScena 5: Bean va al cinema accompagnato da Irma Gobb: dopo aver comprato un cestello di popcorn grande per lui e uno piccolo per lei, si siede in una sala dove proiettano un film dell'orrore (\"Nightmare - Dal profondo della notte\") iniziando a disturbare gli altri spettatori e a prendere in giro Irma. Durante la proiezione si spaventa, tentando di nascondersi dentro al maglione, spaventando la ragazza, e di tapparsi le orecchie con i popcorn. Al termine del film Irma indossa il cappotto senza infilare le maniche e Bean la spaventa facendole agitare.\nMr. Bean va in citt\u00e0.\nTrama.\nScena 1: Bean acquista un televisore portatile per il suo appartamento e lo collega, ma ha difficolt\u00e0 a posizionare l'antenna per ricevere il segnale. A un certo punto scopre che il televisore funziona e riceve bene solo se lui si siede in un determinato punto della stanza, un punto da cui per\u00f2 non si riesce a vedere lo schermo (e se prova a spostare o girare il televisore il segnale scompare). Decide allora di spogliarsi e mettere i propri vestiti, inclusa la biancheria intima, sulla sedia, per poi sedersi davanti al televisore nudo e coperto solo da uno scatolone. Quando sembra essersi risolto il problema, gli viene staccata la corrente, probabilmente perch\u00e9 non aveva pagato la bolletta (anche quando era entrato in casa la corrente non funzionava e aveva inserito una moneta nel contatore per farla ripartire).\nScena 2: Bean chiede a un uomo di fargli una foto con la sua Polaroid vicino a delle statue, ma egli, distraendolo con la scusa di volergli fare una foto di spalle, gli ruba la macchina fotografica e scappa: Bean lo insegue e riesce a bloccarlo intrappolandolo in un cestino della spazzatura e punzecchiandolo con una matita, ma quando richiama un agente di polizia di passaggio il ladro gli sfugge. In commissariato, Bean riesce a identificare il ladro dopo aver fatto infilare ogni sospettato in un cestino della spazzatura e averlo punzecchiato con una matita: ascoltando attentamente i versi di dolore del sospettato di turno, individua il colpevole.\nScena 3: Nel tentativo di eliminare un sasso dalla scarpa, Bean se la toglie insieme ad un calzino, appoggiandoli sul tetto di un'auto in sosta. Il veicolo per\u00f2 parte, cos\u00ec Bean lo insegue saltellando su un piede solo per tutta la citt\u00e0, riuscendo infine a raggiungerlo.\nScena 4: Dirigendosi verso il luogo di un appuntamento con Irma Gobb, Bean decide di sistemarsi i capelli: non riuscendo in alcun modo a vedere la parte posteriore della testa, decide di fotografarsela servendosi di una macchina per fototessere. Successivamente si reca in un locale con Irma, dirigendosi verso una sala dove si tengono dei giochi di prestigio: credendo che il mago che fa sparire il suo orologio glielo voglia in realt\u00e0 rubare, Bean inizia a rovinare lo spettacolo apparendo e uscendo sempre dalla cabina non nel momento corretto, per cui il mago viene deriso da tutti. La fidanzata, imbarazzata, si reca in una sala da ballo dove trova un altro uomo: colmo di gelosia, Bean tenta in tutti i modi di impedire alla ragazza di ballare con quest'uomo ed arriva addirittura a spegnere la luce nella sala. Tornando a casa, Bean passa davanti a una vetrina in cui sono esposti dei televisori che perdono il segnale quando lui ci si avvicina.\nIl problema di essere Mr. Bean.\nTrama.\nScena 1: Per poter dormire di pi\u00f9, Bean mette fuori uso i sistemi da lui stesso progettati per svegliarsi: getta la sveglia nell'acqua ed intasa con l'alluce il getto di vapore proveniente da una caffettiera dotata di timer. Una volta alzatosi si accorge di essere in ritardo all'appuntamento dal dentista e decide di cambiarsi e lavarsi i denti mentre guida: arrivato in orario allo studio del dentista, Bean spinge fuori dal posteggio il solito furgoncino Reliant azzurro a tre ruote.\nScena 2: Mentre si trova nella sala d'attesa del dentista Bean cerca una rivista da leggere, ma non trova nulla se non un fumetto di Batman in mano ad un bambino, che si rifiuta di prestarglielo. Dopo essere riuscito ad ottenere il fumetto distraendo il bambino versandogli dell'acqua sui pantaloni, Bean viene fatto accomodare dal dentista: sedutosi sulla poltrona, inizia a toccare i comandi e a giocare con gli attrezzi, fino a far perdere i sensi al dentista con un'iniezione di procaina. Notando che l'odontoiatra non rinviene, Bean decide di curarsi da solo, trapanandosi tutti i denti.\nScena 3: Recatosi ad un parco per fare un pic-nic, Bean parcheggia l'auto vicino ad un'altra auto in un posto in cui non riesce ad aprire la portiera per scendere, allora indietreggia, scende e spinge la macchina a mano dentro al posteggio: l'auto accanto subito si allontana. Al parco, Bean aiuta un bambino a cui si \u00e8 inceppato il radiocomando di una barca: riesce a ripararlo invertendo alcuni circuiti ma ne aumenta la potenza al punto tale da arrivare a controllare persino una sedia a rotelle elettrica situata nelle vicinanze. Dopo aver constatato che la barca funziona, Bean lascia il radiocomando al bambino, che dirige, a sua insaputa, la sedia verso di lui.\nScena 4: Una volta raggiunto il prato del pic-nic, Bean inizia a leggere un libro e a mangiare, ma viene disturbato da un'ape. Dopo diversi tentativi a vuoto, riesce ad uccidere l'insetto schiacciandolo tra le pagine del libro, ma finisce per attirare l'intero sciame, che lo insegue fino all'automobile.\nMr. Bean \u00e8 di nuovo in pista.\nTrama.\nScena 1: Bean deve recarsi all'ufficio postale, ma la batteria della sua auto \u00e8 scarica: decide di prendere l'autobus, ma alla fermata incontra un uomo che viene colpito da arresto cardiaco. Dopo aver tentato invano di rianimarlo ricorrendo a diversi metodi (percuotendolo, infilandogli pillole nella bocca, praticandogli massaggio cardiaco e respirazione bocca a bocca) riesce a rinvenirlo con l'elettroshock, facendosi prestare dei cavi per auto da un ragazzo vicino e collegandoli all'alimentazione di un lampione. L'uomo lo ringrazia, ma nello stringergli la mano tocca accidentalmente il cavo elettrico e sviene. Sopraggiunge un'ambulanza ma, mentre gli infermieri soccorrono l'uomo, Bean collega i cavi all'ambulanza per mettere in moto la sua auto, lasciando il mezzo in panne.\nScena 2: Una volta partito, Bean si reca presso una cassetta postale per spedire una lettera: inumidendo il retro del francobollo, gli resta attaccato alla lingua e finisce per ingoiarlo. Arrivato alla cassetta postale, Bean asporta il francobollo da un'altra lettera, inumidendolo con il vapore proveniente dal radiatore dell'auto, ma \u00e8 costretto a chiudersi nella cassetta postale, lasciata distrattamente aperta dal postino al quale aveva rubato la lettera da cui aveva staccato il francobollo. Uscito grazie all'aiuto involontario di un altro postino, Bean perde le chiavi dell'auto in un tombino, per cui \u00e8 costretto a prendere l'autobus, sul quale non riesce a salire perch\u00e9 bloccato dal controllore.\nScena 3: Bean deve partire per un viaggio e inizia a scegliere le cose da portarsi. Si rende conto per\u00f2 che la valigia che ha a disposizione \u00e8 troppo piccola per contenerle tutte. Per farci stare tutto decide allora di mettere due scatolette, una sola scarpa, un tubetto di dentifricio svuotato, dei pantaloni tagliati a met\u00e0 e uno spazzolino spezzato in due. Accortosi di avere gi\u00e0 dei pantaloni corti e, soprattutto, una valigia pi\u00f9 grande, decide di mettere quella pi\u00f9 piccola all'interno di quest'ultima.\nScena 4: In treno, Bean cerca di leggere, ma \u00e8 costantemente disturbato dal compagno di scompartimento, che legge un romanzo comico e ride fragorosamente. Bean si tappa le orecchie usando la cravatta, i calzini e le gomme da masticare che trova attaccate sotto al sedile. Quando arriva il controllore per timbrare il biglietto, Bean non lo sente e continua ad usare il titolo di viaggio come segnalibro, fin quando questo vola via dal finestrino, facendo ridere ancora di pi\u00f9 l'uomo.\nScena 5: Mentre si trova in aereo, Bean cerca di distrarre un bambino in preda al mal d'aria, facendo, tra le altre cose, scoppiare dei sacchetti pieni d'aria. Il bambino vomita e porge il sacchetto a Bean, che lo riempie d'aria e lo fa scoppiare mandando l'immagine a schermo nero.\nScena 6: Mr. Bean attende l'autobus insieme ad un uomo. Quando il mezzo arriva, l'uomo sale, ma l'autista non fa salire Bean. Cercando di entrare per primo nell'autobus successivo, Bean prova a tagliare la strada ad una donna con una carrozzina, che alla fine sale sull'autobus prima di Bean approfittando di una sua distrazione, e alla presenza di un cieco. Poco dopo Bean riesce ad arrivare all'inizio della fila, mentre diverse persone vi si uniscono. Quando il bus arriva, questo non si ferma di fronte a Bean, ma prosegue ancora per alcuni metri, in questo modo le persone che si trovavano in fondo alla fila finiscono per salire per prime. Pian piano i componenti della fila riescono tutti a salire, tranne Mr. Bean, che si \u00e8 ritrovato di nuovo in coda. Notando il luogo dove avviene la vicenda, tale scena sembra che sia stata parte dell'episodio \"Mr. Bean \u00e8 di nuovo in pista\" (nella quale il protagonista aspetta l'autobus), probabilmente tagliata per ragioni di tempo. Avrebbe dovuto essere inclusa nella scena 2.\nBuon Natale, Mr. Bean.\nTrama.\nScena 1: Bean si reca in un centro commerciale per acquistare alcuni accessori per l'albero di Natale: una pallina color oro, preferita ad una rossa in quanto non si \u00e8 rotta lanciandola a terra, e una catena luminosa di lampadine, che prova utilizzando la presa di corrente che alimenta le grandi luminarie decorative esterne del centro commerciale, facendole spegnere tutte. Mentre aspetta che il cassiere gli batta il conto, Bean gioca con un presepe inventandosi situazioni ridicole, finch\u00e9 viene richiamato.\nScena 2: Camminando per la citt\u00e0, Bean incontra la sua fidanzata, che tenta di fargli capire che, come regalo di Natale, desidera un anello di fidanzamento. Dopo aver vinto un enorme tacchino imbrogliando sul peso, Bean svuota le tasche di un giovane scippatore regalando la refurtiva ad un direttore d'orchestra che gli offre la direzione della banda. Bean dirige l'orchestra in maniera ridicola e poi torna a casa portando con s\u00e9 l'albero situato in mezzo alla piazza del mercato.\nScena 3: Bean si prepara per la vigilia di Natale addobbando l'albero rubato, sistemando le calze per Babbo Natale e creando un gigantesco petardo. Dopo aver regalato a se stesso delle cartoline di Natale tutte con lo stesso disegno, si dispera nel vedere che in televisione trasmettono solo film di guerra e dell'orrore, per cui, irritato, si sfoga su un gruppo di cantori natalizi che avevano suonato alla sua porta, chiudendogliela in faccia senza donargli nulla.\nScena 4: La mattina di Natale Bean tira fuori i regali dalle calze: nella sua trova due calzini, in quella di Teddy due occhi dorati ed in quella del topo un pezzo di formaggio, che Bean piazza su una trappola. Apparecchiata la tavola, cerca di preparare il gigantesco tacchino farcendolo, ma vi perde dentro l'orologio: per cercarlo infila la testa nel tacchino rimanendovi incastrato, riuscendo ad uscire grazie all'aiuto della fidanzata giunta in quel momento in cucina. Dopo una cena a base di sandwich e carote, Bean riceve in regalo un modellino di nave da costruire e consegna alla ragazza il suo regalo, ovvero la foto pubblicitaria della vetrina della gioielleria dove lei aveva visto l'anello. Irma a tale regalo si irrita, e Bean, pensando di farsi perdonare, gliene offre un altro: una scatolina il cui contenuto \u00e8 un uncinetto dorato per appendere la foto pubblicitaria. Disgustata, Irma lascia Bean che regala a se stesso il petardo, causando una possente esplosione.\nMr. Bean nella stanza 426.\nTrama.\nMr. Bean si reca in un albergo di lusso: dopo aver infastidito un altro cliente tentando di copiargli i dati da inserire nel modulo di prenotazione e facendo fermare continuamente l'ascensore su cui era salito premendo ad ogni piano il tasto di chiamata, una volta arrivato in camera, inizia a tenere comportamenti scorretti, entrando ed uscendo di continuo, ascoltando la televisione a tutto volume e praticando buchi sui muri con un trapano, per appendere quadri ed entrare nel bagno della stanza vicina (la sua era sprovvista di bagno). All'ora di pranzo Bean, dopo aver tentato invano di superare una coppia di anziani sulle scale arrampicandosi lungo la ringhiera (l'ascensore era fuori servizio e non si poteva usarlo), salta la fila distraendo le persone davanti a lui e si riempie il piatto con il doppio degli alimenti presi dal suo vicino. In particolare ingerisce una grande quantit\u00e0 di ostriche, che poi il ma\u00eetre, a seguito di una lamentela del vicino di tavolo di Bean, scopre essere avariate: a causa di ci\u00f2 Bean si ammala, ha degli incubi sul cibo ingerito ed ha molto caldo, per cui \u00e8 costretto a coricarsi nudo. Sentendo della musica ad alto volume provenire da una stanza vicina, esce in corridoio nudo per bussare e protestare, ma la porta della sua stanza si chiude da sola lasciandolo fuori. Coprendosi con dei cartelli e un estintore, Bean riesce ad arrivare in reception dove, indossando il costume di Danny La Rue, che si era esibita nell'hotel proprio quella sera, chiede la chiave della sua camera. Tuttavia un attimo dopo arriva la vera Danny La Rue e smaschera Bean strappandogli un orecchino.\nMr. Bean e il beb\u00e8.\nTrama.\nScena 1: Bean, dopo aver chiesto indicazioni, si reca in un parco di divertimenti, ma qui si rende conto di essersi trascinato con s\u00e9 una carrozzina con un bimbo, agganciatasi inavvertitamente alla maniglia del bagagliaio della sua auto, che si era aperto nel corso di una manovra. Dopo aver tentato di disfarsi della carrozzina legandola ad una giostra, Bean recupera il bambino da un autoscontro ma viene sgridato, per cui lo chiude in un furgoncino a gettoni in cui inserisce molte monete per farlo funzionare il pi\u00f9 a lungo possibile. Poi si reca sulle montagne russe, annoiandosi incredibilmente e riuscendo persino ad addormentarsi, e al chiosco del tiro al bersaglio, dove, mostrando un'evidente goffaggine, tira una freccia in fronte al gestore per poi scappare. Tenta anche di barare alle slot-machine, non riuscendo a vincere nulla (vince un gettone che stupidamente rigioca e perde) e venendo umiliato da un bambino che vince tutti i gettoni. Torna poi al furgoncino per inserirvi ulteriori monete, ma \u00e8 costretto a riprendersi il bambino a causa delle proteste della fila di mamme con bimbi che nel frattempo si era formata.\nScena 2: Bean si accorge che il bambino odora sgradevolmente e si rende conto che deve cambiare il pannolino. Il pannolino sporco viene sostituito con un orsacchiotto rubato a una bimba dal quale \u00e8 stata rimossa l'imbottitura, ma viene appoggiato su una giostra; quando la giostra parte, il pannolino viene scagliato via e inizia a volare, finendo sfortunatamente in faccia ad alcune persone. Nel frattempo, barando pesantemente, Bean vince al tiro al bersaglio un pesce rosso, ma \u00e8 costretto a metterselo in bocca perch\u00e9 il sacchetto \u00e8 bucato e perde acqua. Mentre partecipa al gioco della tombola, Bean si distrae esultando per la vittoria ed espelle il pesce deglutendolo involontariamente e poi rivomitandolo, sputandolo dritto in una boccia in cui c'\u00e8 un altro pesce simile. Il bambino inizia a piangere, cos\u00ec Bean decide di comprargli un mazzo di palloncini all'elio e di agganciarli alla carrozzina, la quale si alza in aria; Bean tenta di farla scendere lanciando una freccia del chiosco del tiro al bersaglio, con la punta temperata, sui palloncini, e la carrozzina atterra proprio nel punto in cui era stata agganciata alla macchina. L\u00ec i genitori del bimbo, che stanno comunicando alla polizia la scomparsa della carrozzina, se la vedono comparire e si commuovono, stupendosi dell'orsacchiotto usato come pannolino. Mentre Bean se ne va, non si rende conto che il cane del parco giochi \u00e8 entrato nella sua Mini, dopo che era stato chiuso da lui nella cassa di una giostra, e quando fa rumore con una sveglia di gomma anch'essa portata via al bambino per sbaglio, il cane abbaia spaventandolo.\nFai da te Mr. Bean.\nTrama.\nScena 1: Bean invita Rupert e Hubert, due suoi amici, per la notte di San Silvestro, ma si annoiano cos\u00ec tanto che, quando Bean va a preparare qualcosa da mangiare sostituendo lo spumante con dell'aceto zuccherato e i salatini con dei ramoscelli d'albero intrisi di marmite, spostano le lancette dell'orologio sulla mezzanotte. Dopo aver cantato \"Auld Lang Syne\", Rupert e Hubert si congedano e si spostano nell'appartamento vicino. Quando l'anno nuovo sta veramente cominciando, Bean \u00e8 quindi a letto da tempo, ma sente il chiasso dell'appartamento vicino e si rende conto del raggiro guardando l'ora su una sveglia nel cassetto.\nScena 2: Bean si reca in un grande magazzino per approfittare dei saldi di gennaio. Nonostante si fosse formata all'entrata una grande fila di persone, riesce a saltarla grazie ad un trucco: ha occupato la prima posizione con un sacco a pelo contenente dei palloncini e un cavolfiore.\nScena 3: Bean acquista diversi oggetti, tra cui una poltrona, dei barattoli di vernice, delle scope e dei pennelli. Dopo aver caricato l'automobile, si accorge che non c'\u00e8 pi\u00f9 posto per lui, ma riesce a risolvere l'inconveniente creando un sistema per guidare l'automobile stando seduto sulla poltrona caricata sul tetto e manovrando il volante con delle corde e i pedali con una stampella. Il sistema funziona finch\u00e9 Bean non si imbatte in una discesa durante la quale, nel tentativo di premere il freno, la scopa si incastra sotto i pedali e si rompe, mandando l'automobile a finire all'interno di un camion di cuscini.\nScena 4: Bean decide di imbiancare l'appartamento. Inizia a dipingere le pareti utilizzando Teddy come pennello. Stancatosi presto, decide di incartare con fogli di giornale tutte le cose della stanza preparando un esplosivo con i fuochi artificiali e i barattoli di vernice. Accesa la miccia, Bean esce dall'appartamento, ma poco dopo entra Hubert per recuperare il cappello che aveva dimenticato la sera precedente. Dopo l'esplosione, Bean rientra nel suo appartamento e nota che la sua invenzione ha funzionato, ma che alcune parti non si sono verniciate: \u00e8 un'orma a forma di un uomo che prende un cappello.\nMr. Bean ritorna a scuola.\nTrama.\nMr. Bean si reca ad un open day: parcheggiata l'auto in un posto riservato, spingendo fuori da esso un veicolo dello stesso modello e colore, inizia a disturbare alcune persone al lavoro: fa assumere posizioni bizzarre ai militari, stacca dei francobolli dall'album di un filatelico e fa sbavare l'inchiostro di uno scrivano su un manoscritto antico. Successivamente utilizza un generatore elettrico, assorbendo un'eccessiva quantit\u00e0 di elettricit\u00e0: a causa di ci\u00f2 gli resta attaccato alla mano un volantino, di cui riuscir\u00e0 a liberarsi solo grazie all'aiuto di una signora, la cui sottana si sollever\u00e0 a causa dell'elettricit\u00e0 statica accumulata dal foglio. Dopo aver provocato un'esplosione all'interno di un laboratorio di chimica, Bean si sposta nel laboratorio di disegno, dove gli viene chiesto di disegnare un cesto di frutta e una donna nuda: per riuscire ad eseguire il ritratto senza essere disturbato dal nudo della modella, crea con l'argilla una specie di reggiseno che applica al seno della donna. In seguito partecipa ad una lezione di judo, ma \u00e8 impaurito dalla mossa che l'istruttore vuole eseguire sugli allievi, che consiste nell'atterrare l'avversario: quando arriva il suo turno, Bean confonde l'istruttore facendolo inchinare eccessivamente, lo atterra da dietro e lo avvolge nel tatami. Nello spogliatoio si accorge che qualcuno gli ha preso accidentalmente i pantaloni: accortosi che li ha indosso un uomo chiuso in bagno, lo distrae e gli prende i pantaloni dal basso. Uscito all'aperto, Bean nota che la sua Mini \u00e8 stata spostata in mezzo alla strada: mentre si trova nei pressi di un chiosco dei pasticcini, un carro armato passa sopra l'automobile, distruggendola. La vista dell'auto distrutta demoralizza Bean, a cui cade un pasticcino, tuttavia si tira su di morale quando ritrova il lucchetto.\nMr. Bean gioca a golf.\nTrama.\nScena 1: Mr. Bean si reca in una lavanderia self-service per lavare una camicia, un paralume, uno zerbino, un gommone da mare a forma di drago (che sgonfia camminandoci sopra), due dadi di tela coi puntini bianchi, l'orsacchiotto Teddy (a cui d\u00e0 una cannuccia per respirare) ed alcune paia di mutande, catalogate secondo i giorni della settimana. Non avendo del detersivo, grattugia una saponetta e ne versa le scaglie nella lavatrice, poi introduce gli oggetti, ma si accorge di avere indosso delle mutande che doveva lavare: decide di togliersele, ma nel farlo appoggia i pantaloni vicino alla gonna di una cliente. Essendo il capo dello stesso colore dei pantaloni (marrone), la ragazza prende distrattamente questi ultimi mentre Bean indossa erroneamente la gonna. Una volta fatto partire il lavaggio, Bean si accorge di avere indosso una gonna e tenta di non farsi notare creando una riga tra le gambe, ma viene scoperto dal vicino di lavatrice, un energumeno che lava un karate-gi, che inizia a prenderlo in giro. Bean poi si rende conto di aver dimenticato di introdurre un altro paio di mutande in lavatrice e tenta di indossarle, ma l'energumeno mette un piede sopra di esse e poi lo solleva facendolo cadere in avanti. Bean si vendica sostituendo il bicchiere di ammorbidente del ragazzo con uno di caff\u00e8 preso dal distributore e, per far s\u00ec che i sospetti dell'uomo non ricadano su di lui, arriva addirittura a bere l'ammorbidente. L'energumeno infatti si accorge che quello che ha versato nella lavatrice era caff\u00e8, ma, vedendo che Bean ha comunque bevuto dal bicchiere che ha in mano, non capisce perch\u00e9 e se la prende con il gestore del locale. Dopo aver lavato ed asciugato gli oggetti, Bean nota alcuni cambiamenti: lo zerbino ha perso la scritta, Teddy e il telo del paralume si sono ristretti e i dadi hanno perso i puntini, che si sono attaccati allo zerbino. Tenta allora di recuperare i pantaloni introducendosi in un'asciugatrice. La stessa ragazza che aveva erroneamente preso l'indumento di Bean riempie tale asciugatrice, chiude l'obl\u00f2 e fa funzionare il macchinario alla massima temperatura con Bean dentro.\nScena 2: Mr. Bean gioca una partita a minigolf: dopo aver centrato la prima buca, molto difficile, al primo colpo, scacciando un bambino in difficolt\u00e0, manca la seconda, facilissima, tirando troppo forte e mandando la palla nell'erba. Il proprietario lo obbliga a rispettare la regola di riportare la palla nel tracciato con la mazza, senza toccarla con la mano; Bean quindi tira di nuovo, ma la palla finisce fuori dal recinto del campo. Da ci\u00f2 inizia un lungo giro per la citt\u00e0 nella quale Bean tenta di recuperare la palla, finita in un autobus, in una busta della spesa, in un cono gelato, in un tubo di scappamento di un'automobile, in un tombino, in un cassonetto e in un camion della nettezza urbana che lo condurr\u00e0 in una discarica, senza mai toccarla. Bean riuscir\u00e0 nel suo intento al tramonto, staccando la zolla di un prato dove aveva ritrovato la palla: ritornato sul campo da minigolf mediante autostop, manda la pallina nella buca e segna sul taccuino 3427 colpi effettuati per centrarla.\nBuonanotte Mr. Bean.\nTrama.\nScena 1: Mr. Bean si reca al pronto soccorso per farsi estrarre una teiera incastratasi in una mano. Ritirato il numero di prenotazione, si accorge che \u00e8 molto alto rispetto a quello corrente per cui decide di imbrogliare rubando il bigliettino ad altri pazienti, tra i quali ad una donna completamente ingessata, e invertendo il game boy a segmenti. Tutti i vari tentativi falliscono e per giunta Bean si ritrova con il cestino della carta incastrato nell'altra mano.\nScena 2: Bean decide di farsi una foto con una Guardia della Regina, non prima di averle cambiato l'aspetto, tagliandogli i baffi come Adolf Hitler, applicando alla cintura della divisa dei fiori asportati da una pianta, delle palline da ping pong sul cappello e infilzando Teddy nella baionetta. Mentre sta per scattare la foto con il flash, la guardia viene richiamata e se ne va portandosi via tutto.\nScena 3: Bean sta per andare a dormire: dopo aver usato uno spazzolino da denti elettrico per lavarsi denti e orecchie, legge con Teddy un libro di Asterix, poi ripone l'orsacchiotto sotto al letto e spegne la lampadina sparando con una pistola. Bean fatica ad addormentarsi a causa di vari disturbi come i miagolii dei gatti per la strada; tenta di appisolarsi guardando una noiosa partita di scacchi in TV che per\u00f2 viene interrotta da una pubblicit\u00e0 a tutto volume. Alla fine riesce a prendere sonno solo contando, con l'aiuto di una calcolatrice, delle pecore raffigurate su un cartellone.\nMr. Bean mani di forbice.\nTrama.\nScena 1: Bean va dal barbiere: mentre sta per essere servito, il barbiere si allontana lasciandolo solo. Mentre aspetta, Bean, indossando il camice dedicato ai clienti del barbiere, viene scambiato da altri tre clienti per l'aiutante dello stesso e, incapace di dire di no, riserva loro un trattamento pessimo: taglia i capelli di un bambino regolando il taglio con una scodella, per poi praticare una grande striscia rasata al centro del capo del bambino; danneggia l'ingannevole capigliatura di un uomo miope, rimuovendo il parrucchino con la macchinetta, e poi coprendo il capo rimasto privo di capelli con delle chiome di capelli tagliati emerse dalla spazzatura ed incollando il tutto con la schiuma da barba; taglia il codino di un ragazzo che teneva molto ad esso e che voleva tagliate solo le doppie punte. Successivamente i clienti ritornano ed incolpano il barbiere del pessimo trattamento, mentre Bean fugge nascondendosi dietro un calendario del Principe Carlo.\nScena 2: Mentre si trova nei pressi di un parco dei divertimenti, Bean parcheggia l'auto in un recinto e inizia a imbrogliare nei vari giochi staccando la spina dal gioco del filo elettrico e usando oggetti contundenti per colpire il bersaglio del gioco \"Hit the Headmaster\". In seguito fa partecipare Teddy ad una sfilata di cani vincendo un grosso osso: non soddisfatto del premio, Bean prende un barattolo di miele e butta l'osso tra la folla scatenando il terrore tra i bambini e i cani.\nScena 3: Scendendo dal treno, Bean perde il biglietto e tenta di eludere i controlli nascondendosi in un sacco postale. Dopo diversi tentativi falliti viene fatto imbarcare verso Mosca.\nAltri episodi.\nVi sono delle scene che non sono mai state trasmesse. Alcune, come \"La biblioteca\" e \"La fermata dell'autobus\", sono state probabilmente pensate per essere incluse in alcuni episodi, per essere poi tagliate. Tali scene saranno successivamente pubblicate in VHS o DVD.\nVi sono inoltre anche altre scene, di breve durata, che sono state trasmesse durante la maratona televisiva \"Red Nose Day\" organizzata dall'associazione benefica Comic Relief.\nLa biblioteca (The Library).\nLo sketch dura oltre 9 minuti.\nMr. Bean si reca in libreria di libri rari e antichi, probabilmente la British Library, dove vuole leggere un libro molto prezioso che va toccato con delicatezza ed esclusivamente con i guanti. Inizia cos\u00ec a copiare con una matita su di un foglio bianco appoggiato sul libro. Un suo potente starnuto fa per\u00f2 volare via il foglio sul quale stava scrivendo senza che lui se ne accorga, quindi lui continua a scrivere sul raro manuale, convinto di scrivere sul suo foglio. Quando finalmente se ne accorge prova prima a cancellare, poi inizia a stendere con un pennellino il suo bianchetto a vernice ed infine decide di strappare la pagina ormai definitivamente rovinata; per nascondere il disastro \u00e8 costretto inoltre a strapparne molte altre. Non soddisfatto del disastro riesce a scambiarlo di nascosto con quello di un altro sfortunato cliente della biblioteca: il piano funziona, ma Mr. Bean, consegnato il libro e uscito dalla biblioteca torna dentro per riprendere il segnalibro dimenticato nel libro originariamente preso in prestito, venendo cos\u00ec scoperto. Una scena non molto diversa ma riadattata \u00e8 presente nel film \"Mr. Bean - L'ultima catastrofe\".\nLa fermata dell'autobus (The Bus Stop).\n\u00c8 uno sketch di 6 minuti ed \u00e8 la scena eliminata dell'episodio \"Mr. Bean Rides Again\".\nMr. Bean's Red Nose Day.\nQuesto sketch di 6 minuti \u00e8 stato messo in scena il 14 marzo 1997 in occasione del \"Red Nose Day\". \u00c8 stato pubblicato una sola volta (nel 1998) in VHS dalla Comic Relief.\nBlind Date.\nQuesto sketch \u00e8 un frammento di 14 minuti del programma \"Blind Date\". Scelto come scapolo, Mr. Bean risponde delle domande su di un possibile appuntamento con sincerit\u00e0, quindi compie un autentico disastro al fatidico momento, avuto luogo in un casin\u00f2. Nello sketch \u00e8 anche presente l'attore Alan Cumming.\nTorvill &amp; Bean.\nMr. Bean combina un disastro durante lo spettacolo \"Show on Ice\". Il titolo \u00e8 ripreso da Torville and Dean, il nome di una nota squadra inglese di pattinaggio.\nClassicComic Relief/Mr. Bean's Wedding.\nSono 2 episodi inediti di Mr Bean assemblati in un unico episodio, della durata di oltre 7 minuti.\nMr. Bean provoca un disastro nel corso di un matrimonio calpestando il vestito della sposa, scatenando una rissa, in cui la sposa stessa viene colpita dal marito. Questo sketch \u00e8 stato realizzato nel 2007 durante il \"Red Nose Day\" organizzato dalla Comic Relief e presenta nel cast David Haig, che aveva gi\u00e0 fatto coppia con Atkinson nella serie \"The Thin Blue Line\", Michelle Ryan e Matthew Macfadyen.\nMr. Bean funeral.\n\u00c8 uno sketch di 8 minuti e mezzo dove Mr. Bean partecipa a un funerale, questo sketch \u00e8 stato girato per la Comic Relief per festeggiare il 25 \u00b0anniversario di Mr. Bean. In questo sketch Mr. Bean partecipa a un funerale e fa del suo meglio per adattarsi. Quando l'uomo che siede accanto a lui si soffia il naso, Mr. Bean fa la stessa cosa, ma soffia forte e piange anche quando le persone iniziano a piangere. Quando Mr Bean vede un uomo inchinarsi alla bara, baciare la moglie e stringere la mano al marito, Bean fa la stessa cosa, ma bacia appassionatamente la moglie e abbraccia il marito.\nUn altro uomo d\u00e0 un colpetto sulla bara, cos\u00ec Bean gentilmente d\u00e0 pacche sulla bara prima di accarezzarla di nuovo e far finta che il defunto sia vivo, prima di spiegare che si trattava di uno scherzo. Prima di tornare al suo posto, Mr. Bean fa un selfie con la bara.\nQuando vede una bambina mettere un fiore sulla bara e abbracciarla, Mr. Bean fa la stesa cosa, ma dato che non ha un fiore, mette una busta di dolci bolliti sulla bara, ma quando l'abbraccia, accidentalmente la fa cadere ma riesce a rimediare (con un po' di aiuto), ma mette la parola \"amore\" al contrario. Quando vede la moglie piangere, va a baciarla prima di essere trascinato via dall'uomo.\nQuando il sacerdote dice che il funerale \u00e8 per un uomo di nome David, Mr. Bean si rende conto di essere nel posto sbagliato e guida velocemente fino alla chiesa accanto. Una volta arrivato, si rende conto che ha lasciato i suoi dolci bolliti all'altro funerale e rapidamente torna a recuperarli. In questo sketch hanno recitato anche Ben Miller e Rebecca Front."}
{"id": "1256598", "revid": "729019", "url": "https://it.wikipedia.org/wiki?curid=1256598", "title": "Primasso", "text": "Primasso, grammatico e poeta parigino di grande fama, \u00e8 il protagonista di una novella contenuta nella settimana novella della giornata I del \"Decameron\" di Giovanni Boccaccio.\nLa novella di Primasso \u00e8 narrata dal Bergamino a Cangrande della Scala come esempio chiarificatore di come l'improvvisa avarizia di un grande signore sia insensata e talvolta molesta per gli altri.\nPrimasso infatti, decide di provare la proverbiale ospitalit\u00e0 dell'abate di Cluny (un luogo comune che, con quello della ricchezza dell'abbazia borgognona, era molto diffuso nel medioevo). Quando l'abate lo vede seduto alla sua mensa, senza riconoscerlo, si fa prendere da un'improvvisa avarizia e viet\u00f2 di servire il pasto finch\u00e9 questo ospite indesiderato non se ne fosse andato. Non arrivando i pasti Primasso inizia a mangiare i tre pani che aveva con s\u00e9; arrivato al terzo l'abate si incuriosisce della sua cocciutaggine e si pente della propria avarizia insensata: dopo aver fatto servire il pranzo viene a sapere dell'ospite illustre e lo ricopre di doni.\nAnalogamente fece poi Cangrande con Bergamino."}
{"id": "1256599", "revid": "103195", "url": "https://it.wikipedia.org/wiki?curid=1256599", "title": "G6pd", "text": ""}
{"id": "1256601", "revid": "103195", "url": "https://it.wikipedia.org/wiki?curid=1256601", "title": "G6PD", "text": ""}
{"id": "1256604", "revid": "49022", "url": "https://it.wikipedia.org/wiki?curid=1256604", "title": "Regno di Gododdin", "text": ""}
{"id": "1256607", "revid": "2003472", "url": "https://it.wikipedia.org/wiki?curid=1256607", "title": "Campionato italiano di calcio da tavolo 1987", "text": "Il tredicesimo campionato italiano di Subbuteo agonistico (calcio da tavolo) fu il primo organizzato dalla neonata A.I.C.I.M.S.. Le gare si disputarono a Firenze nel 1987. La competizione fu suddivisa nella categoria \"Seniores\" e nella categoria \"Juniores\", quest'ultima riservata ai giocatori \"Under16\".\nRisultati.\nCategoria Seniores.\nFinali.\nFinale 7\u00ba/8\u00ba posto\nLuca Mancini - Edoardo Costanzo 4-1\nFinale 5\u00ba/6\u00ba posto\nGiuseppe Di Censi - Antonio Montuori 4-3\nFinale 3\u00ba/4\u00ba posto\nAntonio Aloisi - Alessandro Benedetti 3-2\nFinale 1\u00ba/2\u00ba posto\nMario Baglietto - Emanuele Funaro 3-1\nCategoria Juniores.\nFinali.\nFinale 7\u00ba/8\u00ba posto\nEmanuele Cattani - Massimiliano Bagnasco 7-1\nFinale 5\u00ba/6\u00ba posto\nMarco Montuori - Pasquale Torano 2-0\nFinale 3\u00ba/4\u00ba posto\nBrian Benvenuto - Massimiliano Nastasi 2-1\nFinale 1\u00ba/2\u00ba posto\nMarco Mingrone - Filippo Morabito 3-2"}
{"id": "1256609", "revid": "200568", "url": "https://it.wikipedia.org/wiki?curid=1256609", "title": "Amorbach", "text": "Amorbach \u00e8 una citt\u00e0 tedesca di abitanti, situato nel land della Baviera."}
{"id": "1256610", "revid": "110157", "url": "https://it.wikipedia.org/wiki?curid=1256610", "title": "Ampfing", "text": "Ampfing \u00e8 un comune tedesco di 6.147 abitanti, situato nel land della Baviera."}
{"id": "1256611", "revid": "767487", "url": "https://it.wikipedia.org/wiki?curid=1256611", "title": "Topolino e la caccia all'anatra", "text": "Topolino e la caccia all'anatra (\"The Duck Hunt\") \u00e8 un film del 1932 diretto da Burt Gillett. \u00c8 un cortometraggio animato della serie \"Mickey Mouse\", prodotto dalla Walt Disney Productions e uscito negli Stati Uniti il 28 gennaio 1932, distribuito dalla Columbia Pictures. Il film non \u00e8 stato doppiato in italiano.\nTrama.\nTopolino e Pluto vanno a caccia di anatre, ma esse si nascondono. I due allora improvvisano una parata, attirando cos\u00ec allo scoperto le anatre che si uniscono a loro. Appena Topolino si volta, per\u00f2, le anatre volano via. Topolino allora le attira mettendo in testa a Pluto un'anatra finta come richiamo e facendolo immergere in acqua. Topolino per\u00f2 \u00e8 piuttosto maldestro: prima starnutisce facendo volare via tutte le anatre, poi spara per errore alla sua barca facendola affondare. Le anatre lo vedono e smascherano Pluto. Per vendicarsi, le anatre afferrano Topolino e Pluto e volano via. In aria, Topolino e Pluto si scontrano con mulini a vento e tetti, e infine cadono nella biancheria appesa ad un cavo.\nEdizioni home video.\nDVD.\nIl cortometraggio \u00e8 incluso nel DVD \"Walt Disney Treasures: Topolino in bianco e nero\"."}
{"id": "1256612", "revid": "767487", "url": "https://it.wikipedia.org/wiki?curid=1256612", "title": "Andechs", "text": "Andechs \u00e8 un comune tedesco di 3.237 abitanti, situato nel Land della Baviera.\nStoria.\nDal castello di Andechs prese il nome un'importante famiglia feudale tedesca, titolare di vasti possedimenti in Baviera, nel Tirolo e nella val Pusteria. \nTra i suoi pi\u00f9 illustri esponenti: Bertoldo III, che nel 1173 ebbe da Federico I Barbarossa il marchesato d'Istria, Bertoldo IV, che ottenne i ducati di Croazia e Dalmazia (Merania) e Ottone I, che ebbe il titolo di conte palatino di Borgogna.\nLa famiglia si estinse con la morte di Ottone II (1248)."}
{"id": "1256613", "revid": "767487", "url": "https://it.wikipedia.org/wiki?curid=1256613", "title": "Anger (Germania)", "text": "Anger \u00e8 un comune tedesco situato nel \"land\" della Baviera, fa parte del circondario del Berchtesgadener Land."}
{"id": "1256616", "revid": "109146969", "url": "https://it.wikipedia.org/wiki?curid=1256616", "title": "Antdorf", "text": "Antdorf \u00e8 un comune tedesco di 1.117 abitanti, situato nel land della Baviera."}
{"id": "1256618", "revid": "110157", "url": "https://it.wikipedia.org/wiki?curid=1256618", "title": "Anzing", "text": "Anzing \u00e8 un comune tedesco di 3.577 abitanti, situato nel land della Baviera."}
{"id": "1256621", "revid": "767487", "url": "https://it.wikipedia.org/wiki?curid=1256621", "title": "Apfeldorf", "text": "Apfeldorf \u00e8 un comune tedesco di 1.067 abitanti, situato nel land della Baviera."}
{"id": "1256625", "revid": "298055", "url": "https://it.wikipedia.org/wiki?curid=1256625", "title": "Roger Parslow", "text": ""}
{"id": "1256626", "revid": "2165897", "url": "https://it.wikipedia.org/wiki?curid=1256626", "title": "Ermino de' Grimaldi", "text": "Ermino de' Grimaldi \u00e8 un ipotetico esponente della famiglia genovese dei Grimaldi che compare nell'ottava novella della prima giornata del \"Decameron\" di Giovanni Boccaccio.\nRicchissimo e avarissimo (anche se ai tempi di Boccacio non sembra ancora nota la oggi proverbiale avarizia dei genovesi), si trov\u00f2 a dover ricevere un fine cortigiano fiorentino Guglielmo Borsiere (\"Guglielmo\" nella grafia originale), il quale d\u00e0 l'occasione al Boccaccio per lodare quello che un fine cortigiano era in passato e biasimare la pochezza alla quale questa professione era scaduta ai suoi giorni. \nErminio porta Guglielmo con altri genovesi a visitare una \"casa nuova\", chiedendo al cortigiano, che aveva \"\"vedute e udite molte cose\", cosa potesse far dipingere sulla parete di una grande sala. Al che Guglielmo gli porse un tagliente consiglio: \"Fateci dipingere la Cortesia\"\", come a dire che \u00e8 l'unica cosa che mancava in quella casa e facendo vergognare il ricco uomo, che decise da allora di cambiare vita."}
{"id": "1256627", "revid": "767487", "url": "https://it.wikipedia.org/wiki?curid=1256627", "title": "Apfeltrach", "text": "Apfeltrach \u00e8 un comune tedesco di 954 abitanti, situato nel land della Baviera."}
{"id": "1256629", "revid": "36426", "url": "https://it.wikipedia.org/wiki?curid=1256629", "title": "Erminio de' Grimaldi", "text": ""}
{"id": "1256630", "revid": "767487", "url": "https://it.wikipedia.org/wiki?curid=1256630", "title": "Arberg", "text": "Arberg \u00e8 un comune tedesco di 2.295 abitanti, situato nel land della Baviera."}
{"id": "1256631", "revid": "110157", "url": "https://it.wikipedia.org/wiki?curid=1256631", "title": "Aresing", "text": "Aresing \u00e8 un comune tedesco di 2.718 abitanti, situato nel land della Baviera."}
{"id": "1256632", "revid": "767487", "url": "https://it.wikipedia.org/wiki?curid=1256632", "title": "The Grocery Boy", "text": "The Grocery Boy \u00e8 un cortometraggio di Topolino del 1932.\nUscito il 3 febbraio 1932 negli Stati Uniti, il film non \u00e8 stato doppiato in italiano.\nTrama.\nTopolino e Pluto sono dei commessi di un negozio alimentare che devono consegnare in fretta a domicilio un sacco di verdure a Minnie, la quale inizia a scherzare con lui facendo finta di non ringraziarlo. Topolino decide cos\u00ec di andarsene, ma invece della porta apre per sbaglio una tavola di un ferro da stiro che gli cade in testa. Minnie riesce a curare il bernoccolo del fidanzato dandogli un bacio, ma improvvisamente ritorna a cucinare odorando il fumo di un tacchino messo nel forno quasi bruciato. Topolino decide cos\u00ec di aiutarla a cucinare, ma alla fine arriva Pluto che ruba il tacchino nel forno. Da questo si creano vari inseguimenti fra i tre personaggi che alla fine distruggono correndo tutti i mobili della casa di Minnie."}
{"id": "1256635", "revid": "110157", "url": "https://it.wikipedia.org/wiki?curid=1256635", "title": "Arnbruck", "text": "Arnbruck \u00e8 un comune tedesco di 2.037 abitanti, situato nel land della Baviera."}
{"id": "1256636", "revid": "767487", "url": "https://it.wikipedia.org/wiki?curid=1256636", "title": "He\u0159ma\u0148 (P\u00edsek)", "text": "He\u0159ma\u0148 \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1256637", "revid": "110157", "url": "https://it.wikipedia.org/wiki?curid=1256637", "title": "Arnschwang", "text": "Arnschwang \u00e8 un comune tedesco di 2.018 abitanti, situato nel land della Baviera."}
{"id": "1256639", "revid": "110157", "url": "https://it.wikipedia.org/wiki?curid=1256639", "title": "Arnstein (Baviera)", "text": "Arnstein \u00e8 un comune tedesco di abitanti, situato nel land della Baviera."}
{"id": "1256640", "revid": "110157", "url": "https://it.wikipedia.org/wiki?curid=1256640", "title": "Arnstorf", "text": "Arnstorf \u00e8 un comune tedesco di 6.655 abitanti, situato nel land della Baviera."}
{"id": "1256641", "revid": "110157", "url": "https://it.wikipedia.org/wiki?curid=1256641", "title": "Arrach", "text": "Arrach \u00e8 un comune tedesco di 2.717 abitanti, situato nel land della Baviera."}
{"id": "1256642", "revid": "110157", "url": "https://it.wikipedia.org/wiki?curid=1256642", "title": "Arzberg (Baviera)", "text": "Arzberg \u00e8 un comune tedesco di 5.893 abitanti, situato nel land della Baviera."}
{"id": "1256643", "revid": "110157", "url": "https://it.wikipedia.org/wiki?curid=1256643", "title": "Asbach-B\u00e4umenheim", "text": "Asbach-B\u00e4umenheim \u00e8 un comune tedesco di 4.309 abitanti, situato nel land della Baviera."}
{"id": "1256644", "revid": "767487", "url": "https://it.wikipedia.org/wiki?curid=1256644", "title": "Topolino attento al cane", "text": "Topolino attento al cane (\"The Mad Dog\") \u00e8 il titolo di un cortometraggio di Topolino del 1932.\nIl corto \u00e8 uscito il 5 marzo 1932.\nTrama.\nTopolino sta facendo il bagno al suo cane Pluto che per\u00f2 non ne vuole sapere di lavarsi cos\u00ec scappa dalla vasca e ingoia per sbaglio una saponetta.\nSi crea un gran disordine nella stanza per via di tutte le bolle che produce Pluto dalla bocca che ne approfitta per scappare dalla finestra, sempre inseguito da Topolino, il cane crea un grande subbuglio per le strade facendo fuggire tutti i passanti credendo che Pluto abbia la rabbia.\nPoco dopo gli abitanti si armano ed inseguono Pluto che rimane rinchiuso in una specie di arena dove un accalappiacani tenta di ucciderlo.\nTopolino accorre e supplica il colosso che per\u00f2 lo respinge, quando per\u00f2 un gatto s'infila nelle sue braghe e lo fa fuggire, permettendo cos\u00ec a Topolino di riprendersi il cane.\nL'accalappiacani li insegue, ma finisce con l'inciampare e finire sopra la sua vettura; finalmente Topolino \u00e8 libero di continuare a fare il bagno al suo caro cane."}
{"id": "1256645", "revid": "110157", "url": "https://it.wikipedia.org/wiki?curid=1256645", "title": "Ascha", "text": "Ascha \u00e8 un comune tedesco di 1.536 abitanti, situato nel land della Baviera."}
{"id": "1256646", "revid": "110157", "url": "https://it.wikipedia.org/wiki?curid=1256646", "title": "Aschau am Inn", "text": "Aschau am Inn \u00e8 un comune tedesco di 2.863 abitanti, situato nel land della Baviera."}
{"id": "1256648", "revid": "110157", "url": "https://it.wikipedia.org/wiki?curid=1256648", "title": "Aschau im Chiemgau", "text": "Aschau im Chiemgau \u00e8 un comune tedesco di 5.630 abitanti, situato nel land della Baviera."}
{"id": "1256649", "revid": "110157", "url": "https://it.wikipedia.org/wiki?curid=1256649", "title": "Aschheim", "text": "Aschheim (in bavarese \"Oscham\") \u00e8 un comune tedesco di 6.879 abitanti, situato nel Circondario di Monaco di Baviera, nel land della Baviera.\n\u00c8 un sobborgo orientale di Monaco di Baviera, formato da due centri abitati: Aschheim e Dornach."}
{"id": "1256650", "revid": "110157", "url": "https://it.wikipedia.org/wiki?curid=1256650", "title": "A\u00dfling", "text": "A\u00dfling \u00e8 un comune tedesco di 4.281 abitanti, situato nel land della Baviera."}
{"id": "1256651", "revid": "767487", "url": "https://it.wikipedia.org/wiki?curid=1256651", "title": "Horosedly", "text": "Horosedly \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1256652", "revid": "110157", "url": "https://it.wikipedia.org/wiki?curid=1256652", "title": "Attenhofen", "text": "Attenhofen \u00e8 un comune tedesco di 1.360 abitanti, situato nel land della Baviera."}
{"id": "1256653", "revid": "767487", "url": "https://it.wikipedia.org/wiki?curid=1256653", "title": "Attenkirchen", "text": "Attenkirchen \u00e8 un comune tedesco di 2.608 abitanti, situato nel land della Baviera."}
{"id": "1256654", "revid": "767487", "url": "https://it.wikipedia.org/wiki?curid=1256654", "title": "Atting", "text": "Atting \u00e8 un comune tedesco di 1.678 abitanti, situato nel land della Baviera."}
{"id": "1256655", "revid": "125568549", "url": "https://it.wikipedia.org/wiki?curid=1256655", "title": "San Nicola di Melfi", "text": "San Nicola di Melfi \u00e8 una frazione di Melfi, con circa 100 abitanti, \u00e8 ubicato sul lato nord della strada del \u00ab basso melfese \u00bb, sulla sponda destra dell'Ofanto.\n\u00c8 conosciuta in tutta Italia per essere la sede di una delle zone industriali pi\u00f9 grandi dello Stato. Le fabbriche pi\u00f9 importanti sono lo stabilimento della Barilla e, soprattutto, della SATA, che ospita una delle maggiori industrie di auto FIAT d'Europa (costruita a cavallo fra il 1991 ed il 1993). La \"SATA\" di Melfi \u00e8 nota per aver prodotto vetture come la Grande Punto e la Lancia Ypsilon. Attualmente vi si producono il nuovo suv della casa automobilistica statunitense Jeep: Renegade, la Fiat 500X e, fino al 2016, la Punto.\nSan Nicola \u00e8 stata anche la sede del centro sportivo in cui si allenava l'A.S. Melfi ai tempi della Serie C (fino al 2017), ora la squadra di calcio locale milita nel campionato di Eccellenza Lucana.\nStoria.\n\u00c8 frazione di Melfi dal 1961 e nacque come \"Centro Aziendale\", unitamente a Leonessa, da cui dista circa un chilometro, nel 1952, ricoprendo una superficie di 1.000\u00a0m\u00b2.\nInfrastrutture e trasporti.\nStazione ferroviaria.\n\u00c8 sede della stazione ferroviaria e si trova sulla ferrovia Rocchetta Sant'Antonio-Gioia del Colle gestita da RFI, sospesa nel 2011."}
{"id": "1256656", "revid": "110157", "url": "https://it.wikipedia.org/wiki?curid=1256656", "title": "Au in der Hallertau", "text": "Au in der Hallertau \u00e8 un comune tedesco di 5.626 abitanti, situato nel land della Baviera."}
{"id": "1256661", "revid": "212348", "url": "https://it.wikipedia.org/wiki?curid=1256661", "title": "Aub (Germania)", "text": "Aub \u00e8 un comune tedesco di 1.562 abitanti, situato nel land della Baviera."}
{"id": "1256663", "revid": "767487", "url": "https://it.wikipedia.org/wiki?curid=1256663", "title": "Aubstadt", "text": "Aubstadt \u00e8 un comune tedesco di 771 abitanti, situato nel land della Baviera."}
{"id": "1256666", "revid": "767487", "url": "https://it.wikipedia.org/wiki?curid=1256666", "title": "Auerbach (Baviera)", "text": "Auerbach \u00e8 un comune tedesco di 2.148 abitanti, situato nel land della Baviera."}
{"id": "1256667", "revid": "584834", "url": "https://it.wikipedia.org/wiki?curid=1256667", "title": "Auerbach in der Oberpfalz", "text": "Auerbach in der Oberpfalz (ufficialmente \"Auerbach i. d. OPf.\") \u00e8 una citt\u00e0 tedesca situata nel circondario di Amberg-Sulzbach, nel \"land\" della Baviera."}
{"id": "1256668", "revid": "124103616", "url": "https://it.wikipedia.org/wiki?curid=1256668", "title": "Ares I", "text": "Ares I (precedentemente noto col nome di \"Crew Launch Vehicle\") era il vettore dedicato al lancio dell'equipaggio nell'ambito del Programma Constellation. Ares I era infatti progettato per lanciare la navetta Orion, sviluppata per sostituire lo Space Shuttle dopo il termine dei voli nel 2011. Il vettore Ares V, pi\u00f9 grande e senza equipaggio, era complementare ad Ares I e avrebbe dovuto essere utilizzato per l'invio del carico.\nIl 1\u00ba febbraio 2010 il Presidente degli Stati Uniti d'America, Barack Obama ha annunciato l'intenzione di cancellare il programma a partire dall'anno finanziario 2011 ma tale decisione \u00e8 stata successivamente emendata dal senato.\nProgetto.\nStoria.\nDopo l'annuncio del progetto \"Vision for Space Exploration\" nel gennaio 2004, NASA avvi\u00f2 l\"'Exploration Systems Architecture Study\" il 29 aprile 2005 per determinare \"i requisiti e le configurazioni per i sistemi di lancio del carico e dell'equipaggio per il supporto dei programmi di esplorazione lunare e marziana\", stimare \"i requisiti del Crew Exploration Vehicle e i piani per abilitarlo al trasporto dell'equipaggio verso la stazione spaziale\", \"sviluppare una architettura per l'esplorazione lunare e il supporto delle operazioni di esplorazione lunare robotica e umana\" e \"identificare le tecnologie chiave richieste per accrescere significativamente questi sistemi di esplorazione\".\nPer Ares I venne selezionata una architettura derivata dal sistema di lancio dello Shuttle. Originalmente dovevano essere utilizzati i \"Solid Rocket Booster\" (SRB) dello Shuttle a quattro segmenti per il primo stadio e un propulsore principale (SSME) dello Shuttle come secondo stadio. La versione senza equipaggio avrebbe utilizzato dei razzi a cinque segmenti.\nDei test rivelarono, poco dopo l'approvazione del progetto iniziale, che la navetta Orion sarebbe stata troppo pesante per essere lanciata con dei razzi a quattro segmenti, quindi nel gennaio 2006 la NASA annunci\u00f2 la riduzione della navetta Orion, l'utilizzo di SRB a cinque segmenti per il primo stadio e la sostituzione del singolo SSME con un propulsore J-2X. Quest'ultimo costava meno della met\u00e0 (circa 20-25 milioni di dollari) dell'SSME (circa 55 milioni di dollari) e a differenza del propulsore dello Shuttle, progettato per essere acceso a Terra, il J-2X \u00e8 stato pensato per essere avviato sia nell'atmosfera sia nel vuoto. L'SSME avrebbe dovuto essere modificato pesantemente per essere avviabile nell'atmosfera e riavviabile in un secondo tempo nel vuoto.\nA giugno 2006 la NASA assegn\u00f2 alla Alliant Techsystems, l'attuale produttore degli SRB il contratto principale per il primo stadio dell'Ares I. Contemporaneamente assegn\u00f2 la progettazione e la costruzione del propulsore J-2X del secondo stadio alla Rocketdyne, una divisione della Pratt &amp; Whitney.\nIl 4 gennaio 2007 era stato concluso il \"system requirement review\" dell'Ares I, il primo traguardo per il processo di progettazione, che ha assicurato l'aderenza di Ares I a tutti i requisiti specificati per il Programma Constellation. Il 1\u00ba settembre 2007 era stato firmato il contratto con l'azienda Boeing per lo sviluppo dello stadio superiore e dei suoi sistemi avionici.\nIl 15 gennaio 2008 era stato lanciato con successo un modello in scala 1:100 del razzo Ares I. A giugno 2008 era stata completata la revisione del progetto del primo stadio e il mese successivo la fase preliminare di progettazione di Ares I, da parte di pi\u00f9 di 1\u00a0100 esperti dei centri NASA e dei partner industriali per assicurare il raggiungimento dei requisiti di sicurezza e affidabilit\u00e0, facendo incominciare la fase di progettazione vera e propria.\nAres I-X \u00e8 stato il razzo dimostratore per il vettore Ares I, e ha trasportato solo strumentazione. Successivamente sarebbe stato lanciato un altro volo di prova con uno stadio superiore senza motore e la navetta Orion nel 2012. I voli con equipaggio erano previsti non prima del 2015.\nPrimo stadio.\nIl primo stadio era costituito da un razzo a combustibile solido derivato dai \"Solid Rocket Booster\" (SRB) dello Space Shuttle. A confronto con questi ultimi, \u00e8 stato aggiunto un quinto segmento, che permetter\u00e0 di produrre una maggiore spinta, una accensione pi\u00f9 lunga e raggiungere una orbita pi\u00f9 alta. Sono stati rimossi i punti di aggancio con il serbatoio esterno e un adattatore di prua che sostituisce il cono anteriore. Questo adattatore era fornito con propulsori di separazione per staccare gli stadi durante la salita.\nSecondo stadio.\nIl secondo stadio era spinto dal propulsore a razzo \"J-2X\" alimentato da idrogeno e ossigeno liquidi. Il \"J-2X\" deriva dal propulsore \"J-2\" utilizzato nei vettori Saturn IB e Saturn V. La riprogettazione del propulsore ha permesso di aumentare la spinta del propulsore originale J-2 da 40.279\u00a0kN (230000\u00a0lbf) nei vettori Saturn a 51.487\u00a0kN (294.000\u00a0lbf) nell'Ares I.\nAnche se questo propulsore deriva da un progetto gi\u00e0 consolidato, il secondo stadio era completamente nuovo. Originalmente dovevano essere utilizzati serbatoi separati per l'ossidante e il carburante e per diminuire la massa \u00e8 stata utilizzata una paratia in comune tra i due serbatoi, un concetto che risale all'era Apollo. In questo modo \u00e8 possibile aumentare la capacit\u00e0 del carburante, che raggiunge i 135.125\u00a0kg (297.900 libbre) e diminuire l'accelerazione iniziale del secondo stadio a circa 0,6 g. Il secondo stadio conteneva anche una struttura per l'aggancio con il veicolo \"Orion\" e un sistema di propulsione per controllare la rotazione del primo e secondo stadio durante il volo.\nIl propulsore J-2X era impiegato nella cosiddetta \"modalit\u00e0 primaria\". La \"modalit\u00e0 secondaria\" era invece impiegata nello stadio superiore dell'Ares V. In modalit\u00e0 primaria, il propulsore si accendeva dopo circa 127 secondi dal lancio, dopo la separazione del primo stadio, a un'altezza di . L'accensione durava 465 secondi, impiegando quasi 400.000 litri (105.500 galloni) di propellente, facendo raggiungere al secondo stadio dell'Ares I un'altezza di .\nDopo lo spegnimento del J-2X, la navetta Orion si separava dallo stadio superiore e accendeva i propulsori per inserirsi in orbita bassa terrestre. Da qui poteva raggiungere la Stazione Spaziale Internazionale oppure congiungersi con l\"'Earth Departure Stage\" e il modulo lunare Altair dell'Ares V per raggiungere la Luna.\nCritiche.\nErano state mosse diverse critiche alla configurazione dell'Ares I. In primo luogo, la produzione di un vettore con un carico di 25 tonnellate poteva essere in concorrenza diretta con altri veicoli esistenti, con il razzo Delta IV della Boeing. L'uso di un vettore esistente avrebbe permesso di contenere i costi e aumentare la sicurezza derivante da un progetto testato e consolidato. La NASA aveva tuttavia considerato il vettore Ares I due volte pi\u00f9 sicuro rispetto al progetto Atlas o Delta.\nSecondariamente, i razzi a combustibile solido a 5 segmenti avrebbero avuto un costo di sviluppo di 3 miliardi di dollari, annullando i vantaggi che derivavano da componenti derivati dallo Shuttle. I critici affermarono che l'eliminazione dei razzi a 4 segmenti e dell'SSME rimuoveva di fatto questo vettore dalla cosiddetta classe di \"veicoli derivati dallo Space Shuttle\".\nInfine, erano state sollevate obiezioni tecniche riguardanti la stabilit\u00e0 aerodinamica della configurazione proposta, con un centro di pressione anteriore e un centro di gravit\u00e0 a prua. A causa di questo Ares I poteva tendere alla rotazione, essendo pi\u00f9 stabile nella posizione rovesciata. Il sistema di controllo di assetto sui razzi a combustibile solido avrebbe fronteggiato questa instabilit\u00e0. Questo problema venne studiato da NASA nella galleria del vento per trovare una soluzione.\nI sostenitori del progetto affermarono tuttavia che il vettore fosse essenziale per assicurare l'impiego continuato della forza lavoro attuale del progetto Shuttle, assieme a quelli impegnati nello sviluppo di componenti critici (come i razzi a cinque segmenti e il propulsore J-2X) del vettore maggiore Ares V."}
{"id": "1256669", "revid": "110157", "url": "https://it.wikipedia.org/wiki?curid=1256669", "title": "Aufhausen", "text": "Aufhausen \u00e8 un comune tedesco di 1.754 abitanti, situato nel land della Baviera."}
{"id": "1256671", "revid": "110157", "url": "https://it.wikipedia.org/wiki?curid=1256671", "title": "Hrazany", "text": "Hrazany \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1256677", "revid": "36426", "url": "https://it.wikipedia.org/wiki?curid=1256677", "title": "Guido da Lusignano", "text": ""}
{"id": "1256678", "revid": "110157", "url": "https://it.wikipedia.org/wiki?curid=1256678", "title": "Aufse\u00df", "text": "Aufse\u00df \u00e8 un comune tedesco di 1.352 abitanti, situato nel land della Baviera."}
{"id": "1256680", "revid": "110157", "url": "https://it.wikipedia.org/wiki?curid=1256680", "title": "Auhausen", "text": "Auhausen \u00e8 un comune tedesco di 1.088 abitanti, situato nel land della Baviera."}
{"id": "1256681", "revid": "1305772", "url": "https://it.wikipedia.org/wiki?curid=1256681", "title": "Behaviour (Pet Shop Boys)", "text": "Behaviour \u00e8 il quarto album in studio del gruppo musicale britannico Pet Shop Boys, pubblicato il 22 ottobre 1990 dalla Parlophone.\nNegli Stati Uniti, il disco venne pubblicato con il titolo di \"Behavior\" (senza la lettera \"u\"), rispettando le regole ufficiose di ortografia dello slang statunitense.\nIl disco.\nRegistrato a Monaco e prodotto in collaborazione con Harold Faltermeyer, \"Behaviour\" si differenzia molto come genere rispetto agli album precedenti. I Pet Shop Boys scelsero volontariamente Faltermeyer in quanto erano interessati nell'usare vecchi sintetizzatori analogici. In questo album, il duo collabor\u00f2 per la prima volta anche con il chitarrista Johnny Marr, soprattutto nei brani \"My October Symphony\" e \"This Must Be the Place I Waited Years to Leave\", la cui versione demo era stata originariamente scelta per essere inclusa nella colonna sonora del film \"007 - Bersaglio mobile\" (esclusa tuttavia a causa del successo del brano \"A View to a Kill\" dei Duran Duran).\nSecondo le dichiarazioni del gruppo, la realizzazione di \"Behaviour\" \"fu molto pi\u00f9 riflessiva e pi\u00f9 musicale di quanto pensavamo originariamente, e probabilmente non esprime le stesse ideologie che le nostre canzoni solitamente espongono.\" Inoltre, durante la registrazione di \"Behaviour\", il duo ascolt\u00f2 molte volte l'album dei Depeche Mode \"Violator\", il quale (in particolare la canzone \"Enjoy the Silence\") ha fatto da principale ispirazione per il risultato finale. Neil Tennant dichiar\u00f2: \"Abbiamo ascoltato \"Violator\" dei Depeche Mode, che \u00e8 un album molto bello e ne siamo profondamente invidiosi\". Anche Chris Lowe concord\u00f2, dicendo: \"Loro hanno alzato il livello della qualit\u00e0\".\nDa \"Behaviour\" furono estratti i singoli \"So Hard\", \"Being Boring\", \"How Can You Expect to Be Taken Seriously?\" (seppur in una versione diversa) come doppio lato A assieme al singolo \"Where the Streets Have No Name (I Can't Take My Eyes Off You)\", e \"Jealousy\". Nonostante le vendite non fossero state alte come per i precedenti album del duo, \"Behaviour\" si classific\u00f2 al secondo posto nella classifica britannica. Per il magazine \"Q\", questo album rientra nella classifica di Q dei 50 migliori dischi degli anni novanta.\nRistampa.\nIl 4 giugno 2001 \"Behaviour\" venne ristampato in un'edizione speciale costituita da due dischi, il cui secondo contiene materiale extra registrato negli anni 1990-1991. La ristampa di \"Behaviour\" entr\u00f2 nella classifica britannica alla posizione 120.\nAccoglienza.\n\"Behaviour\" venne letteralmente stroncato dalla critica, in quanto la differenza e la maturit\u00e0 del \"sound\" dei Pet Shop Boys (da sempre etichettati come gruppo synth pop) era troppo forte rispetto ai precedenti \"Please\", \"Actually\" e \"Introspective\". Le vendite furono decisamente inferiori, e in larga misura, rispetto ai suoi predecessori sicch\u00e9 l'album venne decisamente .\nCon il passare degli anni \"Behaviour\" venne rivalutato e ad oggi \u00e8 ritenuto uno dei capolavori dei Pet Shop Boys. I critici di \"Entertainment Weekly\" classificarono l'album con il voto A+ e commentarono: \"...Espressioni che toccano il cuore assieme ad un sentimento romantico, unito ai loro migliori suoni...\". Come detto prima il magazine \"Q\" classific\u00f2 l'album fra i 50 migliori degli anni 90 e comment\u00f2 \"Alcuni loro fan potrebbero rimanere in disappunto...ma le ballate contenute in questo album sono tanto toccanti quanto il vintage di Broadway. Frank Sinatra ne avrebbe parlato\".\nSecondo molti critici, con questo album i Pet Shop Boys cominciarono ad essere valutati non pi\u00f9 come \"duo dance\" ma come veri e propri \"compositori\"."}
{"id": "1256682", "revid": "44638", "url": "https://it.wikipedia.org/wiki?curid=1256682", "title": "Nazionale di pallacanestro messicana", "text": ""}
{"id": "1256683", "revid": "767487", "url": "https://it.wikipedia.org/wiki?curid=1256683", "title": "Aura an der Saale", "text": "Aura an der Saale \u00e8 un comune tedesco di 895 abitanti, situato nel land della Baviera."}
{"id": "1256684", "revid": "44638", "url": "https://it.wikipedia.org/wiki?curid=1256684", "title": "Nazionale di pallacanestro polacca", "text": ""}
{"id": "1256685", "revid": "767487", "url": "https://it.wikipedia.org/wiki?curid=1256685", "title": "Aura im Sinngrund", "text": "Aura im Sinngrund \u00e8 un comune tedesco di 1.038 abitanti, situato nel land della Baviera."}
{"id": "1256686", "revid": "767487", "url": "https://it.wikipedia.org/wiki?curid=1256686", "title": "Aurach", "text": "Aurach \u00e8 un comune di 2.936 abitanti della Baviera, in Germania.\nAppartiene al circondario (\"Landkreis\") di Ansbach (targa AN)."}
{"id": "1256688", "revid": "767487", "url": "https://it.wikipedia.org/wiki?curid=1256688", "title": "Aurachtal", "text": "Aurachtal \u00e8 un comune tedesco di 2.987 abitanti, situato nel land della Baviera."}
{"id": "1256689", "revid": "767487", "url": "https://it.wikipedia.org/wiki?curid=1256689", "title": "Au\u00dfernzell", "text": "Au\u00dfernzell \u00e8 un comune tedesco di 1.444 abitanti, situato nel land della Baviera."}
{"id": "1256690", "revid": "767487", "url": "https://it.wikipedia.org/wiki?curid=1256690", "title": "Aying", "text": "Aying \u00e8 un comune tedesco di 4.258 abitanti, situato nel land della Baviera."}
{"id": "1256691", "revid": "110157", "url": "https://it.wikipedia.org/wiki?curid=1256691", "title": "Aystetten", "text": "Aystetten \u00e8 un comune tedesco di 2.916 abitanti, situato nel land della Baviera."}
{"id": "1256696", "revid": "113684162", "url": "https://it.wikipedia.org/wiki?curid=1256696", "title": "Baar (Baviera)", "text": "Baar (ufficialmente Baar (Schwaben), letteralmente: \u00abBaar (Svevia)\u00bb) \u00e8 un comune della Baviera, in Germania.\nAppartiene al circondario (\"Landkreis\") di Aichach-Friedberg ed \u00e8 parte della comunit\u00e0 amministrativa (\"Verwaltungsgemeinschaft\") di P\u00f6ttmes."}
{"id": "1256697", "revid": "110157", "url": "https://it.wikipedia.org/wiki?curid=1256697", "title": "Hrejkovice", "text": "Hrejkovice \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1256699", "revid": "767487", "url": "https://it.wikipedia.org/wiki?curid=1256699", "title": "Baar-Ebenhausen", "text": "Baar-Ebenhausen \u00e8 un comune tedesco di 4.810 abitanti, situato nel land della Baviera."}
{"id": "1256700", "revid": "287204", "url": "https://it.wikipedia.org/wiki?curid=1256700", "title": "Behaviour (album)", "text": ""}
{"id": "1256702", "revid": "110157", "url": "https://it.wikipedia.org/wiki?curid=1256702", "title": "Babenhausen (Baviera)", "text": "Babenhausen \u00e8 un comune tedesco di 5.219 abitanti, situato nel land della Baviera. \u00c8 bagnato dal fiume G\u00fcnz.\nAmministrazione.\nGemellaggi.\nBabenhausen \u00e8 gemellata con le seguenti citt\u00e0:"}
{"id": "1256703", "revid": "110157", "url": "https://it.wikipedia.org/wiki?curid=1256703", "title": "Babensham", "text": "Babensham \u00e8 un comune tedesco di 2.855 abitanti, situato nel land della Baviera."}
{"id": "1256704", "revid": "290348", "url": "https://it.wikipedia.org/wiki?curid=1256704", "title": "Campionato italiano di calcio da tavolo 1983", "text": "Il nono campionato italiano di Subbuteo agonistico (calcio da tavolo) venne organizzano dalla F.I.C.M.S. a Montecatini Terme nel 1983. La gara fu suddivisa nella categoria \"Seniores\" e nella categoria \"Juniores\". Quest'ultima riservata ad i giocatori \"Under16\".\nRisultati.\nCategoria Seniores.\nFinali.\nFinale 7\u00ba/8\u00ba posto\nValerio Placanica - Bonifacio Stefano 4-0\nFinale 5\u00ba/6\u00ba posto\nRaffaele Allocca - Salvatore Cundari 2-1\nFinale 3\u00ba/4\u00ba posto\nGiuseppe Ogno - Marco Baj 3-1\nFinale 1\u00ba/2\u00ba posto\nRenzo Frignani - Davide Massino 3-1\nCategoria Juniores.\nFinali.\nFinale 7\u00ba/8\u00ba posto\nGuido Corso - Andrea Sanavio 3-1\nFinale 5\u00ba/6\u00ba posto\nPaolo Esposito - Migliavacca 3-2\nFinale 3\u00ba/4\u00ba posto\nGianluigi Perfetti - Francesco Quattrini 5-1\nFinale 1\u00ba/2\u00ba posto\nMassimo Averno - Valentino Spagnolo 3-2"}
{"id": "1256705", "revid": "767487", "url": "https://it.wikipedia.org/wiki?curid=1256705", "title": "Bach an der Donau", "text": "Bach an der Donau \u00e8 un comune tedesco di 1.795 abitanti, situato nel land della Baviera."}
{"id": "1256706", "revid": "2108263", "url": "https://it.wikipedia.org/wiki?curid=1256706", "title": "Roberto di Taranto", "text": "Origine.\nRoberto era figlio di Filippo I d'Angi\u00f2 o di Taranto, principe di Taranto, despota dell'Epiro e principe d'Acaia e di Caterina II di Valois, Imperatrice \"titolare\" dell\u2019impero latino di Costantinopoli e fratello di Luigi di Taranto, secondo marito della regina di Napoli, Giovanna I.&lt;br&gt;Secondo il \"Chronicon Varadiense\" (non consultato), Filippo I d'Angi\u00f2 o di Taranto era figlio del re di Napoli, principe di Salerno, conte d'Angi\u00f2 e del Maine, conte di Provenza e di Forcalquier, principe di Taranto, re d'Albania, principe d'Acaia e re titolare di Gerusalemme, Carlo II di Napoli e di Maria Arpad d'Ungheria.&lt;br&gt;Caterina II di Valois, secondo il \"Continuatio Chronici Guillelmi de Nangiaco\", era la figlia del conte di Valois, Conte di Angi\u00f2 e del Maine, conte d'Alen\u00e7on e conte di Chartres, Carlo di Valois e dell'imperatrice titolare Caterina I di Courtenay, Imperatrice \"titolare\" dell\u2019impero latino di Costantinopoli.\nBiografia.\nNel 1332, alla morte del padre, Filippo I, essendo morti i due fratellastri che suo padre aveva avuto dalla prima moglie, Tamara Angela Comnena Ducena, Roberto gli succedette come principe di Taranto e Re d'Albania, mentre come principe di Acaia, era succeduto lo zio Giovanni di Gravina; Roberto scambi\u00f2 con lo zio Giovanni il regno d'Albania con il Principato di Acaia, e, nel 1333 divenne principe di Acaia, mentre lo zio Giovanni assunse il titolo di Duca di Durazzo; questa operazione fu approvata sia dal Papa Giovanni XXII che dal re di Sicilia, Roberto d'Angi\u00f2; comunque Roberto continu\u00f2 a vivere nel regno di Napoli, senza mai visitare il suo principato.\nNel 1346, alla morte della madre, Caterina, Roberto eredit\u00f2 il titolo di Imperatrice \"titolare\" dell\u2019impero latino di Costantinopoli, riconosciuto come imperatore dagli stati latini della Grecia, ma il suo potere effettivo derivava dalla sua carica di Principe di Acaia. \nIl 9 settembre 1347 spos\u00f2 a Napoli sua cugina, Maria di Borbone, che, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che secondo la \"Histoire g\u00e9n\u00e9alogique et chronologique de la maison royale de France\" era figlia del Signore e poi primo duca di Borbone, conte di Clermont e conte di La Marche, Luigi I e della moglie, Maria di Avesnes.&lt;br&gt;Maria di Borbone era vedova di Guido di Lusignano, Connestabile di Cipro e Principe titolare di Galilea (1320 circa), e dall'unione era nato un figlio:\nRoberto era capitano generale dell'esercito del Regno di Napoli, ed era cognato della regina, Giovanna.&lt;br&gt;Il primo marito della regina Giovanna era stato Andrea, duca di Calabria, barbaramente assassinato, nel 1345, e Giovanna fu infatti accusata di non essere estranea all'assassinio del primo marito; il 3 novembre 1347 Luigi I d'Ungheria, fratello di Andrea, invase il regno di Napoli per vendicare il fratello; mentre Giovanna e il suo secondo marito Luigi riuscirono a fuggire da Napoli, rifugiandosi ad Avignone, Roberto venne arrestato a Aversa, e, nel 1348, fu condotto prigioniero in Ungheria, potendo fare ritorno a Napoli solo nel 1352. Maria e Roberto vissero alcuni anni separati e Maria rivide il marito nel mese di marzo 1352.\nEssendo Principe di Acaia, Roberto si rec\u00f2 in Morea, con al seguito la moglie; Roberto a Maria assegn\u00f2 diversi feudi a Corf\u00f9 e Cefalonia, oltre il feudo di Kalamata.&lt;br&gt;Dopo aver affidato diversi feudi a Niccol\u00f2 Acciaiuoli, Maria e Roberto fecero ritorno a Napoli.\nRoberto mor\u00ec il 10 settembre 1364, e Maria si ritrov\u00f2 vedova, per la seconda volta; la corona imperiale and\u00f2 al fratello di Roberto, Filippo, per volere dello stesso Roberto, dato che non aveva avuto figli; mentre per la Morea, Maria ed il figlio di primo letto, Ugo, nel 1366, si recarono in Grecia con un esercito di ciprioti e provenzali, per far valere i loro diritti; la guerra civile dur\u00f2 circa quattro anni e si concluse con un accordo, a cui contribu\u00ec anche il conte di Savoia, Amedeo VI il Conte Verde: Maria ed Ugo mantennero solo il feudo di Kalamata, lasciando il principato di Acaia a Filippo in cambio di una somma di denaro. \nDiscendenza.\nRoberto da Maria non ebbe figli."}
{"id": "1256707", "revid": "767487", "url": "https://it.wikipedia.org/wiki?curid=1256707", "title": "Bachhagel", "text": "Bachhagel \u00e8 un comune tedesco di 2.384 abitanti, situato nel land della Baviera."}
{"id": "1256708", "revid": "767487", "url": "https://it.wikipedia.org/wiki?curid=1256708", "title": "B\u00e4chingen an der Brenz", "text": "B\u00e4chingen an der Brenz \u00e8 un comune tedesco di 1.285 abitanti, situato nel land della Baviera."}
{"id": "1256709", "revid": "110157", "url": "https://it.wikipedia.org/wiki?curid=1256709", "title": "Chy\u0161ky", "text": "Chy\u0161ky \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1256710", "revid": "47112", "url": "https://it.wikipedia.org/wiki?curid=1256710", "title": "Torre di Toblino", "text": ""}
{"id": "1256712", "revid": "767487", "url": "https://it.wikipedia.org/wiki?curid=1256712", "title": "Bad Abbach", "text": "Bad Abbach \u00e8 un comune tedesco di 11.038 abitanti, situato nel land della Baviera. Questo \u00e8 il presunto luogo di nascita del Santo Enrico II"}
{"id": "1256713", "revid": "31217375", "url": "https://it.wikipedia.org/wiki?curid=1256713", "title": "Distretto di Krutinsky", "text": ""}
{"id": "1256714", "revid": "287204", "url": "https://it.wikipedia.org/wiki?curid=1256714", "title": "Chysky", "text": ""}
{"id": "1256717", "revid": "110157", "url": "https://it.wikipedia.org/wiki?curid=1256717", "title": "Bad Alexandersbad", "text": "Bad Alexandersbad \u00e8 un comune tedesco di 1.219 abitanti, situato nel land della Baviera."}
{"id": "1256719", "revid": "736476", "url": "https://it.wikipedia.org/wiki?curid=1256719", "title": "Bad Bayersoien", "text": "Bad Bayersoien \u00e8 un comune tedesco di 1.211 abitanti, situato nel land della Baviera."}
{"id": "1256720", "revid": "116056413", "url": "https://it.wikipedia.org/wiki?curid=1256720", "title": "Bad Berneck im Fichtelgebirge", "text": "Bad Berneck im Fichtelgebirge \u00e8 un comune tedesco situato nel land della Baviera."}
{"id": "1256721", "revid": "109827426", "url": "https://it.wikipedia.org/wiki?curid=1256721", "title": "Bad Birnbach", "text": "Bad Birnbach \u00e8 un comune tedesco di 5.533 abitanti, situato nel land della Baviera.\nCittadini Illustri : Patrick Nerici"}
{"id": "1256723", "revid": "73843", "url": "https://it.wikipedia.org/wiki?curid=1256723", "title": "Bad Bocklet", "text": "Bad Bocklet \u00e8 un comune tedesco di 4.569 abitanti, situato nel land della Baviera. \u00c8 bagnato dalla Saale di Franconia."}
{"id": "1256726", "revid": "767487", "url": "https://it.wikipedia.org/wiki?curid=1256726", "title": "Bad Br\u00fcckenau", "text": "Bad Br\u00fcckenau \u00e8 una citt\u00e0 tedesca di 7.154 abitanti, situata nel land della Baviera.\n\u00c8 bagnata dalle acque del fiume Sinn."}
{"id": "1256727", "revid": "767487", "url": "https://it.wikipedia.org/wiki?curid=1256727", "title": "Bad Endorf", "text": "Bad Endorf \u00e8 un comune tedesco di 7.684 abitanti, situato nel land della Baviera."}
{"id": "1256728", "revid": "110157", "url": "https://it.wikipedia.org/wiki?curid=1256728", "title": "Bad Feilnbach", "text": "Bad Feilnbach \u00e8 un comune tedesco di 7.262 abitanti, situato nel land della Baviera."}
{"id": "1256729", "revid": "256896", "url": "https://it.wikipedia.org/wiki?curid=1256729", "title": "Sluzhba Vneshney Razvedki", "text": ""}
{"id": "1256731", "revid": "767487", "url": "https://it.wikipedia.org/wiki?curid=1256731", "title": "Bad F\u00fcssing", "text": "Bad F\u00fcssing \u00e8 un comune tedesco di 6.648 abitanti, situato nel land della Baviera."}
{"id": "1256732", "revid": "767487", "url": "https://it.wikipedia.org/wiki?curid=1256732", "title": "Bad Griesbach im Rottal", "text": "Bad Griesbach im Rottal \u00e8 un comune tedesco di 8.431 abitanti, situato nel land della Baviera."}
{"id": "1256734", "revid": "110157", "url": "https://it.wikipedia.org/wiki?curid=1256734", "title": "Bad Gr\u00f6nenbach", "text": "Bad Gr\u00f6nenbach \u00e8 un comune tedesco di 5.169 abitanti, situato nel land della Baviera."}
{"id": "1256735", "revid": "189336", "url": "https://it.wikipedia.org/wiki?curid=1256735", "title": "Sindacalismo", "text": ""}
{"id": "1256738", "revid": "767487", "url": "https://it.wikipedia.org/wiki?curid=1256738", "title": "Bad Heilbrunn", "text": "Bad Heilbrunn \u00e8 un comune tedesco situato nel \"land\" della Baviera, fa parte del circondario di Bad T\u00f6lz-Wolfratshausen."}
{"id": "1256739", "revid": "44638", "url": "https://it.wikipedia.org/wiki?curid=1256739", "title": "Nazionale russa di pallacanestro", "text": ""}
{"id": "1256740", "revid": "767487", "url": "https://it.wikipedia.org/wiki?curid=1256740", "title": "Bad Hindelang", "text": "Bad Hindelang \u00e8 un comune tedesco di 4.901 abitanti, situato nel land della Baviera.\nDista pochi chilometri dal confine austriaco.\nGeografia fisica.\nBad Hindelang si estende per una superficie di circa 137\u00a0km\u00b2, ed \u00e8 situato a 825 metri di altitudine.\nSport.\nStazione sciistica, Bad Hindelang ha ospitato numerose gare di Coppa del mondo di sci alpino."}
{"id": "1256741", "revid": "125291355", "url": "https://it.wikipedia.org/wiki?curid=1256741", "title": "Bad Kissingen", "text": "Bad Kissingen \u00e8 una citt\u00e0 tedesca di abitanti, situata nel \"land\" della Baviera. \u00c8 bagnato dalla Saale di Franconia, un affluente del Meno. Kissingen \u00e8 una citt\u00e0 nota per gli effetti curativi delle acque termali. Nel 2021 \u00e8 stata dichiarata patrimonio dell'umanit\u00e0 dall'UNESCO nelle Grandi citt\u00e0 termali d'Europa. \u00c8 gemellata con il comune italiano di Massa, in Toscana.\nStoria.\nBad Kissingen \u00e8 menzionato per la prima volta nell'801 con il nome di Chizzicha, ed \u00e8 diventato famoso per le sue sorgenti minerali, attestate dall'823. Nel 1279 Kissingen \u00e8 menzionato come \"oppidum\" (citt\u00e0). Nel 1394 la citt\u00e0 venne al Vescovato di W\u00fcrzburg. Dal XVI secolo Kissingen si trovava reputazione come spa. Kissingen appartiene alla Baviera dal 1814. Il 10 luglio 1866 la citt\u00e0 \u00e8 stata sito di una battaglia tra le truppe prussiane e bavarese, durante la guerra austro-prussiana del 1866. La battaglia si \u00e8 conclusa con la vittoria della Prussia. Nel XIX secolo, Kissingen \u00e8 diventato un luogo alla moda in cui sovrani europei si sono trovati includer\u00e0 l'imperatrice Elisabetta d'Austria (Sisi), lo zar Alessandro II e il re Ludwig II di Baviera, che ha rinominato nel 1883 Kissingen a \"Bad Kissingen\". Scrittori (Lev Tolstoj), compositori (Gioachino Rossini), (Cyrill Kistler) e artisti (Adolph von Menzel) sono stati anche tra gli ospiti illustri. Il Cancelliere tedesco Otto von Bismarck ha visitato molte volte le terme di Kissingen e nel 1874 nel corso del \"Kulturkampf\" ha sopravvissuto un tentativo di assassinio del cattolico Eduard Kullmann. Nel 1877 \u00e8 stato scritto la dettatura di Kissingen (tedesco: \"Kissinger Diktat\"), in cui Bismarck ha spiegato i principi della sua politica estera. L'ex casa di Bismarck a Kissingen \u00e8 ora il Museo Bismarck. Nel giugno 1911 il Ministro degli Esteri tedesco, Alfred von Kiderlen-Waechter, e l'ambasciatore francese Jules Cambon avevano negoziato a Bad Kissingen sul Marocco senza trovare una soluzione. Il fallimento dei negoziati porta alla Crisi di Agadir. Nel 1945 Bad Kissingen fu occupato dalle truppe americane senza combattere.\nNel 2015 ci sono stati oltre 246.000 visitatori che hanno soggiornato pi\u00f9 di 1,5 milioni di notti.\nCultura.\nEventi pi\u00f9 importanti:\nAmministrazione.\nGemellaggi.\nCitt\u00e0 gemellate con Bad Kissingen:"}
{"id": "1256742", "revid": "2184720", "url": "https://it.wikipedia.org/wiki?curid=1256742", "title": "Respect", "text": "Respect (in italiano \"rispetto\") \u00e8 una canzone incisa nel 1965 dal cantante statunitense Otis Redding, che verr\u00e0 ripresa nel 1967 da Aretha Franklin diventando uno dei suoi pi\u00f9 grandi successi.\nNel testo originale di Otis Redding il punto di vista \u00e8 quello di un uomo che chiede alla propria compagna di essere rispettato e considerato; nella versione di Aretha Franklin i generi vengono scambiati. Nel 1967 negli Stati Uniti i movimenti femministi e per l'abolizione delle ancora presenti forme di apartheid a danno della minoranza afroamericana sono in piena affermazione; la versione della Franklin diventa un inno di questi movimenti, la richiesta di \"rispetto\" contenuta nella canzone viene allargata all'intera societ\u00e0 statunitense.\nLa canzone \u00e8 oggi considerata tra le migliori dell'era del rock and roll e la versione della Franklin \u00e8 alla prima posizione nella classifica della rivista Rolling Stone delle 500 migliori canzoni di tutti i tempi. Con questo risultato, la regina del soul \u00e8 la prima donna a comparire nella lista.\nLa stessa canzone fu ripresa da Adeva nel 1988 e portata nuovamente al successo in una versione pi\u00f9 tendente all'house music presente anche nell'album \"Adeva!\" del 1989.\nLe origini.\nOtis Redding scrisse e incise \"Respect\" come pezzo blues mentre concludeva la preparazione del suo terzo album \"\". L'album, pubblicato nell'estate del 1965, ebbe un buon successo di vendite raggiungendo il quinto posto nella classifica di vendita di Billboard dedicata alla musica nera; riusc\u00ec anche ad acquisire una buona popolarit\u00e0 anche oltre la cerchia degli estimatori del R&amp;B e del blues.\nIl successo.\nFu il produttore Jerry Wexler a intuire il potenziale successo della canzone oltre la cerchia del pubblico R&amp;B e a proporla a Aretha Franklin. Il giorno di san Valentino del 1967 Aretha Franklin incise la sua versione, accompagnata ai cori dalle sorelle Carolyn e Erma.\nNella versione della Franklin, vennero aggiunti all'originale una nuova parte e l'intervento del sax tenore di King Curtis. Il brano venne incluso nell'album di Aretha Franklin \"I Never Loved a Man the Way I Love You\".\nIl successo della versione della Franklin fu persino maggiore dell'originale - due settimane in testa alla classifica generale americana di vendita Billboard Hot 100 e otto settimane in testa alla classifica di vendita di Billboard dedicata alla musica nera. Ebbe inoltre successo in Canada con la seconda posizione e nel Regno Unito, raggiungendo la decima posizione e facendo guadagnare alla Franklin una visibilit\u00e0 internazionale. In Italia raggiunse il settimo posto nella classifica di vendita dei 45 giri. La settima posizione la raggiunse anche in Olanda. Il singolo vinse il Grammy Award for Best R&amp;B Performance ed il Grammy Award for Best Female R&amp;B Vocal Performance 1968 e venne premiato con il Grammy Hall of Fame Award 1998.\nAnche Redding fu impressionato dal successo, durante la sua performance al Monterey Pop Festival dell'estate del 1967 present\u00f2 \"Respect\" come \"una canzone che mi \u00e8 stata rubata da una ragazza\".\nLa rivista americana Rolling Stone, nel novembre 2004, ha pubblicato una lista dei 500 migliori brani di tutti i tempi, posizionando la versione di Aretha al quinto posto, prima tra le canzoni cantate da donne e prima tra le cover.\nNel 2021, in un riaggiornamento (ce n'era gi\u00e0 stato uno alcuni anni prima) della lista, la versione di Aretha si \u00e8 classificata al primo posto in assoluto."}
{"id": "1256743", "revid": "767487", "url": "https://it.wikipedia.org/wiki?curid=1256743", "title": "Bad Kohlgrub", "text": "Bad Kohlgrub \u00e8 un comune tedesco di 2.423 abitanti, situato nel land della Baviera."}
{"id": "1256745", "revid": "1945278", "url": "https://it.wikipedia.org/wiki?curid=1256745", "title": "Bad K\u00f6nigshofen im Grabfeld", "text": "Bad K\u00f6nigshofen im Grabfeld \u00e8 un comune tedesco di 7.025 abitanti, situato nel land della Baviera. Copre una superficie di 69,52 km\u00b2.\n\u00c8 bagnato dalla Saale di Franconia, un affluente del Meno."}
{"id": "1256748", "revid": "110157", "url": "https://it.wikipedia.org/wiki?curid=1256748", "title": "Bad K\u00f6tzting", "text": "Bad K\u00f6tzting (in bavarese \"Bad Ketzing\") \u00e8 un comune tedesco di 7.319 abitanti, situato nel land della Baviera."}
{"id": "1256749", "revid": "1654832", "url": "https://it.wikipedia.org/wiki?curid=1256749", "title": "Bad Neustadt an der Saale", "text": "Bad Neustadt an der Saale (ufficialmente \"Bad Neustadt a.d.Saale\") \u00e8 una citt\u00e0 tedesca di 15.935 abitanti, situata nel land della Baviera.\nAmministrazione.\nGemellaggi.\nBad Neustadt \u00e8 membro del gemellaggio internazionale Neustadt in Europa, che riunisce 36 citt\u00e0 e comuni che portano nel nome la dicitura \"Neustadt\" (\"citt\u00e0 nuova\").\nBad Neustadt \u00e8 gemellata con:"}
{"id": "1256750", "revid": "124165751", "url": "https://it.wikipedia.org/wiki?curid=1256750", "title": "Bad Reichenhall", "text": "Bad Reichenhall (in bavarese \"Reichahoi\") \u00e8 una citt\u00e0 tedesca situata nel \"land\" della Baviera. Aderisce alla cooperazione Alpine pearls. La citt\u00e0 ha ottenuto il titolo Citt\u00e0 alpina dell'anno 2001.\nEconomia e trasporti.\nBad Reichenhall per la sua attenzione a favorire il turismo sostenibile e la mobilit\u00e0 dolce fa parte del consorzio delle Perle delle Alpi.\nCultura.\nPedagogia.\nIn questa cittadina mor\u00ec il 6 settembre 1910 il filologo \u00e8 il pedagogista tedesco Hermann Wilhelm Breymann, nato a Oker il 3 luglio 1842."}
{"id": "1256752", "revid": "74801", "url": "https://it.wikipedia.org/wiki?curid=1256752", "title": "Bad Rodach", "text": "Bad Rodach \u00e8 un comune tedesco di abitanti, situato nel land della Baviera."}
{"id": "1256753", "revid": "775372", "url": "https://it.wikipedia.org/wiki?curid=1256753", "title": "Repubblica di Maschito", "text": "La Repubblica di Maschito (settembre-ottobre 1943) fu una delle prime repubbliche partigiane nate dalla Resistenza. Ebbe origine in Basilicata, nell'attuale Provincia di Potenza, il 15 settembre 1943 e dur\u00f2 per venti giorni fino all'arresto di Domenico Bochicchio, quando, rimanendo sindaco Giuseppe Guglielmucci, il paese fu sottoposto al prefetto Lapenna. Caso raro di una rivolta antifascista nel Meridione, l'esperienza maschitana si caratterizz\u00f2 per il rovesciamento del Regime fascista e della Monarchia e per l'avanzamento di misure economiche e giuridiche in aperta opposizione al latifondismo fin l\u00ec vigente.\nL'organizzazione politica.\nDopo la presa del potere Bochicchio cerc\u00f2 di restaurare le istituzioni democratiche esistenti prima del fascismo. Inizi\u00f2 creando il Consiglio comunale (formato da sette membri) a cui si pose a capo; poi fu nominato Sindaco, e furono eletti gli assessori. Il Consiglio esercit\u00f2 la sua attivit\u00e0 politico-programmatica con sedute pubbliche e il popolo partecipava alle discussioni e determinava le decisioni.\nIl Consiglio, appena insediato, inizi\u00f2 un lungo esame della situazione, durato tutta la notte. L'assemblea insediata dal popolo discusse e adott\u00f2 una serie di decisioni che riguardavano i problemi reali della vita quotidiana, dal punto di vista politico tre furono le decisioni pi\u00f9 emblematiche, che anticiparono di tre anni le decisioni dello Stato Italiano:\nI promotori della rivolta pensarono subito anche una riforma fiscale, che colp\u00ec soprattutto le classi pi\u00f9 ricche. Dopo ripristinarono le libert\u00e0 negate nel periodo fascista. Tuttavia subito sorge il problema, come in una novella di Giovanni Verga, i capi della rivolta erano analfabeti e quindi non potevano redigere verbali e firmare atti, perci\u00f2 a Bochicchio fu suggerito di invitare Giuseppe Guglielmucci per affidargli il ruolo di sindaco, questi accett\u00f2 e la difficolt\u00e0 fu superata. Guglielmucci, per\u00f2, aveva un ruolo di sindaco-notaio in quanto le decisioni erano ancora prese da Bochicchio, acclamato sindaco dal popolo. Dopo ci\u00f2 si riorganizz\u00f2 la vita amministrativa: ciascuno d\u00e0 il proprio contributo e il popolo ne \u00e8 entusiasta. Fu riorganizzato il servizio di distribuzione degli alimenti diretto da Guglielmucci e da suoi amici fidati. Giuseppe Guglielmucci rimase per mesi sindaco del paese anche se i promotori della rivolta furono arrestati per ben tre volte. La vita politico-amministrativa del paese riprese solamente nell'aprile del 1946 quando fu eletto il Consiglio comunale e il Sindaco, il democristiano Giuseppe Santoianni."}
{"id": "1256754", "revid": "74801", "url": "https://it.wikipedia.org/wiki?curid=1256754", "title": "Bad Staffelstein", "text": "Bad Staffelstein (fino al 2001 \"Staffelstein\") \u00e8 una citt\u00e0 tedesca di abitanti nel circondario di Lichtenfels sulla strada della porcellana bavarese, nel \u201eGottesgarten am Obermain\u201c (giardino divino sull'alto Meno), che presenta molti luoghi di interesse. Di essi fanno parte il Santuario dei Quattordici Santi, costruito da Balthasar Neumann, nonch\u00e9 l'Abbazia di Banz. Luogo di escursioni \u00e8 il vicino monte di Staffelberg.\nGeografia fisica.\nLa localit\u00e0 si estende su entrambe le rive del Meno, mentre il cuore del Comune si trova sulla sponda sinistra. Il monte di Hausberg si trova nella zona di Staffelberg a sinistra del Meno con un'altitudine di , sulla destra del Meno si erge il monte Eierberge di .\nStoria.\nFino al XVIII secolo.\nIl monte Staffelberg \u00e8 popolato dal neolitico. L\u00e0 si trovava ai tempi dei Celti un oppidum, che il geografo Tolomeo menzion\u00f2 come \u201eMenosgada\u201c. Venne probabilmente abbandonato attorno alla fine del secolo con l'invasione dei Germani, che si insediarono nella valle del Meno. Sul Chamnitzen, una scogliera lunga 300 metri tra K\u00fcmmersreuth e Lahm, vennero trovati recipienti di argilla frantumati di origine germanica che rimandano a un luogo di culto. Per un insediamento tuttavia il pezzo di roccia \u00e8 inadatto.\nStaffelstein comparve per la prima volta attorno all'800 nel \"Codex Eberhardi\", nel quale venne descritto il distretto di Banz. Dalla met\u00e0 del nono secolo il luogo era in possesso del convento di Fulda, nell'undicesimo secolo divenne propriet\u00e0 del principato di Bamberga. Il re Lothar III nel 1130 concedette ai fratelli di San Giorgio (i capitolari del duomo di Bamberga) il diritto di tenere mercato, il diritto di fabbricare e vendere merci e il diritto di dogana per Staffelstein. Dall'anno 1418 sono documentati quattro portali della citt\u00e0. Nel 1422 Staffelstein ottenne dal vescovo di Bamberga Federico III da Aufse\u00df il diritto di costruire una fortificazione della citt\u00e0. Nel 1473, a causa di un attacco del cavaliere Ulrich von der Weide, si verific\u00f2 un devastante incendio cittadino.\nDurante la guerra dei trent'anni, il 7 febbraio 1633 gli svedesi conquistarono la citt\u00e0 e distrussero la periferia. Nel 1634 la peste fece 400 vittime. Il 5 luglio 1684 si verific\u00f2 un nuovo incendio della citt\u00e0 che distrusse quasi tutte le abitazioni cittadine. Il quadro cittadino attuale \u00e8 caratterizzato della ricostruzione in stile barocco. Entrambi gli edifici ecclesiastici pi\u00f9 importanti delle immediate vicinanze, l'abbazia di Banz (inaugurata nel 1719) e il santuario dei quattordici santi (completato nel 1772), sottolineano anch'essi il carattere barocco della zona.\nGeografia antropica.\nLa citt\u00e0 di Bad Staffelstein ha 39 frazioni ufficialmente riconosciute:"}
{"id": "1256756", "revid": "116056394", "url": "https://it.wikipedia.org/wiki?curid=1256756", "title": "Bad Steben", "text": "Bad Steben \u00e8 un comune tedesco situato nel land della Baviera."}
{"id": "1256757", "revid": "122802736", "url": "https://it.wikipedia.org/wiki?curid=1256757", "title": "Gran Premio d'Australia 2005", "text": "Il Gran Premio d'Australia 2005 \u00e8 stata la prima prova della stagione 2005 del Campionato mondiale di Formula 1. Si \u00e8 corso domenica 6 marzo 2005 al circuito dell'Albert Park di Melbourne. La gara \u00e8 stata vinta da Giancarlo Fisichella, su Renault, davanti alla Ferrari di Rubens Barrichello e all'altra Renault di Fernando Alonso.\nVigilia.\nIn questo Gran Premio fa il suo debutto in Formula 1 la Red Bull Racing, erede della Jaguar, mentre tra i piloti esordienti figurano i due della Jordan, il portoghese Tiago Monteiro e l'indiano Narain Karthikeyan, e i due della Minardi, l'austriaco Patrick Friesacher e l'olandese Christijan Albers.\nPer quanto riguarda i piloti che scendono in pista nelle sessioni di prove del venerd\u00ec con una terza vettura, questi sono Pedro de la Rosa con la McLaren, Vitantonio Liuzzi con la Red Bull, Ricardo Zonta con la Toyota e Robert Doornbos con la Jordan.\nIn questo weekend fa altres\u00ec il suo debutto come delegato medico di gara il dottor Gary Hartstein, che prende il posto del dimissionario dottor Sid Watkins.\nProve.\nRisultati.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nNella prima sessione del sabato si \u00e8 avuta questa situazione:\nNella seconda sessione del sabato si \u00e8 avuta questa situazione:\nQualifiche.\nResoconto.\nLa prima sessione di qualifica, il cui ordine di uscita dei piloti \u00e8 basato sui risultati del Gran Premio del Brasile 2004, \u00e8 caratterizzata dall'arrivo della pioggia, che ha condizionato le prestazioni degli ultimi entrati in pista. Proprio prima dell'arrivo del maltempo Giancarlo Fisichella riesce a collocarsi in testa alla graduatoria, senza poter essere superato dai piloti che lo seguono; dopo di lui Felipe Massa, in pista al momento dell'inizio della precipitazione, rinuncia al giro trovandosi su coperture d'asciutto, Takuma Sat\u014d ha un incidente, mentre gli altri piloti, tra cui Fernando Alonso, le due Ferrari e le due McLaren accusano un ritardo superiore ai 10 secondi.\nNella sessione della domenica, caratterizzata da condizioni meteo stabili, il giro pi\u00f9 veloce \u00e8 di Mark Webber, davanti per 10 millesimi a Giancarlo Fisichella, che nella somma dei tempi ottiene la pole position davanti a Jarno Trulli: per la prima volta sul circuito di Melbourne la prima fila vede due monoposto di due team diversi; mle posizione immediatamente successive rimangono sostanzialmente invariate, con Webber e Jacques Villeneuve in seconda fila seguiti dalle due Red Bull in terza. In questa sessione non effettuano il loro giro cronometrato Michael Schumacher e Takuma Sat\u014d, che sostituiscono anche il motore, Felipe Massa e Christijan Albers.\nRisultati.\nNelle sessioni di qualifica si \u00e8 avuta questa situazione:\nCon i tempi in grassetto sono visualizzate le migliori prestazioni in Q1 e Q2.\nGara.\nResoconto.\nAlla partenza le bandiere gialle interrompono la procedura di partenza perch\u00e9 Kimi R\u00e4ikk\u00f6nen ha spento involontariamente il motore; mentre il finlandese \u00e8 costretto a partire dai box, viene effettuato un nuovo giro di formazione che accorcia la gara di una lunghezza. Al secondo via Giancarlo Fisichella e Jarno Trulli mantengono le rispettive posizioni mentre alle loro spalle l'australiano Mark Webber viene superato da David Coulthard, autore di un ottimo spunto che gli ha permesso di guadagnare tre posizioni. Nel corso del sedicesimo passaggio il debuttante Christijan Albers \u00e8 costretto al ritiro a causa di un problema occorso sulla sua vettura. Fisichella continua a guidare la gara fino al primo pit stop, quando in testa si porta Rubens Barrichello seguito a pochi secondi dalla Renault di Fernando Alonso.\nI due si fermano allo stesso giro permettendo cos\u00ec a Fisichella di balzare nuovamente al comando: il pilota spagnolo sembra pero aver imbarcato un maggior quantitativo di carburante rispetto a Barrichello, in quanto gira molto pi\u00f9 lento del brasiliano. Al termine del quarantaduesimo giro Michael Schumacher si ferma per il rifornimento, rientrando davanti al connazionale Nick Heidfeld. Alla curva \"Whiteford\" il pilota della Williams affianca il pilota della Ferrari nel tentativo di superarlo, ma Schumacher lo chiude costringendolo ad andare sull'erba; Heidfeld non riesce a controllare la sua vettura e giunge a contatto con la Ferrari, costringendo entrambi al ritiro. \u00c8 l'ultima emozione della gara che vede la vittoria di Fisichella, il quale precede Barrichello e il compagno di squadra Alonso. Deludente la gara per Jarno Trulli il quale, dopo una qualifica perfetta, termina a quasi a mezzo minuto dai punti complice un'errata strategia. Per la Renault \u00e8 il primo giro veloce da motorista dal Gran Premio del Canada 2003.\nRisultati.\nI risultati del Gran Premio sono i seguenti:"}
{"id": "1256758", "revid": "3115", "url": "https://it.wikipedia.org/wiki?curid=1256758", "title": "Bad T\u00f6lz", "text": "Bad T\u00f6lz, o semplicemente T\u00f6lz (in bavarese \"D\u00e4iz\"), \u00e8 una citt\u00e0 tedesca situata nel \"land\" della Baviera; \u00e8 capoluogo del circondario di Bad T\u00f6lz-Wolfratshausen.\nSituata sulle rive dell'Isar circa 50 km a sud di Monaco di Baviera, \u00e8 nota per il caratteristico centro cittadino con svariati edifici in stile barocco e per la vicinanza con le Alpi.\nQua nacque il letterato Hans Carossa."}
{"id": "1256759", "revid": "466539", "url": "https://it.wikipedia.org/wiki?curid=1256759", "title": "Bad Wiessee", "text": "Bad Wiessee \u00e8 un comune tedesco di 4.560 abitanti, situato nel land della Baviera.\nStoria.\nNel paese, noto come localit\u00e0 termale, il 30 giugno 1934 i vertici delle SA, riuniti nell'hotel Hanselbauer di Bad Wiessee, furono arrestati, portati in carcere e trucidati, su ordine di Adolf Hitler, nella purga della notte dei lunghi coltelli."}
{"id": "1256760", "revid": "767487", "url": "https://it.wikipedia.org/wiki?curid=1256760", "title": "Bad W\u00f6rishofen", "text": "Bad W\u00f6rishofen \u00e8 un comune tedesco di 13.984 abitanti, situato nel land della Baviera.\nBad W\u00f6rishofen \u00e8 una nota e assai graziosa stazione termale Kneipp e la seconda maggiore citt\u00e0 nel circondario (Landkreis) svevo della Bassa Algovia (Unterallg\u00e4u). Sebastian Kneipp oper\u00f2 a Bad W\u00f6rishofen in qualit\u00e0 di parroco e da qui diffuse la sua conoscenza della forza guaritrice dell'acqua (idroterapia), la base della cosiddetta \"cura Kneipp\".\nGeografia fisica.\nBad W\u00f6rishofen si trova nella regione del Danubio-Iller nel distretto della Media Svevia in Baviera, circa 80\u00a0km a ovest di Monaco di Baviera e 35\u00a0km a est di Memmingen.\nEstensione dell'area cittadina.\nDella citt\u00e0 Bad W\u00f6rishofen fanno parte le localit\u00e0 Bad W\u00f6rishofen, Dorschhausen, Frankenhofen, Hartenthal, Kirchdorf, Oberes Hart, Obergammenried, Schlingen, Sch\u00f6neschach, Stockheim, Unteres Hart e Untergammenried."}
{"id": "1256763", "revid": "767487", "url": "https://it.wikipedia.org/wiki?curid=1256763", "title": "Baierbach", "text": "Baierbach \u00e8 un comune tedesco di 788 abitanti, situato nel land della Baviera."}
{"id": "1256764", "revid": "110157", "url": "https://it.wikipedia.org/wiki?curid=1256764", "title": "Baierbrunn", "text": "Baierbrunn \u00e8 un comune tedesco del circondario di Monaco di Baviera di 2.888 abitanti, situato nel land della Baviera. Baierbrunn si trova tra Sch\u00e4ftlarn e Pullach a sud di Monaco di Baviera nell'Isarhochufer ed \u00e8 collegata con la linea \"S7\" della S-Bahn di Monaco di Baviera (servizio ferroviario suburbano o urbano o metropolitano)."}
{"id": "1256766", "revid": "767487", "url": "https://it.wikipedia.org/wiki?curid=1256766", "title": "Baiern", "text": "Baiern \u00e8 un comune tedesco di 1.462 abitanti, situato nel land della Baviera."}
{"id": "1256767", "revid": "767487", "url": "https://it.wikipedia.org/wiki?curid=1256767", "title": "Baiersdorf", "text": "Baiersdorf \u00e8 una citt\u00e0 tedesca situata nel land della Baviera."}
{"id": "1256768", "revid": "110157", "url": "https://it.wikipedia.org/wiki?curid=1256768", "title": "Baisweil", "text": "Baisweil \u00e8 un comune tedesco di 1.311 abitanti, situato nel land della Baviera."}
{"id": "1256770", "revid": "110157", "url": "https://it.wikipedia.org/wiki?curid=1256770", "title": "Balderschwang", "text": "Balderschwang \u00e8 un comune tedesco di 219 abitanti, situato nel land della Baviera."}
{"id": "1256771", "revid": "110157", "url": "https://it.wikipedia.org/wiki?curid=1256771", "title": "Cala (Spagna)", "text": "Cala \u00e8 un comune spagnolo di 1.387 abitanti situato nella comunit\u00e0 autonoma dell'Andalusia."}
{"id": "1256772", "revid": "767487", "url": "https://it.wikipedia.org/wiki?curid=1256772", "title": "Balzhausen", "text": "Balzhausen \u00e8 un comune tedesco di 1.213 abitanti, situato nel land della Baviera."}
{"id": "1256773", "revid": "15756", "url": "https://it.wikipedia.org/wiki?curid=1256773", "title": "USS Harder (SS-568)", "text": "Lo USS \"Harder\" (codice alfanumerico SS-568) \u00e8 stato un sommergibile della United States Navy, appartenente alla classe Tang ed entrato in servizio nel 1952. Dopo una ventennio circa fu messo in disarmo e passato alla Marina Militare italiana, che lo ribattezz\u00f2 \"Romeo Romei\" (con distintivo ottico S 516) e lo adoper\u00f2 fino 1988 come mezzo d'addestramento.\nStoria.\nIl battello venne costruito negli Stati Uniti nei cantieri Electric Boat di Groton nel Connecticut dove il suo scafo venne impostato il 30 giugno 1950 e varato il 3 Dicembre 1951, battezzato con il nome \"Harder\", nome inglese del muggine sudafricano (\"Chelon richardsonii\"), omonimo di un altro sommergibile della classe Gato, affondato dalla Marina imperiale giapponese nell'agosto 1944 al largo di Luzon. Madrina del varo la Signora Kay Logan Cole vedova del Lieutenant (Tenente di vascello) S.M. Logan, comandante in seconda del precedente battello USS \"Harder\".\nIl battello, classificato come sommergibile di attacco rapido, entr\u00f2 in servizio nella il 19 agosto 1952, al comando del Commander (capitano di fregata) R.B. Laning, aggiornato agli standard chiamati GUPPY, basati sulle invenzioni tedesche della parte finale della seconda guerra mondiale. Tali standard furono implementati anche su sommergibili costruiti in anni precedenti come quelli delle classi Gato, Balao e Tench. \nViste le caratteristiche, con la velocit\u00e0 in immersione superiore di quella in emersione si pu\u00f2 gi\u00e0 parlare di sottomarino pi\u00f9 che di sommergibile.\nDopo un ciclo di prove in mare e di addestramento per l'equipaggio, il battello, dopo una breve sosta tecnica a Newport nel Rhode Island, i intraprese il viaggio fino a Nassau, nelle Bahamas, effettuando tutto il viaggio di circa un migliaio di miglia marine a quota snorkel. \nNel Marzo 1959, prese parte all'esercitazione SUBICEX, nelcorso della quale percorse 280 miglia attraverso il pack al largo di Newfoundland.\nDopo avere operato nel SUBRON 4 (4th Submarine Squadron) con base a Charleston, ala fine di maggio del 1961 venne impiegato in acque europee esercitandosi con unit\u00e0 antisommergibili della Bundesmarine e successivamente nel Mediterraneo agli ordini della 6th Fleet, ritornando a Charleston alla fine di agosto e dopo una serie di attivit\u00e0 addestrative, nel corso delle queli venne testato il sistema ASROC e altri sistemi ASW, nell'ottobre del 1962 venne sottoposto a revisione presso l'arsenale di Charleston, ritornando operativo nell'aprile del 1963 in Atlantico prima e nel Mar dei Caraibi poi con continue esercitazioni con altre unita' di superficie.\nIl battello montava all'origine dei motori diesel elettrici General Motors ad alta velocit\u00e0 che per\u00f2 diedero dei problemi tanto che furono sostituiti con motori diesel a cilindri contrapposti di media velocit\u00e0 di derivazione aeronautica di dimensioni maggiori, per la cui installazione non furono necessari i lavori di allungamento dello scafo di cui necessitarono le prime quattro unit\u00e0 della classe, essendo lo scafo delle ultime due unit\u00e0 gi\u00e0 pi\u00f9 lungo di quello delle prime quattro, mentre i lavori di allungamento dello scafo furono invece necessari per permettere l'installazione di nuove apparecchiature elettroniche tra cui un nuovo sonar passivo denominato PUFFS. I lavori di allungamento dello scafo, effettuati nella base navale di Charleston nella Carolina del Sud, iniziati alla fine del 1966, vennero completati all'inizio del 1967.\nDurante il suo servizio su questo sommergibile vennero sperimentati vari apparati elettronici, tra cui il sistema PUFFS, altri apparati ASW e il sistema missilistico ASROC.\nIl battello messo in disarmo il 31 gennaio 1973, venne radiato il 20 febbraio 1974 e ceduto all'Italia il 22 febbraio, con la cerimonia di consegna avvenuta a Filadelfia due giorni dopo la data prevista e ribattezzato \"Romeo Romei\" in memoria del capitano di corvetta comandante del sommergibile \"Pier Capponi\" morto nel basso Tirreno insieme all'intero equipaggio in seguito all'affondamento del suo sommergibile e decorato con medaglia d'oro al valor militare alla memoria.\nRomeo Romei.\nL\u2019equipaggio italiano venne inviato negli Stati Uniti in aereo, diviso in due gruppi.\nIl primo, ridotto, formato da 7 persone, raggiunse San Diego, in California, dove il battello si trovava, verso la fine di dicembre del 1973. Il secondo, con il Comandante, capitano di corvetta Antonio Flamigni, e tutto il resto dell\u2019equipaggio, intorno alla met\u00e0 di gennaio 1974 and\u00f2 direttamente a Philadelphia, dove il battello sarebbe stato sottosposto a un periodo di lavori presso il Philadelphia Naval Shipyard.\nCompito del primo gruppo, costituito da tre Ufficiali e da quattro Sottufficiali, era quello di compiere con l'Harder il trasferimento da San Diego a Philadelphia, ultima navigazione prima della sua consegna alla Marina Militare Italiana, per prendere conoscenza del battello, piuttosto diverso dagli altri battelli ex-USA che erano stati consegnati dagli Stati Uniti all'Italia, ma, soprattutto, per rendersi conto dello stato di efficienza dei vari impianti di bordo.\nIl battello lasci\u00f2 San Diego intorno alla met\u00e0 di gennaio 1974 e il trasferimento, durato una ventina di giorni, permise di prendere confidenza col nuovo battello, che nel viaggio di trasferimento face tappa ad Acapulco, in Messico poi a Panama City, dove il battello ormeggi\u00f2 nella zona americana e dopo avere attraversato il canale di Panama altra tappa a Fort Lauderdale in Florida e penultima tappa a New London nel Connecticut, dove vennero sbarcati i siluri prima di entrare ai lavori previsti nel pacchetto di fornitura del battello, la durata, inizialmente prevista in sei/sette mesi, quasi si raddoppi\u00f2 a causa delle continue richieste dell'equipaggio italiano, e nonostante la riluttanza degli americani ad accoglierle.\nIl passaggio del battello sotto la bandiera italiana avvenne subito dopo l'arrivo dell'equipaggio negli Stati Uniti. I lavori al battello cominciarono quasi subito e il battello tirato a secco sopra una piattaforma scorrevole su uno scivolo inclinato e prontamente circondato dai necessari ponteggi, costituiti da elementi modulari premontati, completi di passerelle, scalette e tutto l\u2019occorrente per la sicurezza, il cui assemblaggio richiese soltanto mezza giornata.\nDopo le consuete prove preliminari di ogni apparecchiatura, le prove di fine lavori vere e proprie ebbero inizio nei primi giorni del 1975; le prove, in massima parte, andarono bene, ma un\u2019avaria importante costrinse a prolungare la permanenza a Philadelphia di una ventina di giorni oltre il previsto. Il 26 marzo il battello lasci\u00f2 Filadelfia, per raggiungere New London per mettere a punto alcune elettroniche di bordo. Il 5 aprile il battello parti da New London per affrontare la traversata dell'Atlantico, con la tappa prevista a Ponta Delgada nelle Azzorre. Poich\u00e9 la permanenza negli Stati Uniti si era protratta molto pi\u00f9 del previsto e in Italia era subito atteso ad un'attivit\u00e0 operativa piuttosto impegnativa, il comandante Flamigni ritenne di dover sfruttare la navigazione di rientro per l'addestramento avanzato dell'equipaggio, decidendo di compiere tutta la traversata in immersione, con i dovuti periodi a snorkel, anche se ci\u00f2 avrebbe prolungato di qualche giorno la navigazione. Il battello emerse soltanto per entrare a Ponta Delgada e nell'attraversamento lo stretto di Messina. Il Romei lasci\u00f2 le Azzorre il 21 aprile per l'ultima tratta fino a Taranto, l'attraversamento dello Stretto di Gibilterra fu compiuto a quota periscopica, cosa che invece MARISTAT non consent\u00ec per l'attraversamento dello Stretto di Messina, raggiungendo la base di Taranto il 7 maggio.\nIl \"Romei\" prest\u00f2 servizio nella Marina Militare Italiana fino al 31 maggio 1988, anno della sua radiazione. Dagli archivi americani, risulta che dopo essere stato dismesso dalla Marina Militare Italiana, la US Navy si riprese l'unit\u00e0 per farne un bersaglio durante alcune esercitazioni al largo di Pearl Harbor."}
{"id": "1256774", "revid": "110157", "url": "https://it.wikipedia.org/wiki?curid=1256774", "title": "Barbing", "text": "Barbing \u00e8 un comune tedesco di 4.707 abitanti, situato nel land della Baviera."}
{"id": "1256775", "revid": "767487", "url": "https://it.wikipedia.org/wiki?curid=1256775", "title": "B\u00e4rnau", "text": "B\u00e4rnau \u00e8 un comune tedesco di 3.421 abitanti, situato nel land della Baviera."}
{"id": "1256776", "revid": "767487", "url": "https://it.wikipedia.org/wiki?curid=1256776", "title": "Bastheim", "text": "Bastheim \u00e8 un comune tedesco di 2.638 abitanti, situato nel land della Baviera."}
{"id": "1256778", "revid": "767487", "url": "https://it.wikipedia.org/wiki?curid=1256778", "title": "Baudenbach", "text": "Baudenbach \u00e8 un comune tedesco di 1.191 abitanti, situato nel land della Baviera."}
{"id": "1256780", "revid": "767487", "url": "https://it.wikipedia.org/wiki?curid=1256780", "title": "Baunach", "text": "Baunach \u00e8 un comune tedesco di 3.952 abitanti, situato nel land della Baviera.\n\u00c8 nel suo territorio che l'omonimo fiume riceve le acque del Lauter e confluisce poi nel Meno."}
{"id": "1256785", "revid": "767487", "url": "https://it.wikipedia.org/wiki?curid=1256785", "title": "Bayerbach (Rottal-Inn)", "text": "Bayerbach \u00e8 un comune tedesco di 1.659 abitanti, situato nel land della Baviera."}
{"id": "1256786", "revid": "767487", "url": "https://it.wikipedia.org/wiki?curid=1256786", "title": "Bayerbach bei Ergoldsbach", "text": "Bayerbach bei Ergoldsbach \u00e8 un comune tedesco di 1.725 abitanti, situato nel land della Baviera."}
{"id": "1256787", "revid": "767487", "url": "https://it.wikipedia.org/wiki?curid=1256787", "title": "Bayerisch Eisenstein", "text": "Bayerisch Eisenstein \u00e8 un comune tedesco di 1.120 abitanti, situato nel land della Baviera."}
{"id": "1256789", "revid": "110157", "url": "https://it.wikipedia.org/wiki?curid=1256789", "title": "Bayerisch Gmain", "text": "Bayerisch Gmain \u00e8 un comune tedesco situato nel \"land\" della Baviera, fa parte del circondario del Berchtesgadener Land."}
{"id": "1256791", "revid": "767487", "url": "https://it.wikipedia.org/wiki?curid=1256791", "title": "Bayrischzell", "text": "Bayrischzell \u00e8 un comune tedesco di 1.584 abitanti, situato nel land della Baviera."}
{"id": "1256792", "revid": "4506", "url": "https://it.wikipedia.org/wiki?curid=1256792", "title": "Boconotti", "text": ""}
{"id": "1256793", "revid": "767487", "url": "https://it.wikipedia.org/wiki?curid=1256793", "title": "Bechtsrieth", "text": "Bechtsrieth \u00e8 un comune tedesco di 1.074 abitanti, situato nel land della Baviera."}
{"id": "1256795", "revid": "118457232", "url": "https://it.wikipedia.org/wiki?curid=1256795", "title": "Beilngries", "text": "Beilngries \u00e8 una citt\u00e0 tedesca di abitanti, situata nel \"Land\" della Baviera.\nGeografia fisica.\nIl suo territorio \u00e8 bagnato dal fiume Altm\u00fchl.\nAmministrazione.\nGemellaggi.\nBeilngries \u00e8 gemellata con:"}
{"id": "1256796", "revid": "767487", "url": "https://it.wikipedia.org/wiki?curid=1256796", "title": "Bellenberg", "text": "Bellenberg \u00e8 un comune tedesco di abitanti, situato nel land della Baviera."}
{"id": "1256798", "revid": "287204", "url": "https://it.wikipedia.org/wiki?curid=1256798", "title": "Benningen", "text": "Benningen \u00e8 un comune tedesco di 2.096 abitanti, situato nel land della Baviera.\nMonumenti e luoghi di interesse.\nTra i monumenti degni di nota vi \u00e8 la chiesa parrocchiale barocca dei Santi Pietro e Paolo, costruita tra il 1725 e il 1729 da Simpert Kraemer.\nLa Riedkapelle fu costruita a seguito del Miracolo Eucaristico di Benninger.\nLa zona di tutela ambientale di Benninger Ried \u2013\u00a0unico posto al mondo in cui cresce l\"Armeria maritima purpurea\" - \u00e8 la pi\u00f9 grande piana degna di visita della localit\u00e0."}
{"id": "1256799", "revid": "767487", "url": "https://it.wikipedia.org/wiki?curid=1256799", "title": "Beratzhausen", "text": "Beratzhausen \u00e8 un comune tedesco di 5.673 abitanti, situato nel land della Baviera."}
{"id": "1256801", "revid": "767487", "url": "https://it.wikipedia.org/wiki?curid=1256801", "title": "Berching", "text": "Berching \u00e8 una citt\u00e0 tedesca situata nel land della Baviera."}
{"id": "1256803", "revid": "116056378", "url": "https://it.wikipedia.org/wiki?curid=1256803", "title": "Berg (Alta Franconia)", "text": "Berg \u00e8 un comune tedesco situato nel land della Baviera."}
{"id": "1256804", "revid": "74801", "url": "https://it.wikipedia.org/wiki?curid=1256804", "title": "Berg (Alta Baviera)", "text": "Berg \u00e8 un comune tedesco di abitanti, situato nel land della Baviera. \nStoria.\nQui sono morti Luigi II di Baviera il 12 giugno 1886, lo scrittore Friedrich Wilhelm Hackl\u00e4nder nel 1877 e Dietrich Fischer-Dieskau il 18 maggio 2012."}
{"id": "1256806", "revid": "584834", "url": "https://it.wikipedia.org/wiki?curid=1256806", "title": "Berg bei Neumarkt in der Oberpfalz", "text": "Berg bei Neumarkt in der Oberpfalz (ufficialmente \"Berg b. Neumarkt i. d. OPf.\", letteralmente \"Berg presso Neumarkt nell'Alto Palatinato\") \u00e8 un comune tedesco di 7.612 abitanti, situato nel land della Baviera."}
{"id": "1256808", "revid": "110157", "url": "https://it.wikipedia.org/wiki?curid=1256808", "title": "Berg im Gau", "text": "Berg im Gau \u00e8 un comune tedesco di 1.190 abitanti, situato nel land della Baviera."}
{"id": "1256809", "revid": "110157", "url": "https://it.wikipedia.org/wiki?curid=1256809", "title": "Bergen (Traunstein)", "text": "Bergen \u00e8 un comune tedesco di 4.844 abitanti, situato nel land della Baviera."}
{"id": "1256810", "revid": "1305772", "url": "https://it.wikipedia.org/wiki?curid=1256810", "title": "OUD", "text": ""}
{"id": "1256811", "revid": "767487", "url": "https://it.wikipedia.org/wiki?curid=1256811", "title": "Bergen (Wei\u00dfenburg-Gunzenhausen)", "text": "Bergen \u00e8 un comune tedesco di 1.109 abitanti, situato nel land della Baviera."}
{"id": "1256812", "revid": "110157", "url": "https://it.wikipedia.org/wiki?curid=1256812", "title": "Bergheim (Baviera)", "text": "Bergheim \u00e8 un comune tedesco di 1.869 abitanti, situato nel land della Baviera."}
{"id": "1256813", "revid": "883509", "url": "https://it.wikipedia.org/wiki?curid=1256813", "title": "Bergkirchen", "text": "Bergkirchen \u00e8 un comune tedesco di 7.098 abitanti, situato nel land della Baviera."}
{"id": "1256814", "revid": "767487", "url": "https://it.wikipedia.org/wiki?curid=1256814", "title": "Berglern", "text": "Berglern \u00e8 un comune tedesco di 2.472 abitanti, situato nel land della Baviera."}
{"id": "1256815", "revid": "109162962", "url": "https://it.wikipedia.org/wiki?curid=1256815", "title": "Bergrheinfeld", "text": "Bergrheinfeld \u00e8 un comune tedesco di 5.015 abitanti, situato nel land della Baviera."}
{"id": "1256816", "revid": "108820138", "url": "https://it.wikipedia.org/wiki?curid=1256816", "title": "Bergtheim", "text": "Bergtheim \u00e8 un comune tedesco di 3.448 abitanti, situato nel land della Baviera."}
{"id": "1256820", "revid": "110157", "url": "https://it.wikipedia.org/wiki?curid=1256820", "title": "Bernau am Chiemsee", "text": "Bernau am Chiemsee \u00e8 un comune tedesco di 6.881 abitanti, situato nel land della Baviera."}
{"id": "1256821", "revid": "109146978", "url": "https://it.wikipedia.org/wiki?curid=1256821", "title": "Bernbeuren", "text": "Bernbeuren \u00e8 un comune tedesco di 2.299 abitanti, situato nel land della Baviera."}
{"id": "1256824", "revid": "767487", "url": "https://it.wikipedia.org/wiki?curid=1256824", "title": "Berngau", "text": "Berngau \u00e8 un comune tedesco di 2.420 abitanti, situato nel land della Baviera."}
{"id": "1256825", "revid": "767487", "url": "https://it.wikipedia.org/wiki?curid=1256825", "title": "Bernhardswald", "text": "Bernhardswald \u00e8 un comune tedesco di 5.657 abitanti, situato nel land della Baviera."}
{"id": "1256826", "revid": "767487", "url": "https://it.wikipedia.org/wiki?curid=1256826", "title": "Bernried (Deggendorf)", "text": "Bernried \u00e8 un comune tedesco di 4.925 abitanti, situato nel land della Baviera."}
{"id": "1256827", "revid": "109146981", "url": "https://it.wikipedia.org/wiki?curid=1256827", "title": "Bernried am Starnberger See", "text": "Bernried am Starnberger See \u00e8 un comune tedesco di 2.156 abitanti, situato nel land della Baviera."}
{"id": "1256828", "revid": "287204", "url": "https://it.wikipedia.org/wiki?curid=1256828", "title": "Mauricio Soler", "text": "Professionista dal 2005 al 2012, ha vinto la classifica scalatori al Tour de France 2007.\nSoprannominato \"El Lancero\", aveva caratteristiche di scalatore.\nCarriera.\nI primi anni.\nProviene da una famiglia di modeste origini, quinto di cinque figli, il padre Manuel Antonio contadino, la madre Mar\u00eda del Carmen casalinga; cominci\u00f2 a gareggiare all'et\u00e0 di 17 anni dopo aver vinto un circuito ciclistico tenutosi nel suo paese, Ramiriqu\u00ed, nel dipartimento di Boyac\u00e1. Bench\u00e9 i genitori fossero inizialmente restii a lasciarlo intraprendere l'attivit\u00e0 sportiva \u2013 il fratello Omar aveva gareggiato per due anni ma aveva poi lasciato \u2013 ricevette la loro approvazione, e negli anni subito seguenti fece suoi, in patria, numerosi titoli giovanili.\nPass\u00f2 professionista nel 2005 con la 05-Orbitel, squadra colombiana di categoria Elite 2, aggiudicandosi diverse corse, la Cl\u00e1sica de Pasca, la Cl\u00e1sica de Tunja e una tappa alla Vuelta a Colombia, gara inserita nel calendario UCI America Tour 2005. Per la stagione 2006 si trasfer\u00ec in Italia, all'Acqua &amp; Sapone di Palmiro Masciarelli, riuscendo ad ottenere altri due successi, i primi per lui in Europa, una tappa e la classifica finale del Circuit de Lorraine.\nIl 2007.\nDal 2007 al 2009 milit\u00f2 nella Barloworld. Nel marzo 2007 si piazz\u00f2 secondo, alle spalle di Danilo Di Luca, nella Milano-Torino. In luglio fu invece protagonista al Tour de France: dopo essersi classificato quinto al termine della settima tappa, ottenne la vittoria nella nona tappa, quella con il Colle dell'Iseran (il pi\u00f9 alto in tale edizione del Tour), il T\u00e9l\u00e9graphe e il Galibier, giungendo primo in solitaria a Brian\u00e7on. Seppe poi tenere il passo dei migliori nelle salite, duellando con Michael Rasmussen per la maglia a pois e superando il rivale in tale graduatoria al termine della 16\u00aa frazione; il ritiro dalla corsa del danese nella serata subito seguente al sorpasso gli permise di arrivare a Parigi come migliore scalatore del Tour 2007, e con ben 78 punti di vantaggio sul secondo, Alberto Contador. Nella classifica generale concluse invece undicesimo, a 16'51\" proprio da Contador, mentre fu secondo in quella riservata ai giovani.\nIn agosto riusc\u00ec ad imporsi alla Vuelta Burgos con 2 secondi sullo spagnolo Alejandro Valverde. Solo quattro giorni dopo, per\u00f2, cadde nel corso della Coppa Agostoni, venendo ricoverato in ospedale per accertamenti; anche per le conseguenza di una botta al ginocchio decise, su suggerimento dello staff del team, di chiudere in anticipo la stagione. Sofferente di tendinite, nel mese seguente si sottopose ad un intervento di microchirurgia per ricostruire la cartilagine del polso destro; trascorse poi il periodo di convalescenza tra la Colombia e la Toscana. In dicembre \u2013 a coronamento della stagione \u2013 venne eletto, tramite un sondaggio su internet del quotidiano \"El Espectador\", sportivo colombiano dell'anno.\nDal 2008 al 2010.\nNel 2008, come nella seconda parte del 2007, fu ancora sfortunato: al Giro d'Italia, dove si presentava con ambizioni di classifica, cadde e si procur\u00f2 una frattura al braccio sinistro. Due mesi dopo, al Tour de France, cadde nella prima tappa, battendo lo stesso braccio rotto al Giro e perdendo diversi minuti, e cos\u00ec pure nella frazione successiva: si ritir\u00f2 pochi chilometri dopo il via della 5\u00aa tappa, dopo essere caduto nuovamente prima del raduno di partenza.\nAl Giro d'Italia 2009 cadde nuovamente: nella volata finale della terza frazione, a Valdobbiadene, and\u00f2 infatti a terra dopo essersi urtato con un altro ciclista. L'indomani, nella tappa di San Martino di Castrozza, and\u00f2 all'attacco con uno scatto ai 2 chilometri dall'arrivo ma venne ripreso e superato negli ultimi metri da Di Luca, Garzelli e Pellizotti, concludendo quarto (poi terzo per la squalifica di Di Luca). Diede forfait durante la 16\u00aa tappa. Nel 2010 si trasfer\u00ec alla Caisse d'Epargne, formazione ProTour spagnola, ma in stagione non and\u00f2 oltre un secondo posto di tappa alla Vuelta a Castilla y Le\u00f3n.\nDal 2011 al 2012.\nRitorn\u00f2 alla vittoria nel giugno 2011, vincendo la seconda frazione del Tour de Suisse, grazie ad un attacco in solitaria nel finale di corsa, e vestendo la maglia oro di \"leader\" della generale. Il 16 giugno, durante la sesta tappa della corsa svizzera, fu per\u00f2 vittima di una caduta in discesa che lo port\u00f2 a impattare violentemente contro un muretto e a riportare fratture multiple, di cui una al cranio, con edema cerebrale. Trasportato all'ospedale di San Gallo, venne tenuto per alcuni giorni in coma farmacologico, prima di essere dichiarato fuori pericolo di vita.\nIl 9 luglio venne trasportato alla \"Cl\u00ednica Universitaria de Navarra\" di Pamplona, in Spagna, e una decina di giorni dopo pot\u00e9 lasciare l'unit\u00e0 di terapia intensiva, dopo aver ricominciato a parlare. Il 14 ottobre, dopo quattro mesi di ricovero, lasci\u00f2 l'ospedale spagnolo per fare ritorno a casa, in Colombia, e stare vicino alla moglie Patricia Fl\u00f3rez, al figlio Juan Mauricio, nato nel 2010, e agli altri familiari.\nQui continu\u00f2 la riabilitazione \u2013 riprendere la mobilit\u00e0 e l'utilizzo della parola \u2013 collaborando con la \"Cl\u00ednica La Sabana\" di Ch\u00eda.\nDopo che nell'aprile 2012 i medici e il neurologo che lo avevano avuto in cura a Pamplona gli avevano sconsigliato il ritorno alle competizioni, il 18 luglio dello stesso anno Soler annunci\u00f2 ufficialmente il suo ritiro dal mondo delle corse professionistiche. Sette nel complesso i successi da lui ottenuti in sei stagioni e mezza da \"pro\"."}
{"id": "1256829", "revid": "767487", "url": "https://it.wikipedia.org/wiki?curid=1256829", "title": "Bessenbach", "text": "Bessenbach \u00e8 un comune tedesco di 5.929 abitanti, situato nel land della Baviera."}
{"id": "1256830", "revid": "767487", "url": "https://it.wikipedia.org/wiki?curid=1256830", "title": "Betzenstein", "text": "Betzenstein \u00e8 un comune tedesco di 2.533 abitanti, situato nel land della Baviera."}
{"id": "1256833", "revid": "767487", "url": "https://it.wikipedia.org/wiki?curid=1256833", "title": "Betzigau", "text": "Betzigau \u00e8 un comune tedesco di 2.775 abitanti, situato nel land della Baviera."}
{"id": "1256835", "revid": "767487", "url": "https://it.wikipedia.org/wiki?curid=1256835", "title": "Beutelsbach", "text": "Beutelsbach \u00e8 un comune tedesco di 1.116 abitanti, situato nel land della Baviera."}
{"id": "1256837", "revid": "108886760", "url": "https://it.wikipedia.org/wiki?curid=1256837", "title": "Biberbach (Germania)", "text": "Biberbach \u00e8 un comune tedesco di 3.461 abitanti, situato nel land della Baviera."}
{"id": "1256838", "revid": "729019", "url": "https://it.wikipedia.org/wiki?curid=1256838", "title": "Macula (oculistica)", "text": "La macula (detta formalmente macula lutea) \u00e8 la zona centrale della retina dell'occhio umano, la pi\u00f9 sensibile agli stimoli luminosi. Ha forma ovale e si trova vicino al centro della retina dell'occhio umano e di altri animali. La macula nell'uomo ha un diametro di circa 5,5 mm ed \u00e8 suddivisa in fovea e foveola. La macula anatomica di 5,5 mm \u00e8 molto pi\u00f9 grande della macula clinica che, con 1,5 mm, corrisponde alla fovea anatomica.\nLa macula \u00e8 responsabile della visione a colori ad alta risoluzione, che \u00e8 possibile solo in condizioni di buona illuminazione. Questo tipo di visione \u00e8 compromessa se la macula \u00e8 danneggiata, ad esempio in caso di degenerazione maculare. La macula clinica \u00e8 osservata dalla pupilla, in oftalmoscopia o attraverso la fotografia retinica.\nIl termine macula lutea deriva dal latino \"macula\", macchia, e \"lutea\", gialla.\nAnatomia.\nAll'esame oftalmoscopico la macula si presenta come una 'macchia' di forma ovale ad asse orizzontale maggiore, di colore pi\u00f9 scuro rispetto alle regioni circostanti. Essa occupa la porzione laterale del fondo oculare, mentre la papilla ottica \u00e8 a essa mediale. Topograficamente all'interno della macula si riconoscono altre due regioni concentriche, la fovea e la foveola, caratterizzate da un ulteriore aumento della quantit\u00e0 di coni e da una progressiva inclinazione di questi ultimi, che assumono una posizione quasi orizzontale. Questo fa s\u00ec che i recettori abbiano una migliore esposizione ai raggi luminosi. Mentre i coni sono pi\u00f9 abbondanti a livello maculare, i bastoncelli sono invece predominanti nella periferia retinica. I primi sono responsabili della percezione dei colori e consentono l'acutezza visiva, mentre i secondi sono sensibili al movimento e vengono impiegati soprattutto per vedere in condizioni di scarsa luminosit\u00e0 (ad esempio all'imbrunire, quando i colori non si percepiscono pi\u00f9).\nFunzione.\nLa macula \u00e8 la parte della retina preposta alla visione distinta e alla percezione dei dettagli.\nSi tratta della regione con pi\u00f9 elevata densit\u00e0 di fotorecettori (in questo caso principalmente i coni), cellule nervose fotosensibili deputate alla trasformazione dell'energia luminosa in impulsi elettrici. Questi ultimi partono dalla retina e viaggiano attraverso il nervo ottico, giungendo infine al cervello (in particolare nel lobo occipitale, collocato nella zona posteriore della testa), dove vengono interpretati come informazioni visive (immagini).\nIn dettaglio, il normale occhio umano contiene tre diversi tipi di coni, con diversi intervalli di sensibilit\u00e0 spettrale. Il cervello combina i segnali dei coni vicini per distinguere i diversi colori. Esiste un solo tipo di bastoncelli, che sono pi\u00f9 sensibili dei coni. In condizioni di scarsa illuminazione i fotorecettori dominanti attivi sono i bastoncelli, per questo motivo, al buio, in assenza delle informazioni fornite dai coni, \u00e8 impossibile discriminare i colori. Nella fovea centrale predominano i coni e sono presenti ad alta densit\u00e0. La macula \u00e8 quindi responsabile della visione centrale, ad alta risoluzione, che \u00e8 possibile solo in buone condizioni di illuminazione. Questo tipo di visione \u00e8 compromessa se la macula \u00e8 danneggiata, ad esempio nella degenerazione maculare.\nPoich\u00e9 la macula \u00e8 di colore giallo, assorbe l'eccesso di luce blu e ultravioletta che entra nell'occhio e agisce come una protezione solare naturale. Il colore giallo deriva dal suo contenuto di luteina e zeaxantina, che sono i carotenoidi delle xantofille gialle, derivati dalla dieta. La zeaxantina predomina alla macula, mentre la luteina predomina in altre zone della retina. Luteina e zeaxantina sono gli unici carotenoidi in grado di prevenire la degenerazione maculare senile, attraverso tre meccanismi: assorbendo la luce di colore blu, disattivando i radicali liberi o aumentando la stabilit\u00e0 delle membrane cellulari. Una formulazione di 10 mg di luteina e 2 mg zeaxantina ha dimostrato di avere il potere di ridurre il rischio di degenerazione maculare correlata all'et\u00e0, sebbene questi carotenoidi non abbiano dimostrato di prevenire la malattia..\nPatologia.\nLa macula pu\u00f2 essere osservata dalla pupilla, in oftalmoscopia o attraverso la fotografia retinica.\nLa perdita della visione periferica pu\u00f2 passare inosservata per diverso tempo, mentre il danno alla macula si traduce in una perdita della visione centrale, che di solito \u00e8 percepita immediatamente. La progressiva distruzione della macula \u00e8 nota come degenerazione maculare e pu\u00f2 portare alla creazione di un buco maculare. I buchi maculari possono essere causati raramente da un trauma, in seguito alla rottura dei vasi sanguigni.\nL'input visivo dalla macula occupa una parte sostanziale della capacit\u00e0 visiva del cervello. Di conseguenza, alcune forme di perdita del campo visivo che si verificano senza coinvolgere la macula sono chiamate risparmio maculare (ad esempio, il test del campo visivo potrebbe dimostrare l'emianopsia omonima con sparring maculare).\nIn caso di ischemia occipitoparietale e conseguente occlusione dell'arteria cerebrale posteriore, i pazienti possono mostrare cecit\u00e0 corticale dovuta al danneggiamento parziale della macula. La cecit\u00e0 non \u00e8 totale grazie alla circolazione collaterale offerta ai tratti maculari dall'arteria cerebrale media."}
{"id": "1256839", "revid": "767487", "url": "https://it.wikipedia.org/wiki?curid=1256839", "title": "Bibertal", "text": "Bibertal \u00e8 un comune tedesco di 4.725 abitanti, situato nel land della Baviera."}
{"id": "1256841", "revid": "110157", "url": "https://it.wikipedia.org/wiki?curid=1256841", "title": "Biburg", "text": "Biburg \u00e8 un comune tedesco di 1.199 abitanti, situato nel land della Baviera."}
{"id": "1256842", "revid": "767487", "url": "https://it.wikipedia.org/wiki?curid=1256842", "title": "Bichl", "text": "Bichl \u00e8 un comune tedesco situato nel \"land\" della Baviera, fa parte del circondario di Bad T\u00f6lz-Wolfratshausen."}
{"id": "1256843", "revid": "458502", "url": "https://it.wikipedia.org/wiki?curid=1256843", "title": "OUR", "text": ""}
{"id": "1256844", "revid": "86599", "url": "https://it.wikipedia.org/wiki?curid=1256844", "title": "Lista di asteroidi (32001-33000)", "text": "Di seguito una lista di asteroidi dal numero 32001 al 33000 con data di scoperta e scopritore."}
{"id": "1256845", "revid": "110157", "url": "https://it.wikipedia.org/wiki?curid=1256845", "title": "Bidingen", "text": "Bidingen \u00e8 un comune tedesco di 1.693 abitanti, situato nel land della Baviera."}
{"id": "1256847", "revid": "110157", "url": "https://it.wikipedia.org/wiki?curid=1256847", "title": "Biebelried", "text": "Biebelried \u00e8 un comune tedesco di 1.184 abitanti, situato nel land della Baviera."}
{"id": "1256849", "revid": "108820143", "url": "https://it.wikipedia.org/wiki?curid=1256849", "title": "Bieberehren", "text": "Bieberehren \u00e8 un comune tedesco di 977 abitanti, situato nel land della Baviera."}
{"id": "1256850", "revid": "110157", "url": "https://it.wikipedia.org/wiki?curid=1256850", "title": "Biessenhofen", "text": "Biessenhofen \u00e8 un comune tedesco di 4.026 abitanti, situato nel land della Baviera."}
{"id": "1256851", "revid": "767487", "url": "https://it.wikipedia.org/wiki?curid=1256851", "title": "Bindlach", "text": "Bindlach \u00e8 un comune tedesco di 7.197 abitanti, situato nel land della Baviera.\nEconomia.\nA Bindlach ha sede la catena di negozi di abbigliamento \"NKD\"."}
{"id": "1256852", "revid": "11832", "url": "https://it.wikipedia.org/wiki?curid=1256852", "title": "Cala (Palermo)", "text": ""}
{"id": "1256856", "revid": "287204", "url": "https://it.wikipedia.org/wiki?curid=1256856", "title": "OZE", "text": ""}
{"id": "1256857", "revid": "2038157", "url": "https://it.wikipedia.org/wiki?curid=1256857", "title": "Binswangen", "text": "Binswangen \u00e8 un comune tedesco di 1.325 abitanti, situato nel land della Baviera.\nPopolazione.\nAbitanti censiti:&lt;graph&gt;{\n \"version\": 2,\n \"width\": 400,\n \"height\": 200,\n \"data\": [\n \"name\": \"table\",\n \"values\": [\n \"x\": 1961,\n \"y\": 936\n {\n \"x\": 1970,\n \"y\": 1011\n {\n \"x\": 1987,\n \"y\": 1094\n {\n \"x\": 1991,\n \"y\": 1100\n {\n \"x\": 1995,\n \"y\": 1211\n {\n \"x\": 2000,\n \"y\": 1249\n {\n \"x\": 2005,\n \"y\": 1338\n {\n \"x\": 2010,\n \"y\": 1357\n {\n \"x\": 2015,\n \"y\": 1308\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;"}
{"id": "1256858", "revid": "1573940", "url": "https://it.wikipedia.org/wiki?curid=1256858", "title": "Eleutherodactylus coqui", "text": "Il coqu\u00ed comune (Eleutherodactylus coqui ) \u00e8 una rana appartenente alla famiglia Eleutherodactylidae, originaria di Porto Rico.\nIl nome deriva dalla trascrizione onomatopeica del verso del coqu\u00ed maschio. Il coqu\u00ed comune \u00e8 cos\u00ec importante nella cultura portoricana tanto da essere diventato il simbolo nazionale non ufficiale.\nDistribuzione e habitat.\nLa specie \u00e8 originaria delle isole di Porto Rico, Vieques e Culebra ed \u00e8 stata introdotta nelle Isole Vergini, nella Repubblica Dominicana, in Florida e alle Hawaii. \u00c8 inserita nell'elenco delle 100 tra le specie invasive pi\u00f9 dannose al mondo."}
{"id": "1256859", "revid": "109124650", "url": "https://it.wikipedia.org/wiki?curid=1256859", "title": "Birgland", "text": "Birgland \u00e8 un comune tedesco situato nel circondario di Amberg-Sulzbach, nel \"land\" della Baviera."}
{"id": "1256860", "revid": "767487", "url": "https://it.wikipedia.org/wiki?curid=1256860", "title": "Birkenfeld (Baviera)", "text": "Birkenfeld \u00e8 un comune tedesco di 2.160 abitanti, situato nel land della Baviera."}
{"id": "1256862", "revid": "767487", "url": "https://it.wikipedia.org/wiki?curid=1256862", "title": "Bischberg", "text": "Bischberg \u00e8 un comune tedesco di 6.013 abitanti, situato nel land della Baviera."}
{"id": "1256865", "revid": "1043", "url": "https://it.wikipedia.org/wiki?curid=1256865", "title": "Coqu\u00ed comune", "text": ""}
{"id": "1256866", "revid": "767487", "url": "https://it.wikipedia.org/wiki?curid=1256866", "title": "Bischbrunn", "text": "Bischbrunn \u00e8 un comune tedesco di 1.862 abitanti, situato nel land della Baviera."}
{"id": "1256867", "revid": "729019", "url": "https://it.wikipedia.org/wiki?curid=1256867", "title": "Nazionale di pallacanestro della Jugoslavia", "text": "La nazionale di pallacanestro della Jugoslavia, selezione dei migliori giocatori di pallacanestro di nazionalit\u00e0 jugoslava, ha rappresentato la Jugoslavia nelle competizioni internazionali di pallacanestro organizzate dalla FIBA, nell'arco di tempo che va dal 1935, anno della sua affiliazione alla FIBA, al 1992, anno di scioglimento della RSF Jugoslavia.\nStoria.\nIl primo successo della nazionale Jugoslava fu la medaglia d'oro ai giochi del Mediterraneo del '59. In seguito la squadra si impose nel panorama cestistico mondiale, diventando una delle squadre pi\u00f9 forti al mondo.\nGli anni '60 videro gli jugoslavi pi\u00f9 volte vicecampioni sia ai Mondiali che agli Europei, senza tuttavia mai trionfare nelle due competizioni. La squadra fu vicecampione anche alle Olimpiadi del '68, dove perse in finale contro gli Stati Uniti.\nLa svolta si ebbe negli anni '70, con l'avvento di grandi giocatori quali Kre\u0161imir \u0106osi\u0107, Mirza Deliba\u0161i\u0107, Dragan Ki\u0107anovi\u0107 e Dra\u017een Dalipagi\u0107. La squadra vinse subito il Mondiale casalingo, mentre per la prima vittoria europea si dovr\u00e0 aspettare il 1973. La Jugoslavia al Mondiale del '74 non riusc\u00ec a riconfermarsi campione, venendo sconfitta in finale dall'Unione Sovietica, ma nell'edizione successiva riconquist\u00f2 l'oro proprio a danno dei sovietici. Per quanto riguarda invece la competizione europea la squadra riusc\u00ec a trionfare anche nelle due edizioni successive a quella del '73, ossia nell'edizione casalinga del '75 e a Belgio '77. Il canto del cigno della generazione d'oro avvenne alle Olimpiadi di Mosca, dove gli jugoslavi conquistarono il primo e unico oro olimpico della loro storia.\nLa prima met\u00e0 degli anni '80 fu povera di successi, con i campioni degli anni '70 che si ritirarono uno dopo l'altro. Tuttavia si form\u00f2 nel corso degli anni una nuova generazione di fenomeni, che porter\u00e0 la Jugoslavia a una nuova era di successi a partire dalla fine del decennio, tra cui i croati Dra\u017een Petrovi\u0107, Toni Kuko\u010d e Dino Ra\u0111a, e i serbi Vlade Divac e \u017darko Paspalj. Molti di loro diventarono future stelle della NBA negli anni '90, tra i primi stranieri a imporsi nella lega americana.\nDopo aver conquistato una serie di medaglie di bronzo e d'argento tra Mondiali, Europei e Olimpiadi, la nuova generazione di talenti vinse l'Europeo casalingo dell'89, e l'anno dopo conquist\u00f2 anche il Mondiale in Argentina. Le ultime partecipazioni a un torneo ufficiale della Jugoslavia furono nel 1991, con l'Europeo in Italia, dove la squadra si riconferm\u00f2 campione, e gli XI Giochi del Mediterraneo, terminati al 5\u00b0 posto. Nello stesso anno infatti Croazia e Slovenia dichiararono l'indipendenza, e inizi\u00f2 la dissoluzione del paese. Il 27 Aprile 1992 la Jugoslavia cess\u00f2 ufficialmente di esistere, e ovviamente la stessa sorte tocc\u00f2 alla sua selezione cestistica.\nNello stesso anno nacque la nuova selezione cestistica della FR Jugoslavia, comprendente ormai le sole Serbia, Montenegro e Kosovo."}
{"id": "1256868", "revid": "767487", "url": "https://it.wikipedia.org/wiki?curid=1256868", "title": "Bischofsgr\u00fcn", "text": "Bischofsgr\u00fcn \u00e8 un comune tedesco di 2.035 abitanti, situato nel land della Baviera."}
{"id": "1256869", "revid": "1043", "url": "https://it.wikipedia.org/wiki?curid=1256869", "title": "Coqu\u00ed", "text": ""}
{"id": "1256870", "revid": "287204", "url": "https://it.wikipedia.org/wiki?curid=1256870", "title": "Coqui", "text": ""}
{"id": "1256872", "revid": "767487", "url": "https://it.wikipedia.org/wiki?curid=1256872", "title": "Bischofsheim an der Rh\u00f6n", "text": "Bischofsheim an der Rh\u00f6n \u00e8 un comune tedesco di 5.007 abitanti, situato nel land della Baviera."}
{"id": "1256873", "revid": "74801", "url": "https://it.wikipedia.org/wiki?curid=1256873", "title": "Bischofsmais", "text": "Bischofsmais \u00e8 un comune tedesco di abitanti, situato nel land della Baviera."}
{"id": "1256874", "revid": "104458", "url": "https://it.wikipedia.org/wiki?curid=1256874", "title": "Bischofswiesen", "text": "Bischofswiesen \u00e8 un comune tedesco di 7.482 abitanti, situato nel land della Baviera.\nAmministrazione.\nGemellaggi.\nBischofswiesen \u00e8 gemellata con:"}
{"id": "1256875", "revid": "767487", "url": "https://it.wikipedia.org/wiki?curid=1256875", "title": "Bissingen (Baviera)", "text": "Bissingen \u00e8 un comune tedesco di 3.813 abitanti, situato nel land della Baviera."}
{"id": "1256876", "revid": "181699", "url": "https://it.wikipedia.org/wiki?curid=1256876", "title": "Azepina", "text": "L'azepina \u00e8 un composto eterociclico a sette atomi, con un carbonio sostituito da un azoto. \nUn noto composto chimico basato sullo stesso anello, completamente idrogenato, \u00e8 il lattame dell'acido 6-amminoesanoico, o caprolattame.\nAl pari delle diazepine la struttura rientra nella molecola di alcuni psicofarmaci, ad esempio antidepressivi triciclici (nel senso chimico di tre anelli condensati, spesso dibenzo-azepine) ed anticonvulsivanti come Carbamazepina e Ossicarbazepina (od Oxcarbazepine)."}
{"id": "1256878", "revid": "110157", "url": "https://it.wikipedia.org/wiki?curid=1256878", "title": "Blaibach", "text": "Blaibach \u00e8 un comune tedesco di 2.044 abitanti, situato nel land della Baviera."}
{"id": "1256879", "revid": "767487", "url": "https://it.wikipedia.org/wiki?curid=1256879", "title": "Blaichach", "text": "Blaichach \u00e8 un comune tedesco di 5.713 abitanti, situato nel land della Baviera."}
{"id": "1256881", "revid": "767487", "url": "https://it.wikipedia.org/wiki?curid=1256881", "title": "Blankenbach", "text": "Blankenbach \u00e8 un comune tedesco di 1.608 abitanti, situato nel land della Baviera."}
{"id": "1256882", "revid": "203463", "url": "https://it.wikipedia.org/wiki?curid=1256882", "title": "Blindheim", "text": "Blindheim \u00e8 un comune tedesco di 1.686 abitanti, situato nel land della Baviera.\n\u00c8 situato circa 1 km a nord del fiume Danubio.\nNel 1704 fu teatro della Battaglia di Blenheim."}
{"id": "1256886", "revid": "125839298", "url": "https://it.wikipedia.org/wiki?curid=1256886", "title": "Bobingen", "text": "Bobingen \u00e8 una citt\u00e0 tedesca di abitanti, sita nel \"Land\" della Baviera.\nGeografia fisica.\nBobingen \u00e8 situata circa 12 chilometri a sud di Augusta. \nStoria.\nIl luogo viene citato per iscritto per la prima volta nell'anno 933; il toponimo ha quindi gi\u00e0 pi\u00f9 di 1.000 anni. Bobingen appartiene alla Baviera dal 1803.\nEconomia.\nIl comune ospita la sede principale dell'azienda motociclistica Kalex\u02d0 plurititolata produttrice di telai per le gare del Motomondiale."}
{"id": "1256887", "revid": "767487", "url": "https://it.wikipedia.org/wiki?curid=1256887", "title": "B\u00f6brach", "text": "B\u00f6brach \u00e8 un comune tedesco di 1.689 abitanti, situato nel land della Baviera."}
{"id": "1256889", "revid": "767487", "url": "https://it.wikipedia.org/wiki?curid=1256889", "title": "Bockhorn (Baviera)", "text": "Bockhorn \u00e8 un comune tedesco di 3.447 abitanti, situato nel land della Baviera."}
{"id": "1256890", "revid": "15756", "url": "https://it.wikipedia.org/wiki?curid=1256890", "title": "Melada", "text": "Melada (in croato Molat) \u00e8 un'isola della Croazia situata a nord dell'Isola Lunga e a ovest di Pago.\nAmministrativamente appartiene alla citt\u00e0 di Zara, nella regione zaratina e fa parte delle isole Liburniche meridionali.\nGeografia fisica.\nMelada \u00e8 situata nella parte occidentale dell'arcipelago delle isole Liburniche meridionali, bagnata a ovest dal mar Adriatico e a est dal mare di Puntadura (\"Virsko more\"). A nord, la bocca di Zapuntello (\"prolaz Zapuntel\") la separa da Isto, mentre a sud le Settebocche o passo di Settebocche (chiamato in croato \"prolaz Maknare\" a sud di capo Bonastera e \"Sedmovra\u0107e\" a ovest dell'isolotto di Ton Piccolo) la separano dall'Isola Lunga; poco pi\u00f9 a est il Passaggio Zappola (\"Malo \u017daplo\") la separa da Ton Piccolo e il tratto di mare \"Maknare\" la separa da Sestrugno. Melada dista 175\u00a0m dalla costa meridionale dell'isola di Isto, 2,765\u00a0km dall'Isola Lunga e 2,645\u00a0km da Sestrugno. Nel punto pi\u00f9 ravvicinato, punta Darchio (\"Arti\u0107\") nel comune di Brevilacqua, dista dalla terraferma 16,9\u00a0km.\nMelada \u00e8 un'isola di forma allungta e irregolare, con una profonda insenatura a ovest che crea la stretta e lunga penisola di Bonaster. Misura 11,1\u00a0km di lunghezza e 3,05\u00a0km di larghezza massima. Ha una superficie di 22,178\u00a0m\u00b2 e uno sviluppo costiero di 51,593\u00a0km. Al centro, sulla collina \"Lokardenik\", raggiunge un'elevazione massima di 147,9\u00a0m s.l.m..\nLe estremit\u00e0 dell'isola sono: punta Morella (\"rt Vrana\u010d\") a nord, \"\u0160ibinjski rt\" a ovest, punta Zappola (\"rt \u017daplo\") a sud e punta Stoppagna (\"rt Stopanj\").\nCoste.\nFatta eccezione per la grande baia di Berguglie, le coste di Melada hanno un andamento lineare lungo il versante occidentale, mentre a est e a sudest sono pi\u00f9 movimentate con presenza di insenature di vario tipo e promontori. Nella parte settentrionale si trova il solo porto di Zapuntello.\nTra i promontori, oltre alle gi\u00e0 citate estremit\u00e0, sono degni di nota:\nLe insenature principali sono invece:\nA porto Luccina e su punta Morella si trovano due piccoli fari.\nOrografia.\nLe alture dell'isola non superano i 150\u00a0m d'altezza. La parte centro-settentrionale \u00e8 la pi\u00f9 elevata e vi si trovano la cima maggiore, il \"Lokardenik\" (147,9\u00a0m), il \"Triskavac\" (134\u00a0m), il \"Lovri\u0107\" e il \"Braskovac\" (entrambi di 114\u00a0m).\nAd ovest, formano una catena che prosegue per tutta la penisola di Bonaster fino a punta Banastra, il \"Kne\u017ea\u010di\u0107\" (90\u00a0m), il monte del Conte (\"Kne\u017eak\", 140,5\u00a0m), il \"Kun\u0161\u0107ak\" (127\u00a0m), il monte Ostro (\"O\u0161trak\", 120\u00a0m), il Visoki (110\u00a0m), l\"'O\u0161tri vrh\" (125\u00a0m) e il Bonastra (\"Bonaster\", 126,7\u00a0m).\nLa parte centro meridionale non raggiunge mai i 100\u00a0m d'altezza. Le cime pi\u00f9 elevate sono il \"Brguljak\" (87\u00a0m) e il \"Stra\u017ea\" (95,5\u00a0m) nei pressi del villaggio di Berguglie, e il monte Guardia (\"Stra\u017ea\", 82,6\u00a0m) poco a sud di Melada.\nFlora e fauna.\nMelada \u00e8 dominata soprattutto da piante a fusto basso (1,5\u20132\u00a0m) della macchia mediterranea, e parzialmente da arbusti pi\u00f9 alti (2\u20134\u00a0m) e piantagioni di pino d'Aleppo. Sull'isola crescono il leccio, l'olivastro, il corbezzolo, il terebinto, il lentisco, l'ilatro e il simile alaterno, la ginestra odorosa, il ginepro licio e il ginepro coccolone, l'alloro e, nella zona di valle Konoplica, l'agnocasto.\nLa fauna \u00e8 simile a quella di molte altre isole dell'Adriatico. Sono significativamente presenti conigli selvatici, coturnici e, in numero sempre minore, fagiani e altri leporidi.\nStoria.\nCome dimostrano i ritrovamenti di oggetti in selce nella parte settentrionale dell'isola (a \"Ledenice\", presso il porto di Zapuntello), Melada \u00e8 stata abitata fin dai tempi antichi. Lo stesso nome, molto diffuso nel Mediterraneo, \u00e8 di origine preindoeuropea (Melada ha una radice comune ad altre isole come Meleda (\"Mljet\") e Malta) e porta all'ipotesi che l'isola fosse abitata nel \nNeolitico. Non si hanno ritrovamenti dell'Et\u00e0 del Bronzo, mentre dell'Et\u00e0 del Ferro rimangono quattro castellieri illirici su altrettante alture: sui gi\u00e0 citati \"Lokardenik\", monte Guardia e monte del Conte, e sul \"Gra\u010dina\" a nord di porto Pogarbe. Al loro interno sono stati trovati oggetti in terracotta e selce, macine a mano, resti di cibo e anche otto tumuli in pietra. Nel castelliere sul \"Gra\u010dina\" sono stati rinvenuti anche vasi importati dal sud Italia.\nIn epoca romana i Liburni di Melada vivevano in autonomia. La presenza romana sull'isola \u00e8 testimoniata dai diversi toponimi, come Berguglie, Tramerca, Maknare e altri.\nDopo il loro arrivo, tra il VII e il X secolo, i Croati assimilarono gradualmente la popolazione locale. A questo periodo (950 ca.) risale anche la prima menzione scritta dell'isola, dovuta a Costantino Porfirogenito.\nIn seguito divenne possesso bizantino e nel 1151 Melada divenne propriet\u00e0 del monastero benedettino di San Grisogono a Zara. Dal 1409 al 1797 appartenne alla Repubblica di Venezia, per poi seguire le sorti dell'intera Dalmazia.\nL'isola conobbe un momento di mondanit\u00e0 quando il duca di Windsor e sua moglie Wallis Simpson visitarono l'isola nel corso di una crociera nel 1939.\nAnnessione all'Italia.\nNel 1941 Melada fu annessa all'Italia col Trattato di Roma.\nGli italiani, impegnati nella seconda guerra mondiale, ben presto vi installarono un campo di concentramento. In questo campo, che era il secondo per dimensioni nei territori annessi dopo quello di Arbe e che dipendeva dal Governatorato civile della Dalmazia, vennero internati all'incirca 10.000 civili: 954 di essi morirono sia a causa delle pessime condizioni igieniche, sia per le fucilazioni a scopo di rappresaglia (i fucilati furono circa 300).\nSubito dopo la capitolazione dell'Italia, il campo fu chiuso.\nGeografia antropica.\nAl censimento del 2011 Melada contava 197 abitanti concentrati quasi tutti nei tre centri principali di Melada, Berguglie e Zapuntello.\nInfrastrutture e trasporti.\nIl traffico sull'isola non \u00e8 vietato. Le strade che uniscono i vari centri abitati sono state costruite nel tempo dai residenti per facilitare gli spostamenti (2\u00a0km tra Melada e Berguglie e 7\u00a0km tra Melada e Zapuntello).\nCi sono due linee di traghetti che servono Melada, una per soli passeggeri e l'altra anche per veicoli. Entrambe partono da Zara ma, mentre la linea per soli passeggeri \u00e8 giornaliera, quella per veicoli lo \u00e8 solo nel periodo estivo (il resto dell'anno serve 4 giorni su 7). Le linee attraccano solitamente a porto Luccina (Melada) e, d'estate, fanno fermata anche al porto di Zapuntello e a quello di Berguglie.\nEconomia.\nOltre che all'agricoltura, l'economia di Melada si basa soprattutto sul turismo, la pesca e l'allevamento delle pecore. Nel villaggio di Melada si trovano un museo, alcuni ristoranti e altre piccole attrazioni."}
{"id": "1256891", "revid": "767487", "url": "https://it.wikipedia.org/wiki?curid=1256891", "title": "Bodenkirchen", "text": "Bodenkirchen \u00e8 un comune tedesco di 5.375 abitanti, situato nel land della Baviera."}
