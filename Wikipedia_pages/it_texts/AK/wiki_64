{"id": "1343603", "revid": "186864", "url": "https://it.wikipedia.org/wiki?curid=1343603", "title": "Storia di Imperia", "text": "Il Comune d'Imperia \u00e8 relativamente \"giovane\", essendo nato solo nel 1923 . Per la storia precedente dei due nuclei principali che lo costituiscono, vedi separatamente quelle di Porto Maurizio e Oneglia.\nGli anni venti: nascita della citt\u00e0.\nImperia nasce dalla fusione di due citt\u00e0, Oneglia e Porto Maurizio, e di due territori storicamente e geograficamente distinti.\nL'unificazione delle due citt\u00e0, da anni dibattuta, fu resa possibile da una legge del 1922 con la quale il governo assumeva pieni poteri nel riordinamento della pubblica amministrazione. Il 21 ottobre 1923 un decreto reale di Vittorio Emanuele III che stabilisce di riunire in un unico comune denominato \"Imperia\" gli undici preesistenti comuni di:\nIl testo del decreto \u00e8 oggi riprodotto in un grande affresco nella Sala Consiliare del Comune.\nTra i personaggi dell'affresco (1933) oltre ad Andrea Doria e gli illustri personaggi della storia della citt\u00e0, sono ritratti tre putti nudi, sono: Andrea, Marco e Checco (Francesco), figli dell'autore dell'affresco stesso, il pittore Cesare Ferro Milone (1880-1934), e di Andreina Gritti dei conti Tracagni, diretta discendente di Gian Andrea Doria, vincitore a Lepanto, comandante dell'ala destra della flotta ed erede universale di Andrea Doria in quanto nipote di Tomaso Doria, cugino primo di Andrea.\nSi chiudeva cos\u00ec, per mano di un governo autoritario, un iter che si trascinava polemicamente da decenni a partire dall'Unit\u00e0 d'Italia in quanto, anche se le due citt\u00e0 erano troppo vicine per non fondersi, prima o poi, in un solo comune, le modalit\u00e0 di questa unione erano troppo controverse e sentite dai rispettivi cittadini perch\u00e9 si potessero risolvere spontaneamente. \nAd esempio, anche solo per la scelta del nome della futura citt\u00e0 le polemiche non mancarono: furono proposti e scartati nomi come \"Porto Maurizio-Oneglia\" (giudicato troppo lungo), \"Portoneglia\" (ritenuto offensivo dai portorini perch\u00e9 il nome della loro cittadina risultava troncato), \"Porto Maurizio\" (come la precedente provincia, ma rifiutato dagli onegliesi che si ritenevano non rappresentati), pi\u00f9 altri di fantasia. \nFu infine scelto (o meglio imposto dall'alto) Imperia, dal nome \"neutrale\" del torrente Impero che le separava e che suonava particolarmente adatto per la politica patriottica dell'epoca.\nIl progetto era quello di creare una citt\u00e0 unica, su modello classicheggiante. Tracce di questa volont\u00e0, che si ispira ai principi dell'ideologia fascista, sono evidenti nell'architettura razionalista degli edifici civici costruiti in quegli anni: il \"Municipio\", il \"Palazzo delle Poste\", l\"'Ufficio Tecnico Erariale\" ex caserma della MVSN (tutti estremamente simili a quanto contemporaneamente si edificava a Latina e Sabaudia). Tutti questi edifici furono edificati in una zona pianeggiante a met\u00e0 strada tra Oneglia e Porto Maurizio.\nSuperato il clima di ostilit\u00e0 tra le due cittadine principali, cominciarono diversi studi per unificare in maniera concreta la citt\u00e0 appena nata. Dunque, mentre si progettavano le linee di espansione di Oneglia e Porto Maurizio, si cerc\u00f2 di fare in modo che queste convergessero e si saldassero reciprocamente, per rafforzare l'unit\u00e0 del nuovo comune: in questo modo si ipotizz\u00f2 la costruzione di un nuovo centro a met\u00e0 tra i due insediamenti principali in una zona allora disabitata e, precisamente, nel luogo in cui le due cittadine \u2013 in passato rivali \u2013 ebbero numerosi scontri, anche armati (a questo proposito, i giardini di \"Piazza della Vittoria\" nacquero proprio colmando, anche simbolicamente, il fossato che aveva spesso fatto da teatro a questi scontri).\nOltre a queste intenzioni si pens\u00f2 e si studi\u00f2 il progetto di un porto turistico e commerciale unico che inglobasse i due esistenti. Anche la costruzione di una stazione ferroviaria centrale (con diramazione verso il Piemonte e, quindi, Torino, da sempre sogno irrealizzato di Cavour , che aveva dei possedimenti ad Oneglia) doveva avvicinare i due abitati.\nIl periodo bellico.\nI danni subiti negli anni della Seconda guerra mondiale bloccarono ogni cantiere: la citt\u00e0 risult\u00f2 pi\u00f9 volte bombardata nel corso del periodo bellico (in uno di questi bombardamenti fu anche distrutto l'imponente carcere di Oneglia, per il quale la citt\u00e0 era nota in tutta Italia) e le zone antistanti il mare furono sfollate a forza, minate e chiuse da un muro in cemento armato, per evitare possibili sbarchi nemici.\nNel mese di maggio del 1945 la citt\u00e0 (e tutta l'attuale provincia) fu occupata da truppe di soldati francesi i cosiddetti Tirailleur, su ordine diretto di Charles de Gaulle, che dopo un mese si ritirarono nuovamente oltre Ventimiglia.\nIl dopoguerra.\nFu questo un periodo di crisi per la citt\u00e0: un'espansione poco controllata cre\u00f2 quartieri depressi, anche se in misura molto minore rispetto alle grandi citt\u00e0 del nord. Per anni, Imperia coltiv\u00f2 il sogno di un \"grande porto\" commerciale per lo sviluppo della citt\u00e0 (sfruttando il grande spazio sul mare fra i due centri, inutilizzato), ma sia la rivalit\u00e0 delle altre citt\u00e0 liguri i cui porti erano allora in crisi (Genova soprattutto, ma anche Savona e La Spezia) che la mancanza di efficaci vie di comunicazione verso il Piemonte rivelarono questo progetto come troppo ambizioso.\nGli anni settanta.\nLa costruzione di un lungomare (Lungomare Amerigo Vespucci tra i due nuclei urbani, detto \"superstrada\" (\u00e8 una strada a due corsie per ogni senso di marcia), se da un lato permise un pi\u00f9 rapido collegamento tra Oneglia e Porto Maurizio, dall'altro non fece che accentuare la loro distanza.\nDagli anni novanta ad oggi.\nOggi, la spinta verso uno sviluppo turistico anzich\u00e9 industriale per la citt\u00e0 \u00e8 stata finalmente accettata da tutte le istituzioni che, anche per motivi ideologici, l'avevano per anni osteggiata ed \u00e8 stata avviata la costruzione del porto turistico. \n&lt;br&gt;Nel 2016 \u00e8 avvenuto il completamento della nuova stazione ferroviaria di Imperia, costruita in seguito al progetto di raddoppio e spostamento a monte della linea ferroviaria (precedentemente a binario unico) da Andora a San Lorenzo al Mare, e che \u00e8 andata a sostituire le due stazioni di Oneglia e Porto Maurizio.\nLa distanza tra le due cittadine non \u00e8 pi\u00f9 concepita come un ostacolo o un elemento sfavorevole, ma come un punto di forza che, tutto sommato, caratterizza in maniera particolare la \"forma urbis\" di questa citt\u00e0.\nImperia, proprio in questo periodo, sta attraversando una fase particolare in cui si punta a riequilibrare il rapporto tra il suo ruolo politico e la presenza di strutture idonee alla sua importanza, in relazione al suo titolo di capoluogo di Provincia (confronto con altre citt\u00e0 quali Savona e La Spezia), ma anche in relazione al fattore turistico (confronto con centri quali Bordighera, Sanremo, Alassio). Tutti i progetti in via di approvazione e concretizzazione puntano, dunque, ad esaltare l'importanza di questa localit\u00e0, che vorrebbe porsi come vero centro del Ponente Ligure."}
{"id": "1343605", "revid": "767487", "url": "https://it.wikipedia.org/wiki?curid=1343605", "title": "La legge violenta della squadra anticrimine", "text": "La legge violenta della squadra anticrimine \u00e8 un film poliziottesco italiano del 1976 diretto da Stelvio Massi.\nTrama.\nIl commissario Jacovella \u00e8 un funzionario di Polizia dai modi sbrigativi e decisi ma fondamentalmente onesto, e talvolta si lascia andare a metodi non proprio ortodossi per portare a termine il proprio lavoro di Capo della squadra Mobile della citt\u00e0.\nPer questo \u00e8 inviso ai giornalisti della citt\u00e0 e ricambia lo stesso sentimento nei loro confronti.\nLa moglie di Jacovella \u00e8 testimone in un processo contro il fratello del locale boss della Sacra Corona Unita Dante Ragusa e viene minacciata dagli scagnozzi dello stesso per non farla testimoniare.\nIl processo si risolve con l'assoluzione dell'imputato e con il commissario che pubblicamente se la prende con i giornalisti presenti. La situazione in citt\u00e0 \u00e8 tesa.\nAntonio Blasi, ragazzo giovane e senza un lavoro, ha bisogno di soldi per poter andare a vivere con la fidanzata Nadia e sposarla, decide cos\u00ec di partecipare ad una rapina ad un furgone portavalori. Qualcosa per\u00f2 va storto, la rapina viene sventata, l'autista della banda ucciso e il resto dei rapinatori ingaggia una sparatoria con l'agente di Polizia di guardia fuori della Banca. Blasi, che non ha mai sparato ad un uomo, \u00e8 costretto dagli altri rapinatori ad uccidere il poliziotto che tentava di fermarli. Confuso e stordito dallo shock per aver ucciso il giovane agente, egli si d\u00e0 alla fuga a piedi.\nMentre gli altri due rapinatori riescono a rubare un'auto e a dileguarsi facendo un'altra vittima (la donna proprietaria dell'auto), Blasi corre ancora spaventato e in crisi di coscienza per le vie della citt\u00e0, finch\u00e9 non ferma un'auto e costringe l'autista a scendere. Per sua sfortuna per\u00f2 l'auto appartiene a Pasquale Ragusa, fratello di un rispettato boss mafioso e non vedente della zona, che trasportava di ritorno da Roma alcuni documenti scottanti tra cui la lettera di un Ministro corrotto in cambio di facili permessi di costruzione in citt\u00e0.\nBlasi cos\u00ec, oltre che essere ricercato dalla polizia per omicidio, ha fatto un torto al boss Dante Ragusa che ovviamente lo vuole morto e ordina di catturarlo ai propri uomini, i quali nel cercarlo, ne uccideranno il padre gettandolo in una macina. \nIl ragazzo fugge assieme alla fidanzata in una masseria di campagna appartenuta al nonno ed ora disabitata, inseguito dai killer del boss Ragusa, che lo intercettano nei pressi di Castel del Monte e dove tentano di ucciderlo. Blasi nello scontro con i killer ha la meglio e se ne libera uccidendone uno. La fuga prosegue.\nNel frattempo Giacomo Maselli, direttore del quotidiano locale La Gazzetta del Mezzogiorno \u00e8 uno dei giornalisti che non sopporta i metodi violenti della polizia, soprattutto del commissario Jacovella, scopre l'identit\u00e0 dell'uccisore del poliziotto nella rapina, ne raccoglie la confessione comprendendone il pentimento e tenta di aiutarlo.\nIl commissario Jacovella, letta la notizia con le rivelazioni sull'identit\u00e0 del Blasi sul giornale, pedina Maselli e lo salva da un attentato che Pasquale Ragusa stava preparando al giornalista, uno degli agenti spara ed uccide Pasquale Ragusa e salva Maselli.\nL'indagine prosegue e il commissario si presenta al funerale del fratello del Boss, facendolo andare su tutte le furie per il gesto, considerato di poco rispetto.\nMaselli e la fidanzata di Antonio Blasi, che non lo ha abbandonato nonostante sappia dell'omicidio, riescono a convincere il ragazzo a costituirsi, visto che egli a questo punto ha una sola via d'uscita, anche perch\u00e9 ha trovato e letto la lettera del Ministro corrotto al boss Ragusa e sanno che non avrebbe vita lunga in giro per la citt\u00e0. Maselli comunica al commissario che il ragazzo si consegner\u00e0 nella redazione del giornale la sera stessa.\nAl momento della consegna davanti ai cancelli della Gazzetta del Mezzogiorno, un cecchino del boss Ragusa per\u00f2 spara a Blasi con un fucile di precisione. Il ragazzo muore tra le braccia della fidanzata e sotto gli occhi di Maselli e Jacovella ma non prima che questi sia entrato in possesso della lettera che svela il contatto tra il Ministro corrotto e i Ragusa, documento che consentir\u00e0 cos\u00ec al funzionario di recarsi ad arrestare il boss.\nProduzione.\nIl film \u00e8 ambientato e girato in gran parte a Bari: gli esterni riprendono gli scorci della citt\u00e0: per gli interni (oltre agli stabilimenti \"Incir-De Paolis\" di Roma) venne utilizzata la redazione del quotidiano \"La Gazzetta del Mezzogiorno\".\nLe scene girate dentro e fuori del palazzo sede del giornale mostrano le fasi di lavorazione tipografica \"a caldo\" dell'epoca. Alcuni dei giornalisti che appaiono sono veri: si riconoscono Federico Pirro e il cronista sportivo Milella.\nTutta la citt\u00e0 di Bari \u00e8 documentata dal film: le vie del centro, il lungomare, la stazione, il teatro \"Margherita\", ancora funzionante, il teatro Petruzzelli, gli alberghi (delle Nazioni e Ambasciatori), la Fiera del Levante, la zona industriale, il casello di Bari nord dell'autostrada. Nella citt\u00e0 vecchia varie scene inquadrano la Basilica di San Nicola, la Cattedrale, il Fortino. Alcune riprese anche nel porticciolo di Torre a Mare.\nMolte scene sono state girate a Trani nella parte nuova, al lungomare, e nella citt\u00e0 vecchia (la famosa cattedrale, il tribunale). Una scena \u00e8 stata girata nel piazzale antistante Castel del Monte, utilizzato come scenario per lo scontro tra uno dei killer della mafia che cerca Blasi per ucciderlo.\nAccoglienza.\n\"La legge violenta della squadra anticrimine\" fu distribuito nei cinema italiani il 14 aprile del 1976, ed incass\u00f2 654.940.070 lire dell'epoca."}
{"id": "1343606", "revid": "2176160", "url": "https://it.wikipedia.org/wiki?curid=1343606", "title": "Brigata partigiana Martiri di Mirano", "text": "La Brigata Partigiana Martiri di Mirano fu una brigata partigiana che oper\u00f2 nei mesi precedenti al 27 aprile 1945 (giorno della Liberazione) nel territorio del Miranese, in provincia di Venezia. La citt\u00e0 di Mirano per onorarli ha dedicato loro, nel 1945, la sua piazza principale e nel 1975 un monumento di Augusto Murer.\nOrigini.\nSecondo la relazione del CLN miranese, datata 6 luglio 1945, il primo nucleo di una ventina di partigiani si form\u00f2 nell'ottobre del 1943, a Zianigo, sotto il comando di Michele Cosmai e Oreste Licori. Alla fine del maggio del 1944, erano attivi altri due gruppi di altrettanta consistenza: uno nella zona tra Luneo e Salzano comandato da Bruno Tomat-Demonte e un altro nella zona di Scaltenigo al comando prima di Guido Gambato e successivamente da Erminio Nicoletti. All'inizio le bande partigiane operarono senza una direttiva, successivamente, ad opera di Michele Cosmai, del figlio Armando, di Tomat-Demonte e di Gioachino Gasparini (in seguito sindaco di Mirano) - che cur\u00f2 i rapporti il Comando Superiore di Padova le attivit\u00e0 - furono concordate e coordinate. Una delle prime azioni fu la partecipazione del rifornimento aereo delle Forze Alleate delle armi necessarie. Nel giugno del 1944 erano sorti altri nuclei nel miranese: il tenente Mario Zamengo e Bruno Eugenio Ballan organizzarono i nuclei di Pianiga, Santa Maria di Sala e Noale; il colonnello Orazio Rutoli, Onofrio Confi e il sacerdote Antonio Pegoraro organizzarono i nuclei di Campocroce e di Caltana. A luglio alcuni partigiani gi\u00e0 individuati e ricercati passarono in clandestinit\u00e0 e operarono come squadre agli ordini sia del CLN di Mirano che della Brigata Garibaldi \u201cFrancesco Sabatucci\u201d di Padova.\nNell'ottobre del 1944, i nuclei diventarono Compagnia di 50-60 persone, suddivisi in squadre. Le compagnie erano:\nAlcune squadre passarono alle dipendenze della Brigata del Popolo \u201cGuido Negri\u201d.\nDopo la battaglia di Zeminiana e Briana dell'11 ottobre 1944 la compagnia \u201cBis\u201d pass\u00f2 operativamente alle dipendenze del VI Battaglione \u201cSparviero\u201d della Brigata Garibaldi \u201cSabatucci\u201d e la \u201cFelisati\u201d si coordin\u00f2 con la Compagnia \u201cLuneo\u201d.\nNel novembre del 1944 le formazioni diedero vita alla Brigata \u201cMirano\u201d che dal febbraio 1945, dopo l'efferata esecuzione in piazza di Mirano di altri sette partigiani, si chiam\u00f2 Brigata \u201cMartiri di Mirano\u201d.\nAlcune azioni dei componenti della Brigata.\nLe attivit\u00e0 di guerriglia furono condizionate dalla natura del territorio del miranese che \u00e8 un territorio di pianura, ricco di strade e di abitanti che ebbe l'azione di disperdere le forze partigiane in quanto non c'erano rifugi naturali. Le azioni si alternarono tra periodi di violenta lotta armata e relativa calma o alla temporanea dispersione. Ad ogni azione partigiana ci fu una reazione delle brigate nere e delle SS, con arresti e rappresaglie. Tra le azioni pi\u00f9 significative si possono ricordare:"}
{"id": "1343608", "revid": "86342173", "url": "https://it.wikipedia.org/wiki?curid=1343608", "title": "Barnabotti", "text": "Col nome di Barnabotti, a Venezia si indicava, verso la fine della Repubblica, il gruppo della nobilt\u00e0 impoverita.\nSi trattava di quei patrizi che, pur avendo perduto molte delle loro disponibilit\u00e0 economiche, continuavano \"di diritto\" a mantenere il seggio in seno al \"Maggior Consiglio\", l'assemblea che reggeva le sorti della citt\u00e0 e dello Stato. Tale condizione di nobilt\u00e0 decaduta, ma ancora politicamente influente, rendeva i Barnabotti un gruppo in frequente contrasto con il restante corpo della nobilt\u00e0, ma al contempo, per la loro scarsit\u00e0 di mezzi economici, sensibili a fenomeni di compravendita dei voti.\nIl nome \"Barnabotti\" deriva dall'uso di questi nobili di darsi ritrovo e dimorare nella zona di campo San Barnaba, dov'era attiva una nota casa da gioco, ancor oggi segnalata nella toponomastica come \"Cas\u00ecn dei Nobili\" e dove le case avevano affitti molto meno onerosi essendo distanti dal centro."}
{"id": "1343609", "revid": "287204", "url": "https://it.wikipedia.org/wiki?curid=1343609", "title": "Acacia erioloba", "text": "L'Acacia erioloba \u00e8 una specie della famiglia delle Mimosaceae (o Fabaceae secondo la classificazione APG), diffusa in Sudafrica, Botswana e Namibia.In passato era anche nota con il nome di Acacia giraffae (\"acacia delle giraffe\"), traduzione del nome comune camel-thorn (kameeldoring in afrikaans) in uso gi\u00e0 dal XVIII secolo. Questo nome si riferisce al fatto che le foglie di \"A. erioloba\" sono un cibo molto apprezzato dalle giraffe, che sono anche gli unici erbivori abbastanza alti da raggiungere agevolmente la corona dell'albero.\nDistribuzione.\nL\"A. erioloba\" \u00e8 adattata agli ambienti aridi e sabbiosi; la si trova in gran parte della Namibia (incluso il deserto del Namib) e nel Kalahari.\nDescrizione.\nGli alberi di \"A. erioloba\" possono essere alti fino a 17 metri; crescono molto lentamente, ma sono estremamente resistenti alla siccit\u00e0 e al gelo. Il tronco \u00e8 rosso-marrone e molto duro. Le foglie sono pi\u00f9 grandi di quelle della maggior parte delle altre acacie, e hanno un colore fra il verde e l'azzurro; \u00e8 un albero deciduo, ma rimane spoglio solo per un breve periodo dell'anno. I rami pi\u00f9 giovani sono di colore pi\u00f9 chiaro, e hanno una caratteristica forma a zig-zag, con una coppia di spine bianche di circa 5\u00a0cm in corrispondenza di ogni gomito. I fiori, sferici e di un colore giallo intenso, ricordano quelli della mimosa. I frutti (che maturano da dicembre ad aprile) sono baccelli con una caratteristica forma a mezzaluna. Un singolo albero pu\u00f2 produrre fino a 500\u00a0kg di frutti all'anno.\nL\"A. erioloba\" \u00e8 ben adattata agli ambienti aridi dell'Africa meridionale, e le sue radici possono penetrare nel terreno fino a profondit\u00e0 notevoli (nel deserto del Namib \u00e8 stato registrato il caso di un esemplare con radici di 46 m)."}
{"id": "1343610", "revid": "339392", "url": "https://it.wikipedia.org/wiki?curid=1343610", "title": "Knowsley (borough)", "text": ""}
{"id": "1343611", "revid": "729019", "url": "https://it.wikipedia.org/wiki?curid=1343611", "title": "Shigetar\u014d Shimada", "text": "Si arruol\u00f2 nella marina imperiale giapponese nel 1904 e dopo i primi anni di servizio in mare si specializz\u00f2 in artiglieria navale per poi frequentare il Collegio navale, i cui studi concluse nel 1915 con la promozione a capitano di corvetta. Intraprese dunque un viaggio nel Italia dove lavor\u00f2 come ufficiale di collegamento all'ambasciata giapponese tra 1916 e 1919. Dal 1920 al 1922 fece parte del personale di alcuni stati maggiori, quindi prest\u00f2 servizio sulla nave da battaglia ; dopo un periodo passato come istruttore, assunse il comando della 7\u00aa Divisione sommergibili nel 1926, dell'incrociatore leggero nel 1928 e dell'incrociatore da battaglia nel 1929. Promosso contrammiraglio, lavor\u00f2 nello stato maggiore della Flotta Combinata e poi dal 1932 al 1935 diresse le sezioni N1 ed N3 dello stato maggiore generale della marina, arrivando inoltre al grado di viceammiraglio.\nDalla fine del 1935 fu capo di stato maggiore della marina e dal 1937 della 2\u00aa Flotta. Nel maggio 1940 divenne comandante in capo della Flotta dell'Area cinese impegnata nella seconda guerra sino-giapponese e a novembre ottenne la nomina ad ammiraglio. Tornato in patria nel 1941, fu posto alla testa del 1\u00ba Distretto navale (Yokosuka). A ottobre, caduto il governo del principe Fumimaro Konoe, accett\u00f2 dopo un'iniziale indecisione la carica di Ministro della marina nel nuovo gabinetto diretto dal Primo ministro Hideki T\u014dj\u014d, operando un ruolo ambiguo nelle conferenze per decidere o meno l'intervento giapponese nella seconda guerra mondiale. Succube di T\u014dj\u014d, mantenne il posto fino alle dimissioni di questi da ogni ufficio e incarico. Nel gennaio 1945 ottenne di essere messo nella lista degli ufficiali a riposo.\nDopo la fine del conflitto, Shimada fu giudicato al processo di Tokyo e riconosciuto colpevole, nel novembre 1948, di crimini contro la pace. Ebbe l'ergastolo ma nel 1955 fu rilasciato. Mor\u00ec molto anziano a met\u00e0 del 1976.\nBiografia.\nL'inizio del servizio e gli anni dieci.\nShigetar\u014d Shimada nacque il 24 settembre 1883 a Tokyo. Deciso a intraprendere il servizio in mare, s'iscrisse all'Accademia navale di Etajima nel 1901 e studi\u00f2 nella 32\u00aa classe; si diplom\u00f2 il 14 novembre 1904 (ventisettesimo su 192 allievi) e con il brevetto di aspirante guardiamarina fu imbarcato sulla nave appoggio sommergibili , quindi il 3 gennaio 1905 fu trasferito all'incrociatore protetto : su questa nave divenne guardiamarina il 31 agosto. Dal 6 luglio 1906 membro della 7\u00aa Divisione torpediniere, il 5 agosto inizi\u00f2 a frequentare il Corso base alla Scuola d'artiglieria navale, ottenendo un mese pi\u00f9 tardi la nomina a sottotenente di vascello (28 settembre); il 16 dicembre intraprese il Corso base alla Scuola siluristi, completandolo entro il 20 aprile 1908, quando fu assegnato alla Divisione d'addestramento torpediniere per diversi mesi. Il 23 ottobre fu trasferito all'incrociatore protetto \"Niitaka\" e poco dopo, il 23 dicembre, pass\u00f2 al pari classe , unit\u00e0 che dal 1\u00ba gennaio 1909 funse da sostituta ammiraglia. Promosso tenente di vascello l'11 ottobre di quell'anno, il 16 novembre torn\u00f2 a terra come membro del Corpo marinai di Yokosuka.\nShimada cominci\u00f2 la propria formazione di ufficiale di stato maggiore il 23 maggio 1910 con il Corso B al Collegio navale di Tsukiji (Tokyo), 13\u00aa classe. Una volta terminato, inizi\u00f2 a seguire il Corso avanzato alla Scuola d'artiglieria navale il 1\u00ba dicembre 1910, dopo il quale fu imbarcato su due corazzate, la dal 23 maggio 1911 e la dal 15 aprile 1912, sulla quale ultima rimase oltre un anno. Il 1\u00ba dicembre 1913 riprese dunque gli studi al Collegio navale seguendo il Corso A: gli studi lo tennero impegnato per due anni e si diplom\u00f2 il 13 dicembre 1915 con la nomina a capitano di corvetta, venendo destinato alla corazzata in qualit\u00e0 di capo cannoniere. Il 10 febbraio 1916 fu inviato come ufficiale di collegamento in Italia, uno dei membri dell'Intesa cui anche l'Impero giapponese apparteneva, per studiare le ultime tecniche e tattiche applicate nella guerra in corso: dal 1\u00ba agosto fu inoltre assistente dell'attach\u00e9 navale giapponese in Italia. Il 1\u00ba dicembre 1917 lo stesso Shimada assunse tale incarico, venendo al contempo nominato Supervisore per la costruzione e l'equipaggiamento; tuttavia il 7 dicembre questo ufficio fu rimpiazzato da quello di Supervisore dell'artiglieria. Rimase in Italia fino al 1\u00ba marzo 1919, quando gli fu notificato l'ordine di rientro, e tornato in Giappone, il 5 agosto fu integrato nello stato maggiore della Flotta d'addestramento. Con questa formazione visit\u00f2 nuovamente l'Europa.\nGli anni venti e gli anni trenta.\nIl 3 giugno 1920, Shimada fu trasferito alla 1\u00aa Sezione, Primo ufficio dello stato maggiore generale della marina: fu promosso \"Kaigun Ch\u016bsa\" (equivalente a capitano di fregata) il 1\u00ba dicembre. Il 1\u00ba febbraio 1922, mantenendo il posto allo stato maggiore generale, entr\u00f2 nello stato maggiore del Comando d'istruzione navale e il 20 settembre di quell'anno fu infine inserito nel personale dello stato maggiore degli stati maggiori generali riuniti. Il triplice impegno ebbe termine il 20 novembre, quando fu designato vicecomandante a bordo della corazzata , servendo per un anno circa in mare. Il 1\u00ba dicembre 1923 fu nominato istruttore al Collegio navale e il 1\u00ba dicembre 1924 ricevette la promozione a capitano di vascello. Divenuto il 15 ottobre 1926 un membro del 2\u00ba Distretto navale (Kure), il 1\u00ba dicembre fu investito del suo primo comando, la 7\u00aa Divisione sommergibili, unit\u00e0 che gest\u00ec sino al 15 novembre 1927, quando fu posto alle dipendenze dello stato maggiore generale come attendente. Da questo transit\u00f2, il 20 agosto 1928, sull'incrociatore leggero in qualit\u00e0 di comandante e poi, il 10 dicembre, assunse il comando dell'incrociatore da battaglia . Il 30 novembre 1929, portato al grado di contrammiraglio, prese il posto di capo di stato maggiore della 2\u00aa Flotta.\nIl 1\u00ba dicembre 1930 il contrammiraglio Shimada ebbe una doppia nomina come capo di stato maggiore sia della 1\u00aa Flotta, sia della Flotta Combinata, il comando pi\u00f9 prestigioso della marina imperiale; un anno pi\u00f9 tardi prese il posto di direttore della Scuola sommergibili di Kure. Mantenne tale posto sino al 2 febbraio 1932, data della sua promozione a capo di stato maggiore della 3\u00aa Flotta. Il 28 giugno torn\u00f2 tuttavia a terra per prendere il comando dell'Ufficio N1 dipendente dallo stato maggiore generale della marina e dal 15 novembre al 1\u00ba dicembre di quell'anno fu anche a capo dell'Ufficio N3: questa posizione gli fu confermata il 1\u00ba ottobre 1933 e anche quando fu elevato al grado di viceammiraglio, il 15 novembre 1934. Il 2 dicembre 1935 fu scelto quale successore del pari grado Takatoshi Kato alla carica di vicecapo di stato maggiore generale, conservandola per circa due anni; comandante in capo della 2\u00aa Flotta dal 1\u00ba dicembre 1937, fu nominato comandante del 2\u00ba Distretto navale (Kure) il 15 novembre 1938.\nLa seconda guerra mondiale.\nDopo un periodo di relativo riposo come attendente presso lo stato maggiore generale tra il 15 e il 29 aprile 1940, il 1\u00ba maggio Shimada fu trasferito sul fronte cinese e assunse il comando della Flotta dell'Area cinese al posto del viceammiraglio Koshir\u014d Oikawa; nel corso di tale incarico, il 15 novembre di quell'anno ricevette la promozione ad ammiraglio. Nel dicembre 1940, mentre si trovava a Shanghai per una rassegna, ebbe modo di incontrare brevemente il generale Hideki T\u014dj\u014d. Torn\u00f2 in Giappone il 1\u00ba settembre 1941 e, dopo alcune settimane di riposo, visit\u00f2 tra il 18 e il 27 settembre diversi ospedali navali e il 1\u00ba ottobre divenne comandante in capo del 1\u00ba Distretto navale (Yokosuka). La nuova posizione lo riport\u00f2 di nuovo vicino alle vicende politiche del paese, che tuttavia non conosceva se non attraverso i giornali e dalle quali si era sempre tenuto discosto per convinzioni personali: rimase perci\u00f2 stupito quando Oikawa, ora ammiraglio, il 17 ottobre gli rivel\u00f2 che lo considerava il pi\u00f9 qualificato degli ufficiali e gli chiese di poter proporre il suo nome per il Ministero della marina, essendo appena caduto il governo Konoe. All'inizio Shimada rifiut\u00f2, argomentando che la sua protratta lontananza dalla capitale, le sue esperienze formative che lo avevano tenuto lontano da incarichi ministeriali e le sue opinioni sulla politica non lo potevano rendere un valido candidato; tuttavia, dopo una lunga discussione con l'ammiraglio Osami Nagano e il principe Hiroyasu Fushimi, il 18 ottobre cambi\u00f2 idea e accett\u00f2 il posto di Ministro della marina, purch\u00e9 il nuovo Gabinetto s'impegnasse al massimo nelle stagnanti trattative con gli Stati Uniti.\nRassicurato dal nuovo Primo ministro Hideki T\u014dj\u014d, Shimada si concentr\u00f2 su come far accettare alla sezione dell'esercito in seno al Gran Quartier Generale imperiale lo sgombero di una parte delle truppe impegnate all'estero e nell'individuare le concessioni che l'Impero giapponese poteva fare per agevolare le trattative: sugger\u00ec a inizio di novembre un compromesso, abbandonare subito l'Indocina ma procedere per fasi annuali al ritiro dalla Cina. Il 1\u00ba novembre, per\u00f2, durante un incontro con il Primo ministro T\u014dj\u014d e il capo di stato maggiore dell'esercito, generale Hajime Sugiyama, Shimada afferm\u00f2 che la marina era pronta alla guerra e chiese subito dopo un incremento del quantitativo d'acciaio previsto per il 1942: il generale Sugiyama gli domand\u00f2 direttamente se la concessione di tonnellate l'avrebbero convinto a schierarsi senza indugio in favore delle ostilit\u00e0 e il ministro rispose che esse \"avrebbero comprato il sostegno della marina a una guerra che non voleva in ultimo combattere\". Perci\u00f2 Shimada, nella conferenza imperiale del 5 novembre, afferm\u00f2 che sarebbe stato meglio portare avanti il discorso diplomatico e al contempo dedicarsi ai preparativi militari, visti come necessari a causa dell'embargo, dell'aumento degli armamenti degli Stati Uniti, gli aiuti da essi forniti alla Cina, dell'atteggiamento \"duro\" delle diplomazie occidentali e dalla carenza di petrolio che obbligava a entrare in guerra (se indispensabile) non oltre la fine dell'anno. Pare che Shimada non sapesse nulla della pianificazione dell'attacco di Pearl Harbor e che alla fine sperasse sinceramente in una risoluzione pacifica tra Stati Uniti e Giappone, almeno fino all'inoltro della Hull note, che pretendeva in sostanza l'abbandono delle conquiste e delle politiche nipponiche in Cina, Sud-est asiatico e Oceano Pacifico. Alla conferenza imperiale del 1\u00ba dicembre si rassegn\u00f2 ad avallare la decisione finale per la guerra e, messo al corrente dell'operazione Hawaii dal viceammiraglio Shigeru Fukudome, assieme all'ammiraglio Nagano comunic\u00f2 all'imperatore Hirohito che la marina si era gi\u00e0 attivata in vista delle ostilit\u00e0 imminenti.\nShimada mantenne il posto di ministro per gran parte della guerra; come tale era per\u00f2 \"de facto\" escluso dai dettagli tattico-operativi, in mano allo stato maggiore generale, e si occupava assai pi\u00f9 frequentemente di questioni amministrative. In seguito alle audaci operazioni anfibie statunitensi nelle isole Marshall e al devastante attacco su Truk, il governo e i vertici delle forze armate andarono incontro a un rimpasto (21 febbraio 1944): T\u014dj\u014d sostitu\u00ec il generale Sugiyama nella carica di capo di stato maggiore dell'esercito, destitu\u00ec il capo di stato maggiore della marina ammiraglio Nagano e lo rimpiazz\u00f2 con l'ammiraglio Shimada, che continu\u00f2 a esercitare le funzioni di ministro. Egli, persona molto religiosa e oltremodo cauta, cerc\u00f2 sempre durante il suo mandato di accontentare ogni suo interlocutore e non seppe mai imporsi su nessuno, men che meno al primo ministro il quale premi\u00f2 la sua fedelt\u00e0 (o quiescenza) con la nomina alle due teste della flotta imperiale; la sua immagine (gi\u00e0 non particolarmente carismatica come fa intuire il soprannome molto noto in marina di \"Yurufun\" - \"mutandoni cadenti\") fu inoltre screditata presso il pubblico da una foto che lo ritraeva di fianco e di spalle a T\u014dj\u014d quasi fosse un suo servitore. I rapporti di sudditanza con T\u014dj\u014d, d'altro canto, trascinarono Shimada nella rovina del gabinetto quando il 17 luglio, dopo la battaglia del Mare delle Filippine e la caduta di Saipan, il Primo ministro fu costretto a cedere tutti i suoi uffici; quello stesso giorno, infatti, Shimada rassegn\u00f2 le dimissioni da ministro della marina e il 2 agosto lasci\u00f2 anche il comando dello stato maggiore generale. Fu quindi nominato consigliere navale presso il ministero della marina (guidato dall'ammiraglio Mitsumasa Yonai) e questo incarico gli fu riconfermato il 2 settembre e il 20 dicembre 1944. Il 20 gennaio 1945, di sua iniziativa, dette le proprie dimissioni dal servizio attivo e fu posto nella lista degli ufficiali a riposo.\nIl processo e la morte.\nShimada fu preso in custodia dalle forze d'occupazione statunitensi dopo la capitolazione del 2 settembre 1945 e tradotto dinanzi al Tribunale militare per l'Estremo Oriente, che giudic\u00f2 numerose personalit\u00e0 politico-militari giapponesi tra il 3 maggio 1946 e il 23 novembre 1948. L'ammiraglio fu in particolare accusato del trattamento brutale riservato dal personale della Marina imperiale ai prigionieri di guerra alleati, in contrasto con quanto stabilito dalle convenzioni in merito che il Giappone aveva firmato e ratificato. Come Ministro della marina, era suo dovere emanare circolari e ordini ai comandanti sul campo perch\u00e9 rispettassero gli accordi internazionali: Shimada dichiar\u00f2 che non era stato posto al corrente delle atrocit\u00e0 compiute e che, peraltro, la sua posizione non gli avrebbe permesso di agire con le dovute tempestivit\u00e0 e rigore sui responsabili; tuttavia si sent\u00ec in dovere di assumersi l'onere morale per i crimini commessi dai suoi sottoposti. Del pari egli neg\u00f2 di aver scritto o autorizzato a scrivere nel gennaio 1942 un ordine relativo alla guerra sottomarina indiscriminata (rigettando la responsabilit\u00e0 sullo stato maggiore generale) e di aver pronunciato, nel febbraio 1942, un discorso dai toni particolarmente duri in un incontro con una commissione della Dieta. Shimada argoment\u00f2 che le frasi indicate dall'accusa erano state rimosse dal loro contesto e che perci\u00f2 suonavano come una minaccia o una richiesta di sterminio delle popolazioni assoggettate all'epoca al controllo nipponico; non si poteva, secondo lui, neppure parlare di discorso bens\u00ec di discussione, che nel dettaglio riguardava le pressanti necessit\u00e0 dell'economia di guerra giapponese e il supporto delle zone conquistate. Il processo a Shimada prosegu\u00ec con la richiesta di chiarificazioni su come i vertici del governo imperiale fossero giunti all'idea di un attacco a sorpresa senza dichiarazione di guerra, ma vista la sua posizione di ministro non era stato coinvolto nella pianificazione e dunque non pot\u00e9 fornire informazioni.\nIl Tribunale militare per l'Estremo Oriente riconobbe Shimada colpevole di crimini contro la pace dei cinquantacinque capi d'imputazione e fu condannato all'ergastolo. Nel 1955 fu rilasciato sulla parola a causa di problemi di salute e si ritir\u00f2 a vita privata. Visse ancora a lungo e mor\u00ec a 92 anni d'et\u00e0, il 7 giugno 1976.\nOnorificenze.\nDati tratti da:"}
{"id": "1343615", "revid": "37401", "url": "https://it.wikipedia.org/wiki?curid=1343615", "title": "Miguel de Unamuno y Jugo", "text": ""}
{"id": "1343621", "revid": "123301073", "url": "https://it.wikipedia.org/wiki?curid=1343621", "title": "Borgo metropolitano di St Helens", "text": "St Helens \u00e8 un borgo metropolitano del Merseyside, Inghilterra, Regno Unito, con sede nel nucleo urbano omonimo.\nIl distretto fu creato con il Local Government Act 1972, il 1\u00ba aprile 1974 dalla fusione del precedente county borough di St Helens con i distretti urbani di Haydock, Newton-le-Willows, Earlestown, Rainford, Billinge-and-Winstanley (parte) e Ashton-in-Makerfield (parte) e parte del distretto rurale di Whiston.\nParrocchie civili.\nLe parrocchie, che non coprono l'area del capoluogo, sono:"}
{"id": "1343622", "revid": "78273", "url": "https://it.wikipedia.org/wiki?curid=1343622", "title": "Celtic League 2004-05 (rugby)", "text": ""}
{"id": "1343624", "revid": "713714", "url": "https://it.wikipedia.org/wiki?curid=1343624", "title": "Natalino Irti", "text": "Biografia.\nProfessore ordinario dal 1968, allievo di Emilio Betti, ha insegnato nelle universit\u00e0 di Sassari, Parma, Perugia, Torino, dove si \u00e8 formato ulteriormente sotto il magistero di Mario Allara. Nel 1977 \u00e8 stato chiamato alla facolt\u00e0 di giurisprudenza dell'universit\u00e0 di Roma La Sapienza, dove ha insegnato istituzioni di diritto privato, diritto civile e teoria generale del diritto.\nPresidente dell'Istituto Italiano per gli Studi Storici, gi\u00e0 membro del Consiglio Nazionale Forense, ha diretto importanti riviste giuridiche italiane.\n\u00c8 accademico dei Lincei. Su indicazione del Partito Liberale, ha ricoperto vari incarichi in imprese di Stato ed \u00e8 stato presidente del Credito Italiano, vicepresidente dell'Enel, membro del Cda IRI e del Comitato Privatizzazioni. Dal 1985 al 1987 \u00e8 stato anche consigliere comunale di Roma, eletto nelle liste del PLI.\nPensiero giuridico.\nDeve una grande fama alla sua opera \"L'et\u00e0 della decodificazione\". Oltre agli studi pi\u00f9 strettamente aderenti al diritto civile l'autore ha legato il suo nome al tema della progressiva perdita della centralit\u00e0 del codice civile nel diritto privato (1978), arrivando a teorizzare e anche a dimostrare attraverso le sue opere dedicate al diritto delle successioni (1967) e alla riproduzione contrattuale (1970) la nascita e lo sviluppo di sotto-sistemi normativi, governati da principi propri.\nIl suo articolato pensiero giuridico muove dall'analisi concettuale e formale degli istituti, da una strenua difesa della forma (ovvero delle procedure formali) come metodo di decisione nella governance privata e pubblica. Nelle sue ultime opere ha teorizzato il \"nichilismo giuridico ontologico\" come esito ineluttabile della post-modernit\u00e0 e della globalizzazione.\nLa sua analisi investe altres\u00ec il rapporto tra la codificazione e il ruolo del giurista. Irti ha sostenuto che la crisi del sistema codice porta a una messa in discussione del ruolo del giurista, che non trova pi\u00f9 alle sue spalle una stabilit\u00e0 normativa. Alla caduta del codice la certezza del diritto pu\u00f2 essere garantita solo da un ruolo forte della dottrina. Al di fuori dei codici, che vengono prodotti ed emanati da un'autorit\u00e0 legislativa, esistono le leggi speciali, che sono invece frutto di una negoziazione tra gli operatori di settore e il potere politico. Nascendo, di conseguenza, al di fuori di schemi di legittimazione democratica ordinaria.\nLa sua opera, inoltre, si \u00e8 diretta verso il recupero delle ideologie politiche, oramai annientate dalla stretta della \"tenaglia\", da cui il titolo del suo saggio La tenaglia, costituita da un lato, dal potere dell'economia, quindi, dalla \"tecnocrazia\" e dall'altro, dalla religione, ossia dalla \"clerocrazia\".\nNel 2003 \u00e8 stata pubblicata a Lima in Per\u00f9 una versione in spagnolo della sua \"Introduzione critica allo studio del diritto privato\", corredata da note di diritto latinoamericano, a cura dei professori peruviani Leysser Le\u00f3n Hilario e R\u00f3mulo Morales Hervias.\nNell'opera, \"Diritto senza verit\u00e0\", Irti ha portato a conclusione l'iter intrapreso con le opere \"Nichilismo giuridico\" ed \"Il salvagente della forma\", facendosi latore di un vero e proprio neopositivismo giuridico, in cui il fondamento del diritto viene ancorato alla mera volont\u00e0 dell'individuo, senza alcun riferimento a presunti valori o verit\u00e0 teologiche, metastoriche o metafisiche.\nNel 2017 un'edizione francese, con alcuni saggi inediti, del volume \"Nichilismo giuridico\" \u00e8 apparsa presso l'editore parigino Dalloz con il titolo \"Le nihilisme juridique\" a cura di N. Hakim e P. Alvazzi del Frate.\nDall'ottobre 2021 \u00e8 curatore della rubrica \"Lo spettatore\" nell'edizione domenicale de Il Sole 24 Ore."}
{"id": "1343625", "revid": "121707865", "url": "https://it.wikipedia.org/wiki?curid=1343625", "title": "Borgo metropolitano di Wirral", "text": "Wirral \u00e8 un borgo metropolitano del Merseyside, Inghilterra, Regno Unito, con sede a Wallasey.\nIl distretto fu creato con il Local Government Act 1972, il 1\u00ba aprile 1974 dalla fusione dei precedenti county borough di Birkenhead e Wallasey con il borgo metropolitano di Bebington e i distretti urbani di Hoylake e Wirral."}
{"id": "1343629", "revid": "1719883", "url": "https://it.wikipedia.org/wiki?curid=1343629", "title": "Teoria dell'impeto", "text": "La teoria dell'impeto (o dell'impetus) \u00e8 una teoria medievale secondo cui applicando una forza a un corpo, si trasferisce ad esso un \"impetus\", che gli consente di continuare a muoversi con la stessa velocit\u00e0 se non \u00e8 frenato da ostacoli o dalla resistenza del mezzo. Giovanni Buridano propose questa teoria per spiegare alcune osservazioni per cui la teoria aristotelica del moto era insoddisfacente.\nAd esempio, Aristotele spiegava il moto della freccia scoccata dall'arco, e in particolare il fatto che la freccia percorresse un grande percorso, pur non essendo pi\u00f9 spinta da nessuna forza applicata, immaginando che dietro la freccia l'aria formasse dei vortici, da cui il sibilo, che continuavano a spingere la freccia.\nBuridano propose dei controesempi, e per spiegare il moto della freccia, sostenne che l'arco trasferisce alla freccia l'\"impetus\".\nIdee molto simili erano state sostenute nel VI secolo da Giovanni Filopono nel suo commento alla \"Fisica\" di Aristotele. \nA sua volta la teoria dell'\"impetus\", che per Buridano era una qualit\u00e0 permanente destinata a conservarsi in assenza di ostacoli, sarebbe stata ripresa da Nicola d'Oresme, e prefigurava il concetto newtoniano di \u00abquantit\u00e0 di moto\u00bb che per\u00f2 era soltanto una misurazione del movimento e non la sua causa. "}
{"id": "1343632", "revid": "287204", "url": "https://it.wikipedia.org/wiki?curid=1343632", "title": "Kara\u0111or\u0111evo", "text": "Kara\u0111or\u0111evo (Serbo: \u041a\u0430\u0440\u0430\u0452\u043e\u0440\u0452\u0435\u0432\u043e) \u00e8 un villaggio della Serbia situato nella municipalit\u00e0 di Ba\u010dka Palanka, nel Distretto della Ba\u010dka Meridionale, nella provincia autonoma di Voivodina. La popolazione totale \u00e8 di 1.012 abitanti (\"censimento del 2002\"), e la maggioranza della popolazione \u00e8 di etnia serba."}
{"id": "1343636", "revid": "767487", "url": "https://it.wikipedia.org/wiki?curid=1343636", "title": "Mladenovo", "text": "Mladenovo (Serbo: \u041c\u043b\u0430\u0434\u0435\u043d\u043e\u0432\u043e) \u00e8 un villaggio della Serbia situato nella municipalit\u00e0 di Ba\u010dka Palanka, nel Distretto della Ba\u010dka Meridionale, nella provincia autonoma di Voivodina. La popolazione totale \u00e8 di 3.358 abitanti (\"censimento del 2002\"), e la maggioranza della popolazione \u00e8 di etnia serba."}
{"id": "1343638", "revid": "125915291", "url": "https://it.wikipedia.org/wiki?curid=1343638", "title": "Mark il poliziotto spara per primo", "text": "Mark il poliziotto spara per primo \u00e8 un film italiano del 1975 diretto da Stelvio Massi.\nTrama.\nIl commissario Mark Terzi arriva a Genova per occuparsi del caso delle uccisioni sistematiche di importanti personaggi locali. L'autore di questi omicidi si firma \"La Sfinge\". In particolare un certo Benzi, presidente di un Consorzio Bancario, viene sequestrato. Purtroppo Mark non riesce a individuare i mandanti e si trova costretto ad affrontare i pesci piccoli in pericolose sparatorie nei vicoli di Genova. Alla fine, il commissario scopre che \"La Sfinge\" \u00e8 soltanto un poveretto che voleva vendicarsi di Benzi e dei suoi complici, responsabili della morte della promessa sposa, deceduta il giorno delle nozze a seguito del crollo di un pilone stradale realizzato dalla ditta di Benzi e soci. L'uomo viene ucciso per colpa della solerzia dei tiratori scelti, ma Terzi, alquanto amareggiato, assicura l'avido Benzi alla giustizia.\nProduzione.\nIl film \u00e8 stato girato a: Genova: via Coronata, via Antonio Cantore, via Giovanni Ansaldo, Cornigliano Ligure (presso l'area ex Italsider dove un tempo sorgevano i due gasometri), piazza della Vittoria, piazza Portello, Spianata di Castelletto, Casello Genova Pegli, chiesa di Santo Stefano, Scalinata Milite ignoto, via Armando Diaz, Palazzo di Giustizia;\nNel centro storico di Savona: via Pia, Cinema \u00abAstor\u00bb, via Paleocapa; Cinema \"Eldorado\"\nSul lungomare di Savona nei pressi della Torretta, dove ha inizio un inseguimento in auto che termina poi a Genova. In localit\u00e0 Porto Vado a Vado Ligure e a Pavia.\nIl doppiaggio fu eseguito a Roma presso gli studi N.C. con la collaborazione della C.D. Come nel precedente film, anche qui il protagonista Franco Gasparri recita con la voce di Michele Gammino (che lo doppier\u00e0 anche nel successivo \"Mark colpisce ancora\" che per\u00f2, nonostante il titolo, non \u00e8 un film collegato alla saga di Mark Terzi). L'attore-doppiatore Leonardo Severini recita con la sua voce, ma in alcune sequenze \u00e8 doppiato da Renato Mori.\nTra le comparse del film appare anche l'allora sconosciuta Carmen Russo, poi divenuta una nota attrice e showgirl.\nColonna sonora.\nMusiche originali di Adriano Fabi. La canzone \"Mark\" (S. Barbot-A. Fabi) \u00e8 cantata da Sammy Barbot, cantante italo-francese molto in voga in quel periodo.\nDistribuzione.\nSecondo capitolo della trilogia con protagonista Franco Gasparri, la star dei fotoromanzi Lancio, il film fu distribuito nelle sale cinematografiche dalla P.A.C. il 22 dicembre 1975, a soli quattro mesi di distanza dal precedente \"Mark il poliziotto\", e ottenne un successo analogo al suo predecessore.\nIncassi.\nL'incasso totale del film \u00e8 stato di 1.227.000.000 di lire dell'epoca."}
{"id": "1343648", "revid": "2166030", "url": "https://it.wikipedia.org/wiki?curid=1343648", "title": "Guerra di Candia", "text": "La guerra di Candia, anche nota come quinta guerra turco-veneziana, fu un conflitto combattuto tra la Repubblica di Venezia e i suoi alleati (tra i quali si possono ricordare i cavalieri di Malta, lo Stato della Chiesa, il Granducato di Toscana, con le galee dei cavalieri di Santo Stefano e la Francia) e l'Impero ottomano che ebbe come posta in palio il possesso dell'isola di Creta, il pi\u00f9 grande e pi\u00f9 ricco tra i possedimenti veneziani d'Oltremare.\nLa guerra dur\u00f2 dal 1645 al 1669 e fu combattuta non solo a Creta ma anche sul Mar Egeo. Anche la Dalmazia fu interessata dalle operazioni militari come teatro di guerra secondario.\nAnche se la maggior parte di Creta fu conquistata dagli ottomani nei primi anni di guerra, la piazzaforte di Candia (la moderna Iraklio), la capitale dell'isola, resistette con successo.\nIl suo prolungato assedio costrinse entrambe le parti a concentrarsi sull'invio di rifornimenti alle rispettive forze presenti sull'isola. Per i veneziani in particolare, l'unica speranza di vittoria contro un esercito ottomano ben pi\u00f9 numeroso risiedeva nel costante flusso di rifornimenti che arrivavano nella piazzaforte assediata.\nBen presto la guerra si spost\u00f2 anche sul mare dove si svolsero numerosi scontri navali tra le due marine e i loro alleati. Venezia era aiutata da diversi Stati europei, che, incitati dal papa che aveva rinfocolato un nuovo spirito di crociata, mandarono uomini, navi e rifornimenti \"per difendere la cristianit\u00e0\". Durante tutto il conflitto Venezia mantenne la superiorit\u00e0 sui mari vincendo numerose battaglie navali ma il blocco dello stretto dei Dardanelli fu solo un parziale successo e la Serenissima non riusc\u00ec mai ad impedire completamente il rifornimento delle truppe turche presenti a Creta.\nDal canto loro gli ottomani furono rallentati nel loro sforzo bellico da problemi interni nonch\u00e9 dalle spedizioni militari che organizzarono a nord, in Transilvania, contro l'Impero asburgico.\nIl conflitto strem\u00f2 l'economia di Venezia che si basava in larga parte proprio sui commerci con l'Impero ottomano. Negli anni 60 del 1600, nonostante gli incessanti aiuti che provenivano dalle altre nazioni cristiane, l'esito della guerra apparve chiaro. Gli ottomani erano riusciti a gestire al meglio le proprie forze e sotto il comando della famiglia K\u00f6pr\u00fcl\u00fc, lanciarono una grande spedizione nel 1666 sotto la diretta supervisione del Gran Visir. Questa diede il via all'ultima, e forse pi\u00f9 cruenta, fase dell'assedio di Candia.\nLa capitale cretese, dopo 22 anni d'assedio (fu forse l'assedio pi\u00f9 lungo della storia) si arrese dopo un lungo negoziato che lasci\u00f2 in mano turca l'intera isola.\nCon il trattato di pace Venezia ottenne la possibilit\u00e0 di mantenere qualche fortezza su alcune isole al largo di Creta, nonch\u00e9 delle piccole concessioni territoriali in Dalmazia.\nIl desiderio di rivincita di Venezia porter\u00e0, dopo 15 anni ad una nuova guerra in Grecia che vedr\u00e0 la Serenissima vincitrice. Creta tuttavia era ormai persa per sempre e sarebbe rimasta sotto controllo ottomano fino alla sua riunificazione con la Grecia avvenuta nel 1898.\nCause.\nDopo la conquista di Cipro ad opera dell'impero ottomano durante la quarta guerra tra Venezia e la Sublime Porta (1570-1573), l'isola di Creta era l'ultimo dei grandi possedimenti d'oltremare di Venezia. La sua posizione strategica fece s\u00ec che esso divenne un obiettivo imprescindibile per la futura espansione ottomana, anche perch\u00e9 le sue dimensioni, il suo suolo fertile, nonch\u00e9 il cattivo stato delle sue fortificazioni, la rendevano molto pi\u00f9 appetibile di Malta. Da parte veneziana vi era perci\u00f2 una grande attenzione a non provocare gli Ottomani per non dar loro un pretesto per muovere alla conquista dell'isola. L'osservanza scrupolosa dei termini dell'ultimo trattato con l'Impero ottomano, riusc\u00ec a garantire oltre 60 anni di relazioni pacifiche.\nAll'inizio del XVII secolo per\u00f2 le cose cominciarono a cambiare. La potenza veneziana era notevolmente diminuita e la sua economia, che aveva prosperato grazie al controllo delle rotte delle spezie verso l'Est, cominciava a soffrire pesantemente dell'apertura delle nuove rotte commerciali atlantiche, nonch\u00e9 della perdita di uno dei suoi importanti mercati, quello tedesco, a causa della Guerra dei Trent'anni. Inoltre la Repubblica si era trovata coinvolta in una serie di guerre nel Nord Italia, come quella di Mantova, ed era stata colpita da una epidemia di peste nel biennio 1629-1631.\nLe tensioni tra l'Impero ottomano e la Serenissima Repubblica cominciarono sempre pi\u00f9 a deteriorarsi, come lo testimonia l'episodio del 1638 in cui una flotta veneziana attacc\u00f2 e distrusse una flotta di pirati barbareschi che aveva trovato protezione nel porto ottomano di Valona, bombardando anche la cittadina. Il sultano Murad IV si infuri\u00f2: ordin\u00f2 di giustiziare tutti i veneziani presenti nell'impero e decise di porre un embargo sui commerci con Venezia. poich\u00e9 per\u00f2 gli ottomani erano ancora impegnati in una guerra contro i Persiani, la situazione fu risolta con il pagamento da parte di Venezia di una forte indennit\u00e0.\nUn episodio simile, che ebbe luogo nel 1644, ebbe per\u00f2 un epilogo molto differente: il 28 settembre, alcune galee dei Cavalieri di Malta attaccarono un convoglio in navigazione tra Costantinopoli e Alessandria d'Egitto, con a bordo molti pellegrini in viaggio per la Mecca, tra i quali il \"Kizlar Agha\" (capo degli eunuchi neri) Sunbul Aga, il qadi del Cairo ed il precettore del futuro sultano Maometto IV. Durante il combattimento Sunbul Aga e molti altri pellegrini importanti furono uccisi, mentre 350 uomini e 30 donne furono catturati per essere venduti come schiavi. I Cavalieri li trasportarono su un'imbarcazione che sost\u00f2 poi molti giorni in un piccolo approdo sulla costa meridionale di Creta, dove furono sbarcati alcuni marinai e schiavi. Gli ottomani reagirono con rabbia, e la Porta accus\u00f2 i veneziani di collusione coi Cavalieri anche se i veneziani negarono in maniera veemente.\nPer il partito dei falchi, che in quel momento era il pi\u00f9 influente nella corte ottomana, l'incidente fu visto come un perfetto \"casus belli\" per dichiarare guerra a Venezia. Nonostante un lungo periodo di negoziati, l'ultimo dei quali ebbe luogo nel 1645, e contro il parere del gran Visir Sultanzade Mehmed Pasci\u00e0, la guerra fu dichiarata. Fu rapidamente allestita una spedizione che contava oltre 50.000 uomini e 416 navi sotto il comando del Capitan Pasci\u00e0 Silahdar Yusuf, genero del sultano. L'armata ottomana attravers\u00f2 i Dardanelli il 30 aprile per far rotta verso il porto di Navarino nel Peloponneso, dove sost\u00f2 per tre settimane. La destinazione della flotta non era stata annunciata e gli ottomani, per non impensierire troppo i veneziani, fecero circolare la voce che l'obiettivo fosse Malta.\nIl conflitto.\nLa Sublime Porta radun\u00f2 un'armata di uomini e 400 navi al comando di Sil\u0101\u1e25dar Y\u016bsuf Pasci\u00e0 apparentemente per condurre una spedizione punitiva su Malta, ma, anzich\u00e9 dirigersi sull'isola dei cavalieri, con orrore dei Veneziani, la flotta turca si present\u00f2 nel 1645 davanti al porto della Canea, roccaforte di Creta.\nNon sospettando minacce e avendo a lungo Venezia perseguito una politica di non rafforzamento militare per non rischiare di dare motivo di guerra ai Turchi, le fortificazioni dell'isola erano malridotte e le truppe non erano mobilitate, riducendosi alle sole guarnigioni di stanza.\nLa Canea e Rettimo vennero occupate in soli due mesi, cos\u00ec come la fortezza della Suda, mentre i Turchi procedono alla progressiva occupazione della restante parte dell'isola.\nLa risposta di Venezia guidata dal Doge Francesco Erizzo non tarda ad arrivare e nel 1646 una squadra navale batt\u00e8 i Turchi nei pressi di Negroponte, ma nel 1648 ormai l'intera Creta poteva dirsi in mano turca, ad eccezione della capitale Candia, che sola resisteva, dall'anno precedente, all'assedio turco.\nIl 12 maggio 1649 le 19 navi di Giacomo Riva sconfiggono una squadra di ben 93 navi turche nella Battaglia di Focea, nei pressi di Smirne.\nIl 10 luglio 1651 i Turchi sono nuovamente battuti nelle acque di Paro dalle flotte di Tommaso e Lazzaro Mocenigo.\nIl 15 maggio 1654 gli Ottomani vengono sconfitti durante l'assedio di Perasto.\nAncora scontri navali si hanno ripetutamente nel 1654, nel 1655 e nel 1656, quando, all'apice della guerra di Candia, la flotta di Lazzaro Mocenigo, annientata il 21 giugno quella ottomana, riesce a forzare con una squadra guidata da Lorenzo Marcello lo stretto dei Dardanelli arrivando a minacciare il 26 agosto, sotto una pioggia di fuoco, la stessa Istanbul. Il 26 giugno entrava nello stretto il capitano ottomano Sinan con 28 navi , 60 Galee sottili e 7 galeazze. I veneziani disponevano di 28 navi, 24 galee sottili e 7 galeazze. Durante lo scontro Lorenzo Marcello mentre conduceva l'arrembaggio fu preso da una palla di cannone, perdendo la vita. Il suo luogotenente e consanguineo Giovanni Marcello, continu\u00f2 il combattimento portando alla vittoria i Veneziani. Alla fine della battaglia si contarono le perdite dei Turchi pari a 10.000 morti e da parte veneziana 300 morti. Il bottino di guerra era di 13 galee, 6 navi e 5 Maone. Il resto della flotta affond\u00f2.\nLa flotta ottomana fu praticamente annientata, la sconfitta provoc\u00f2 il panico a Istanbul, addirittura la corte imperiale decise di lasciare il Palazzo Topkap\u0131 per paura di un imminente attacco veneziano.\nNel 1657 \u00e8 la volta per Chio di assistere ad una vittoria della Serenissima, ma la lotta si fa comunque sempre pi\u00f9 impari tra la repubblica marinara e le immense risorse dell'impero orientale. Tra il 17 e il 19 luglio Venezia \u00e8 battuta sul mare in uno scontro in cui lo stesso ammiraglio Lazzaro Mocenigo perde la vita.\nLa firma, il 7 novembre 1659, del Trattato dei Pirenei per la pace tra Francia e Spagna, fornisce a Venezia la possibilit\u00e0 di ricevere nuovi aiuti dall'Occidente. Nel 1661 la flotta di Venezia vince nelle acque di Milo e per l'Impero Ottomano si fa oramai sempre pi\u00f9 prioritario porre fine a quell'estenuante conflitto.\nNell'agosto del 1664, con la firma della Pace di Vasv\u00e1r, i Turchi disimpegnano ulteriori forze da gettare nella mischia del conflitto con Venezia.\nNel 1666 fallisce una spedizione per tentare di riconquistare La Canea e nel 1667 il Gran Visir in persona giunge a Candia per condurre le operazioni militari di un assedio che dura oramai ininterrottamente da 19 anni.\nNella citt\u00e0 assediata accorrono ormai contingenti di volontari da tutt'Europa per concorrere alla difesa di quello che ai loro occhi \u00e8 l'ultimo lembo della Cristianit\u00e0 in Oriente, e tra questi Ghiron Francesco Villa, che inizialmente ottiene qualche successo prima di essere richiamato in Italia. Le ultime imprese armate le tenter\u00e0 Vincenzo Rospigliosi, nipote di papa Clemente IX, con i cavalieri di Malta, la flotta napoletana prima e quella francese poi, desistendo poi ad ogni tentativo. La citt\u00e0 \u00e8 per\u00f2 allo stremo, completamente distrutta e spopolata, resiste ad un continuo stillicidio di bombardamenti, attacchi, contrattacchi ed esplosioni di mine. Il 5 settembre 1669 Candia firma la resa e i suoi difensori ottengono l'onore delle armi. I turchi alla fine della guerra avevano perso 130.000 soldati e 3/4 del budget imperiale.\nLa pace.\nIl trattato di pace tra Venezia e La Sublime Porta \u00e8 firmato due anni dopo la perdita di Candia, nel 1671, sancendo per i Veneziani la definitiva perdita di Creta, loro pi\u00f9 antica, grande e prospera colonia, nella quale viene loro concesso di conservare le sole isole-fortezza di Gambusa, della Suda e di Spinalonga, a protezione dei porti naturali nei quali le navi veneziane possono trovare rifugio lungo le rotte per l'Oriente. Inoltre, fu concesso alla Serenissima di conservare l'isola di Zante dietro il pagamento di un indennizzo di circa 1500 ducati l'anno.\nLa pace fiss\u00f2 la frontiera veneto-turca in una fascia adriatica pressappoco comprendente il territorio dal canale della Morlacca a Vrana, Sebenico, Tra\u00f9 e Almissa.\nSolo i domini veneziani in Dalmazia risultarono ampliati alla fine della guerra (\"Acquisto Vecchio\"), ben magra compensazione per la perdita dell'impero coloniale."}
{"id": "1343650", "revid": "767487", "url": "https://it.wikipedia.org/wiki?curid=1343650", "title": "Mark colpisce ancora", "text": "Mark colpisce ancora \u00e8 un film italiano del 1976 diretto da Stelvio Massi.\nTrama.\nL'agente Mark Patti deve inserirsi in una banda di terroristi attiva fra Roma, Milano e Vienna, con l'obiettivo di svelare la presenza di appoggi esterni alla banda collocati molto in alto nella sfera del potere.\nLuoghi delle riprese.\nIl film \u00e8 stato girato a Roma, Milano, Corsico e Vienna.\nProduzione.\n\u00c8 il terzo film del filone \"poliziottesco\" interpretato da Franco Gasparri.\nIn realt\u00e0, per\u00f2, questa terza pellicola non \u00e8 riconducibile alla saga di Mark Terzi: Gasparri infatti stavolta non interpreta un commissario bens\u00ec un semplice agente, il cui cognome \u00e8 Patti. Il personaggio \u00e8 differente da Terzi anche per i riccioli ed una marcata accentazione romanesca. In realt\u00e0 il film avrebbe dovuto avere un altro titolo (cos\u00ec come il protagonista avrebbe dovuto avere un altro nome), ma alla fine fu scelto \"Mark colpisce ancora\" per sfruttare il successo di \"Mark il poliziotto\" e \"Mark il poliziotto spara per primo\", che avevano riscosso molto successo nell'annata precedente.\nDistribuzione.\nIl film fu distribuito nelle sale cinematografiche italiane dalla P.A.C. il 20 ottobre del 1976.\nAccoglienza.\nIl film ebbe un buon riscontro di pubblico, incassando 657.027.130 lire dell'epoca, anche se non arriv\u00f2 ai livelli delle due pellicole precedenti, aventi come protagonista il personaggio del commissario Mark Terzi, che avevano incassato entrambe pi\u00f9 del doppio.\nDoppiaggio.\nDoppiaggio eseguito presso gli studi C.D.S. con la collaborazione della C.D.\nIl protagonista Franco Gasparri, come nei due film precedenti, \u00e8 doppiato da Michele Gammino che per\u00f2, per differenziare il personaggio di Mark Patti rispetto a Mark Terzi, recita qui con una marcata inflessione romanesca."}
{"id": "1343652", "revid": "287204", "url": "https://it.wikipedia.org/wiki?curid=1343652", "title": "Ne\u0161tin", "text": "Ne\u0161tin (Serbo: \u041d\u0435\u0448\u0442\u0438\u043d) \u00e8 un villaggio della Serbia situato nella municipalit\u00e0 di Ba\u010dka Palanka, nel Distretto della Ba\u010dka Meridionale, nella provincia autonoma di Voivodina. La popolazione totale \u00e8 di 900 abitanti (\"censimento del 2002\"), e la maggioranza della popolazione \u00e8 di etnia serba."}
{"id": "1343653", "revid": "84604", "url": "https://it.wikipedia.org/wiki?curid=1343653", "title": "Pirrotina", "text": ""}
{"id": "1343654", "revid": "1745361", "url": "https://it.wikipedia.org/wiki?curid=1343654", "title": "Al.C", "text": "Al.C \u00e8 il singolo di debutto dei Delta V. Viene pubblicato nel gennaio 1998 e ottiene un discreto successo radiofonico. Non viene prodotto un videoclip di accompagnamento alla canzone, forse in previsione del lancio poco tempo dopo di Il mondo visto dallo spazio, singolo di lancio dell'album Spazio."}
{"id": "1343655", "revid": "767487", "url": "https://it.wikipedia.org/wiki?curid=1343655", "title": "...a tutte le auto della polizia...", "text": "...a tutte le auto della polizia... \u00e8 un film del 1975 diretto da Mario Caiano.\nTrama.\nFiorella Icardi, una ragazzina di 16 anni della Roma bene, sparisce ed il padre, chirurgo e proprietario di una clinica privata, professor Icardi, ne denunzia la scomparsa al capo della squadra mobile Carraro, il quale affida le indagini al commissario Solmi. Il funzionario, affiancato dalla collega Nunziante, dopo qualche giorno rinviene il cadavere della ragazza, uccisa con un colpo di pistola alla nuca ed affondata, legata al suo motorino, in un lago e l'autopsia rivela una gravidanza di tre mesi.\nLa posizione del professore, legato da amicizie influenti a livello politico, limita le possibilit\u00e0 di azione della polizia, ma Solmi, grazie alla testimonianza di Enrico Tummoli, un guardone, titolare di una trattoria in zona laghi che aveva pi\u00f9 volte notato la ragazza appartarsi sull'argine del lago, e di Carla, una compagna di scuola di Fiorella, riesce a risalire ad una villa, gestita da Franz Pagano, dove le giovani ragazze si prostituiscono con clienti importanti e facoltosi ed al \"dottor doberman\", un ginecologo che pratica aborti clandestini alle ragazze del giro.\nI tre testimoni, nonostante la loro reticenza, vengono uccisi ma Solmi, non credendo all'ipotesi dell'omicidio compiuto da Tummoli, trovato impiccato nella sua trattoria, prosegue le indagini che lo porteranno al professor Giacometti, amico e socio in affari di Icardi, il quale, dopo avere iniziato una relazione con Fiorella, rimasta incinta e rifiutandosi di abortire, l'aveva uccisa per evitare di compromettere la sua posizione professionale e privata.\nProduzione.\nCome consuetudine diffusa in parecchi film poliziotteschi dell'epoca, alcune scene venivano ri-utilizzate in pi\u00f9 film. In questo caso la sequenza della ricerca delle unit\u00e0 cinofile \u00e8 la stessa gi\u00e0 vista in \"La polizia chiede aiuto\" del 1974. Sempre in tema di riutilizzo, i nomi dei funzionari di Polizia Carraro, Solmi e Nunziante (rispettivamente interpretati da Enrico Maria Salerno, Antonio Sab\u00e0to e Luciana Paluzzi), come pure i rispettivi gradi, sono identici a quelli usati dai medesimi sceneggiatori/soggettisti Massimo Felisatti e Fabio Pittorru nell'antecedente serie Rai \"Qui squadra mobile\", trasmessa nel 1973. Anche il \"background\" umano di Fernando Solmi nel film, descritto con pochi semplici accenni nei dialoghi secondari, coincide largamente con quello del personaggio omonimo nella miniserie: ambedue sono infatti padri \"single\" di un bambino, rimasti vedovi a causa di un incidente stradale.\nGran parte delle scene, in particolare l'uccisione della ragazza e l'inseguimento finale, sono state girate presso il lago Albano, in provincia di Roma nell'area dei Castelli Romani.\nDistribuzione.\n\"...a tutte le auto della polizia...\" venne distribuito nel circuito cinematografico italiano il 28 agosto del 1975."}
{"id": "1343656", "revid": "124893452", "url": "https://it.wikipedia.org/wiki?curid=1343656", "title": "4\u00aa Brigata telecomunicazioni e difesa aerea", "text": "La 4\u00aa Brigata telecomunicazioni e sistemi per la difesa aerea e l\u2019assistenza al volo (fino al 15 dicembre 2014 denominata 4\u00ba Reparto tecnico manutentivo), \u00e8 una brigata dell'Aeronautica Militare per il settore manutentivo.\nStoria.\n\u00c8 stata costituita il 31 dicembre 2006 come 4\u00ba Reparto tecnico manutentivo, con sede nel centro Generale \"Aristide de Vincenti\" di Borgo Piave (frazione di Latina) per riunire in un unico ente i settori manutentivi Radar, TLC e degli altri sistemi di comando e controllo impiegati nel settore della difesa aerea e dell'assistenza al volo. Posto alle dipendenze del Comando logistico dell'Aeronautica Militare, \u00e8 divenuto operativo dal febbraio 2007.\nIl Reparto nasce per riconfigurazione dei seguenti reparti:\nIl 19 febbraio 2015 viene riconfigurata come 4\u00aa Brigata telecomunicazioni e sistemi per la difesa aerea e l\u2019assistenza al volo (decreto capo S.M. 15 dicembre 2014). Alle dipendenze della brigata vengono poste le Squadriglie Radar Remote.\nCompiti.\nLa missione del Reparto consiste nel \u00abprovvedere alla manutenzione fino al 3\u00ba livello tecnico degli impianti e delle apparecchiature per le telecomunicazioni terra-terra, terra-bordo-terra e satellitari, le radioassistenze e la meteorologia della Forza armata, i sistemi multifonici e di registrazione, degli impianti e delle apparecchiature per la telefonia, delle reti di supporto ai sistemi informativi ed ai sistemi di automazione della messaggistica, degli impianti radar e dei relativi sistemi automatizzati e di integrazione, dei sistemi di comando e controllo impiegati nel settore della difesa aerea e dell'assistenza al volo\u00bb."}
{"id": "1343657", "revid": "110157", "url": "https://it.wikipedia.org/wiki?curid=1343657", "title": "Nova Gajdobra", "text": "Nova Gajdobra (Serbo: \u041d\u043e\u0432\u0430 \u0413\u0430\u0458\u0434\u043e\u0431\u0440\u0430) \u00e8 un villaggio della Serbia situato nella municipalit\u00e0 di Ba\u010dka Palanka, nel Distretto della Ba\u010dka Meridionale, nella provincia autonoma di Voivodina. La popolazione totale \u00e8 di 1.409 abitanti (\"censimento del 2002\"), e la maggioranza della popolazione \u00e8 di etnia serba."}
{"id": "1343664", "revid": "767487", "url": "https://it.wikipedia.org/wiki?curid=1343664", "title": "I contrabbandieri di Santa Lucia", "text": "I contrabbandieri di Santa Lucia \u00e8 un film del 1979 diretto da Alfonso Brescia, Interpretato da Mario Merola e Antonio Sab\u00e0to.\nTrama.\nIn seguito ad un colpo di Stato in Iran, un grande quantitativo di droga viene acquistato dai capi delle cinque famiglie mafiose di New York che, per l'occasione, hanno stretto alleanza.\nIl capo dell'FBI invia quindi a Napoli il capitano Ivano Radevic per indagare. Radevic, convinto che i contrabbandieri napoletani dal commercio delle sigarette ricavano a malapena il necessario per sopravvivere, ottiene l'alleanza di Don Francesco Autiero, un boss di quartiere. Questi, con molta ingenuit\u00e0, presenta il poliziotto a Michele Vizzini, un boss che fa da intermediario nel traffico di droga tra Oriente ed Occidente all'insaputa di Autiero.\nUn giorno per\u00f2 una bambina figlia di un contrabbandiere di sigarette, mangia per errore uno dei confetti imbottiti di droga e rivela cos\u00ec a Don Autiero i traffici di Vizzini: a questo punto l'uomo parte per New York deciso a chiudere i conti una volta per tutte.\nProduzione.\nIl film, il primo in cui Mario Merola recita con la sua voce, ricicla alcune sequenze dal precedente \"Afyon - Oppio\", prodotto sempre dalla P.A.C e ne comprende altre dello spot cinematografico ufficiale della Fiat 127.\nDistribuzione.\nDistribuito nei cinema italiani il 25 agosto 1979, \"I contrabbandieri di Santa Lucia\" ha incassato complessivamente 342.000.000 di lire dell'epoca."}
{"id": "1343665", "revid": "1745361", "url": "https://it.wikipedia.org/wiki?curid=1343665", "title": "Il mondo visto dallo spazio", "text": "Il mondo visto dallo spazio \u00e8 una canzone dei Delta V, uscita come secondo singolo tratto dall'album \"Spazio\". \nNasce su un campione tratto dal film \"Heat - La sfida\" con Robert De Niro e Al Pacino. \nIl videoclip, diretto da Ago Panini, \u00e8 ambientato in un supermercato che, grazie al bianco e nero e a particolari scelte di fotografia, assomiglia a un'astronave, li fa conoscere al grande pubblico grazie al passaggio nelle tv musicali. La foto di copertina dell'album \u00e8 tratta da questo video."}
{"id": "1343666", "revid": "20090", "url": "https://it.wikipedia.org/wiki?curid=1343666", "title": "Sher Bahadur Thapa", "text": ""}
{"id": "1343668", "revid": "247222", "url": "https://it.wikipedia.org/wiki?curid=1343668", "title": "Alphataurus (album)", "text": "Alphataurus \u00e8 il primo album in studio del gruppo musicale italiano Alphataurus, pubblicato nel 1973 dalla Magma.\nIl disco.\nUnica pubblicazione a figurare la formazione originale, l'album \u00e8 costituito da cinque brani, di cui tre sono caratterizzata da una durata insolitamente lunga (come nella maggioranza degli album progressive).\n\u00c8 invece stato ripubblicato, con la copertina apribile in tre parti come l'originale, in un'edizione limitata di 1000 copie in Corea, e con una copertina differente, non apribile, in Giappone.\n\u00c8 stato ristampato in Italia nel 2009 dalla AMS/BTF con copertina originale apribile in tre parti.\nSi tratta di uno dei Long Playing selezionati per la guida \"I 100 migliori dischi del Progressive italiano\", pubblicata nel 2014, del critico Mox Cristadoro.\nTracce.\nTesti di Funky, musiche di Pietro Pellegrini"}
{"id": "1343671", "revid": "125874115", "url": "https://it.wikipedia.org/wiki?curid=1343671", "title": "Ferrovia Napoli-Nola-Baiano", "text": "La linea Napoli-Nola-Baiano \u00e8 una ferrovia della rete Circumvesuviana, gestita dall'Ente Autonomo Volturno nel contesto del servizio ferroviario metropolitano di Napoli.\nLa linea collega Napoli al suo hinterland nord-orientale, fino a Baiano in provincia di Avellino, inoltre dalle rispettive stazioni di Pomigliano d'Arco, Botteghelle e Volla si diramano le linee per Acerra e San Giorgio a Cremano.\nStoria.\nLa ferrovia fu concessa nel 1880 all'ingegner Giovanni Frontini, il quale cedette successivamente la concessione alla societ\u00e0 belga Chemin de Fer de Naples-Nola-Bajano et Extensions, costituita a Bruxelles nel 1883, e la linea ferroviaria fu inaugurata nel 1884, a binario unico, scartamento ridotto e trazione a vapore tra Napoli e Nola: l'anno successivo la linea venne terminata, con l'arrivo definitivo a Baiano.\nCon scritture private del 18 e 28 dicembre 1936 la societ\u00e0 belga, nel frattanto andata in liquidazione, cedette la concessione della linea alla Strade Ferrate Secondarie Meridionali (SFSM), concessionaria delle linee Napoli-Ottaviano-Sarno e Napoli-Pompei-Poggiomarino e Torre Annunziata-Castellammare di Stabia con effetto dal 16 maggio 1937. Con l'acquisto da parte della SFSM si provvide ad ammodernare la linea: ci\u00f2 comport\u00f2 l'abbandono dell'antico tracciato tra Porta Capuana e Poggioreale, che consent\u00ec l'abolizione di ben 14 passaggi a livello e l'attestamento del capolinea presso la stazione di Napoli Porta Nolana, gi\u00e0 terminale delle linee per Sarno, Poggiomarino e Castellammare di Stabia. Venne quindi sostituito l'armamento, elettrificata la linea e integrato il vecchio materiale rotabile con quello moderno gi\u00e0 in servizio sulle altre linee della SFSM..\nA partire dagli anni settanta, grazie alla notevole crescita demografica dell'hinterland napoletano, la linea ha assunto la funzione di trasporto suburbano di massa.\nInterventi di potenziamento.\nNel 1992 viene attivato il raddoppio del binario fra Casalnuovo e Pomigliano d'Arco; la nuova sede, i cui lavori erano iniziati nel 1977, \u00e8 realizzata in viadotto, a fianco della vecchia linea a binario unico, eccetto una breve variante di tracciato su cui vengono realizzate le nuove stazioni La Pigna, Talona, Parco Piemonte e Pratola Ponte.\nIl 23 marzo 1998 viene attivato un ulteriore tratto di linea raddoppiata, da Pomigliano d'Arco a Scisciano, realizzando una lunga variante in viadotto comprendente le nuove stazioni di Pomigliano d'Arco, Castelcisterna, Brusciano, De Ruggiero, Via Vittorio Veneto, Marigliano e San Vitaliano.\nNel 2003 viene attivata ed aperta al servizio viaggiatori la nuova tratta Napoli - Volla - Casalnuovo, che comprende le nuove stazioni di Centro Direzionale, Poggioreale e Botteghelle. L'anno successivo il tracciato tra Napoli e Poggioreale, ancora a binario singolo, viene raddoppiato in contemporanea con l'attivazione della Ferrovia Botteghelle-San Giorgio a Cremano.\nTraffico.\nLa linea \u00e8 servita da treni Napoli\u2013Baiano che fermano in tutte le stazioni, con frequenza semioraria."}
{"id": "1343672", "revid": "1573940", "url": "https://it.wikipedia.org/wiki?curid=1343672", "title": "Innocent Venus", "text": " \u00e8 un anime di fantascienza del 2006 composto da 12 episodi che narra le avventure di un gruppo di ribelli in un futuro post apocalittico.\nTrama.\nNel 2010 una serie di giganteschi uragani devasta la Terra e mette in ginocchio la popolazione mondiale. Crollato l'ordine preesistente degli Stati, in Giappone il potere viene assunto con le armi dalla cosiddetta casta dei Logos, che sottomette il resto degli abitanti delle zone in cui ancora \u00e8 possibile sopravvivere, chiamati Revenus. Attraverso l'uso di armi biotecnologiche i Logos mantengono il potere con la violenza. I Phantoms sono una squadra d'\u00e9lite che guida con particolari armamenti (gli esoscheletri \"light\" e \"heavy warriors\") questa schiacciante oppressione.\nAnni dopo, nel 2035, Jo Katsuragi e Jin Tsurasawa disertano dai Phantoms portando con s\u00e9 Sana Noto, una ragazzina impaurita, su cui i Logos avrebbero presto iniziato a sperimentare un qualche tipo di biotecnologia per creare esseri umani in grado di pilotare i robot sorpassando gli attuali limiti fisici.\nI due, malgrado le loro intenzioni di proteggere Sana, il cui nome in codice \u00e8 Venus, si uniscono alla ribellione contro i Logos finch\u00e9 un fatto inaspettato li divide e i loro obiettivi cambiano radicalmente.\nPersonaggi.\nProtagonisti.\nJo.\nRagazzo molto silenzioso ed introverso, \u00e8 molto abile a combattere, e lo dimostra controllando un Gladiator durante l'attacco alla casa e uccidendo i soldati alla stazione. Sembra sapere qualcosa sul passato di Gora. Sana ha molta paura di lui, e quando lo vede si nasconde subito dietro Jin. Del suo passato non si sa molto, se non il fatto che \u00e8 cresciuto tra i Levinas e che \u00e8 entrato molto giovane a far parte dei Phantom. Nel periodo in cui faceva parte della squadra i suoi compagni erano terrorizzati da lui, poich\u00e9 era unanimemente riconosciuto come il Phantom pi\u00f9 pericoloso e letale di tutti, capace di uccidere a sangue freddo, e pertanto tenevano le distanze. Durante l'addestramento conobbe Jin, avvicinandosi a lui quando si rese conto che era l'unico a non provare paura nei suoi confronti. Ad un certo punto, in virt\u00f9 della sua abilit\u00e0, venne reclutato assieme a Jin nella unit\u00e0 d'Elite sotto il comandante Vikuro, e quando, qualche tempo dopo, venne affidato loro l'incarico di recuperare Venus, segu\u00ec Jin nella sua ribellione contro i Phantom. A differenza di quanto possa apparire, Jo \u00e8 una persona molto sensibile, e lo prova il fatto che ogni volta che sale su di un Gladiator piange, poich\u00e9 riesce a percepire le emozioni delle coscienze impiantate in quelle macchine\nJin.\nRagazzo gentile e premuroso, si prende cura lui di Sana. \u00c8 lui che l'ha salvata e medicata. Apparteneva ai Phantom, ma li ha traditi e ha preso Sana insieme a Jo. Figlio di un influente senatore della classe dei Logos coinvolto nel Progetto Vulcan, quando vide il suo mondo e il prestigio di famiglia crollare dopo l'assassinio del padre giur\u00f2 di riprendersi tutto ci\u00f2 che gli era stato tolto; per questo motimo entr\u00f2 a far parte dei Phantom, che riteneva la via pi\u00f9 facile per poter tornare a rivestire un giorno una posizione di potere. Nel mentre, per\u00f2, era ossessionato anche dalle ricerche sui Gladiator in cui era coinvolto il padre, e sognava di scoprire fino a che punto potesse arrivare la tecnologia inerente a questa innovative macchine da guerra. Conobbe Jo durante un corso di addestramento, e quando lo vide cap\u00ec subito che lui era il prototipo di soldato che gli serviva per soddisfare la sua curiosit\u00e0: forte, infallibile, e all'apparenza senza emozioni. Per questo gli divent\u00f2 amico, e assieme a lui organizz\u00f2 il rapimento di Sana, cercando tra le altre cose di far crescere un legame tra Jo e la bambina cosicch\u00e9 l'amico ottenesse l'unica cosa che gli mancava per essere il soldato perfetto: uno scopo.\nSana.\nBambina misteriosa che \u00e8 stata salvata da Jo e Jin. Viene chiamata \"Venus\" dai Phantom. \u00c8 paurosa e non sopporta molto Gora, che la chiama di continuo \"Principessa\". Negli episodi finali si viene a scoprire che \u00e8 stata concepita in vitro tramite clonazione, e faceva parte di un gruppo di sette bambini creati al fine di poter impiantare i loro neuroni, e quindi la loro coscienza, nei Gladiator, cos\u00ec da creare una maggiore simbiosi tra pilota e veicolo. Sana per\u00f2 aveva qualcosa di speciale, e a prova di ci\u00f2 durante il periodo delle sperimentazioni era solita trascorrere molto pi\u00f9 tempo, pi\u00f9 che nel laboratorio con gli altri bambini, con il capo del progetto, che credeva essere il suo vero padre. In seguito, non si sa bene come, dopo la morte improvvisa del genitore venne imbarcata su di un aereo per essere condotta fuori dalla zona di competenza dei Logos, e i Phantom inviarono una squadra per recuperarla. Della squadra facevano parte Jin e Jo, che nel bel mezzo dell'operazione uccisero il terzo uomo e portarono via la bambina con s\u00e9. Durante la fuga l'aereo venne colpito e un detrito minacci\u00f2 di colpire Sana, che per\u00f2 venne salvata da uno dei due ragazzi (credeva fosse stato Jin, alla fine per\u00f2 scoprir\u00e0 che era stato Jo).\nGora.\nRagazzino che viaggia con Jo e Jin. \u00c8 un vigliacco e un bugiardo, e si diverte molto a spaventare o a far arrabbiare Sana. \u00c8 un pirata.\nPhantoms.\nLenny Vikuro.\nVice-comandante delle forze Phantoms. Sembra intelligente e decisa.\nSteve.\n\u00c8 l'uomo calvo con una cicatrice sulla testa. Sembra molto pi\u00f9 razionale dei suoi compagni.\nPirati.\nChiamati anche Wakou, Rapiscono Jin e Sana. Toraji, il loro capo sembra gentile, e capisce subito che Jin faceva parte dei Phantom. Gora \u00e8 uno di loro.\nToraji.\nCapo dei pirati, ha un grande intuito e capisce subito che Jo e Jin erano Phantom e che Sana ha un ruolo di qualche grande importanza. Nonostante ci\u00f2 confonde spesso Hee-Jin con un'altra ragazza, Ouji. La sua figura, sia per l'aspetto che per il carattere, ricorda un po' Jack Sparrow.\nHee-Jin.\nMuscolosissima ragazza di colore, si dimostra molto gentile con Sana."}
{"id": "1343673", "revid": "767487", "url": "https://it.wikipedia.org/wiki?curid=1343673", "title": "Jesse Dangerously", "text": "Si tratta di un attivo esponente della \"Canadian East Coast\" attraverso le pubblicazioni dei suoi album solisti ma anche grazie alle molte collaborazioni, partecipazioni radiofoniche, interventi settimanali sulla carta stampata e produzioni musicali per altri rapper.\nCareer.\nDangerously, che ha dichiarato il proprio amore per l'hip hop del periodo tra il 1988 ed il 1994, ha avuto come artisti influenti alla carriera dei mostri sacri come Public Enemy, Das EFX, il primo LL Cool J e Fresh Prince, tra gli altri. Diversi critici ed amanti di questo genere, lo definiscono esponente del nerdcore hip hop.\nL'avvio definitivo della sua carriera \u00e8 avvenuto alla fine degli anni 1990 con l'album \"Break\", Dangerously ha poi pubblicato successivamente tre dischi, tra cui il pi\u00f9 recente \"Inter Alia\" (2005) ha consentito al rapper canadese il premio come \"Urban/Hip Hop Artist of the Year\" 2005 per l'associazione degli industriali musicali nella Nova Scotia. Ha poi ottenuto la nomina come \"Best Local MC\" (davanti a Buck 65 e Classified) per il settimanale \"The Coast\" nei suoi sondaggi come migliori musicisti del 2006, e di nuovo nel 2007.\nQuando non \u00e8 impegnato musicalmente, Dangerously partecipa a \"The Pavement\", uno show settimanale sull'hip hop su CKDU 88.1 FM, oltre a scrivere per le colonne del \"Daily News\" di Halifax ."}
{"id": "1343674", "revid": "767487", "url": "https://it.wikipedia.org/wiki?curid=1343674", "title": "Napoli si ribella", "text": "Napoli si ribella \u00e8 un film del 1977 diretto da Michele Massimo Tarantini.\nTrama.\nIl commissario di polizia Dario Mauri, dai metodi duri e spesso contestati, trasferito da Milano a Napoli, si trova ad indagare su un furto avvenuto in una banca relativo ad alcune cassette di sicurezza. Coadiuvato nelle indagini dal maresciallo Nicola Capece, inizialmente il caso sembra essere una banale questione di gioielli; in realt\u00e0 il commissario si trova ad affrontare un potente boss della camorra, Domenico Laurenzi, difeso costantemente con successo dall'avvocato Cerullo.\nSolo dopo il succedersi di diversi omicidi e dopo avere rischiato la vita, Dario e Nicola scoprono che Laurenzi \u00e8 stato tradito dal suo dipendente Bonino e dal suo uomo Pasquale Donnaregina detto \"Core 'e cane\" che gli hanno sottratto una grossa quantit\u00e0 di droga e lo hanno messo nell'impossibilit\u00e0 di far fronte a impegni presi con delinquenti di rilievo internazionale.\nProduzione.\nIl film \u00e8 stato girato tra Napoli e Roma. La villa vicino alla ferrovia dove Dario Mauri si incontra con l'avvocato Cerullo si trova a Bagnoli.\nColonna sonora.\nLa colonna sonora del film \u00e8 stata composta da Franco Campanino e pubblicata su LP nel 1977 dalla Cinevox con il titolo \"Napoli si ribella (Colonna sonora originale del film)\", in cui \u00e8 eseguita dalla Panama Red Orchestra, gi\u00e0 esecutrice delle colonne sonore dei film \"Fango bollente\" e \"Lettomania\", anch'esse composte da Campanino. La colonna sonora del film \u00e8 stata infine ristampata una sola volta, nel 2010, dall'etichetta discografica Digitmovies in formato CD, con l'aggiunta di quattro tracce extra."}
{"id": "1343679", "revid": "245040", "url": "https://it.wikipedia.org/wiki?curid=1343679", "title": "Marco Dan\u00e9", "text": "Biografia.\nSi \u00e8 prima diplomato maestro specializzandosi sul campo nel rapporto con gli alunni con handicap mentale e in particolare nell'autismo, laureandosi poi in lettere moderne. A vent'anni si \u00e8 trasferito a Roma, dove ha iniziato la sua carriera televisiva. Sposato, due figli, ha alternato il lavoro televisivo e artistico con l'impegno nel sociale dirigendo un Istituto Pubblico di Assistenza e Beneficenza del Lazio il cui fine \u00e8 l'assistenza a famiglie e minori in difficolt\u00e0.\nIl fratello Roberto Dan\u00e9 era un produttore discografico.\nAnni sessanta.\nDan\u00e9 ha debuttato nel 1963 come attore presso il Piccolo Teatro Citt\u00e0 della Spezia con \"La mandragola\" di Niccol\u00f2 Machiavelli e \"Sogno di una notte di mezza estate\" di William Shakespeare.\nPrima di trasferirsi a Roma \u00e8 stato chiamato dalla Scuola Editrice di Brescia come docente nei corsi di formazione per insegnanti di scuola elementare. A Firenze, sempre come docente, ha partecipato ai corsi del CEMEA (Centri d'esercitazione ai metodi dell'Educazione attiva) dirigendo anche soggiorni estivi per adolescenti. \nNel 1969 \u00e8 stato chiamato, dopo un provino, dal Programma nazionale della Rai come conduttore e coautore della trasmissione per bambini \"Il paese di Giocagi\u00f2\", i cui autori principali erano Gianni Rodari e Marcello Argilli. \nAnni settanta.\nDal 1973 al 1979 \u00e8 stato autore e conduttore, sui due canali Rai, di molte edizioni di \"Telescuola\". Dal 1979 al 1981 ha condotto su Rai 2 il telegiornale per ragazzi \"Trentaminutigiovani\", lo stesso che ha visto iniziare la carriera televisiva di Alessandro Cecchi Paone.\nAnni ottanta.\nDal 1982 al 1986 \u00e8 stato coautore e conduttore, sempre sulla seconda rete RAI, della trasmissione per giovani \"Tandem\", insieme a Enza Samp\u00f2, Fabrizio Frizzi, Claudio Sorrentino, Roberta Manfredi, sempre per la regia di Salvatore Baldazzi. Nel contenitore pomeridiano del programma, tra gli altri giochi e interventi, Dan\u00e9 ha svolto il ruolo di giudice per il gioco \"Paroliamo\", che condurr\u00e0 anche in proprio, oltre \"Tandem\", fino al 1989, confluendo in \"Mente fresca\", con ospite fisso Roberto Vacca e la sua rubrica \"Parole per l'avvenire\". Tutti i quiz televisivi condotti in questi anni riscuoteranno successo, grazie anche alle rispettive versioni commerciali in giochi da tavolo.\nNel 1983 Dan\u00e9 ha vinto il \"Microfono d'Argento\", premio assegnato dal pubblico televisivo e il Premio Chianciano della critica televisiva.\nAnni novanta.\nDal 1990 si dedica prevalentemente all'attivit\u00e0 di autore per la TV. Dal 1990 al 1995 ha curato vari giochi televisivi, tra cui una versione facilitata di \"Paroliamo\", all'interno di \"Non \u00e8 la Rai\" su Canale 5, per la regia di Gianni Boncompagni.\nNel 1997 e 1998 \u00e8 stato tra gli autori di \"Domenica in\", condotto da Fabrizio Frizzi. Nel 2000 ha collaborato alla trasmissione di Canale 5 \"Superbowl\" condotta da Fiorello.\nAnni duemila.\nNel 2000 ha inventato \"Syncro\" un gioco didattico edito dalla Garzanti che ha venduto circa 25 000 copie. Il gioco riguardava sinonimi e contrari e campi semantici (famiglie di parole).\nNel 2001 \u00e8 stato coautore di \"Kilimangiaro\", condotto da Licia Col\u00f2. Dal 2001 al 2003 \u00e8 autore del canale satellitare \"RaiSat Album\" con il quale ha ripercorso la storia della televisione italiana. Nel 2003 \u00e8 diventato Direttore generale dell'istituto per minori della \"Sacra Famiglia\" di Roma, incarico tenuto sino al 2011.\nDal 2004 \u00e8 giurato in varie edizioni del Festival Internazionale del Cinema Naturalistico e Ambientale nato a Teramo nel 1998. Nel 2010 ha collaborato per i libri del Corriere della Sera alla pubblicazione \"Brain Trainer\". Venti puntate con dispensa e DVD per capire meglio il funzionamento del cervello umano. Dan\u00e9 era il protagonista di una fiction e interpretava se stesso che spiegava a un gruppo di persone come usare al meglio la propria mente.\nHa preparato e portato in scena uno spettacolo dal titolo \"Parole ed emozioni\", incentrato sulle pi\u00f9 famose poesie dell'Ottocento e del Novecento. L'ultima parte dello spettacolo \u00e8 intitolata \"Quando la canzone diventa poesia\", ed \u00e8 dedicata a celebri autori di canzoni come Fabrizio De Andr\u00e9, Giorgio Gaber, Leo Chiosso.\nNel 2021 ha pubblicato un libro dedicato ai bambini delle scuole elementari intitolato \u201c30 Filastrocche\u201d con le illustrazioni di Dalisca."}
{"id": "1343682", "revid": "110157", "url": "https://it.wikipedia.org/wiki?curid=1343682", "title": "Durbuy", "text": "Durbuy (in vallone \"Derbu\") \u00e8 un comune belga di 10.633 abitanti, situato nella provincia vallona del Lussemburgo. La \"pi\u00f9 piccola citt\u00e0 del mondo\" sulla riva dell'Ourthe, ai piedi della parete granitica de La Falize, gli edifici del XVII secolo e le stradine che conservano le caratteristiche medievali. \nOgni due domeniche, Durbuy propone la \"Promenade Gourmande Vieille Ville\": due ore di scoperta guidata (tre lingue) del centro storico con appetitose soste per gustare i prodotti tipici della citt\u00e0."}
{"id": "1343686", "revid": "767487", "url": "https://it.wikipedia.org/wiki?curid=1343686", "title": "Napoli... la camorra sfida, la citt\u00e0 risponde", "text": "Napoli... la camorra sfida, la citt\u00e0 risponde \u00e8 un film del 1979 diretto da Alfonso Brescia.\nTrama.\nNapoli. La compagnia assicurativa \"La Proteggici\", diretta dal boss Alberto Rampone, si serve di una banda di camorristi capeggiati dal siciliano Vito Santoro per minacciare commercianti e liberi professionisti della citt\u00e0 al fine di convincerli a sottoscrivere polizze. Un giorno i malviventi si recano al cantiere di Francesco Gargiulo, un ex scaricatore di porto diventato proprietario del cantiere navale grazie ai suoi immensi sacrifici, il quale oppone un secco rifiuto alle loro richieste. Durante la festa di fidanzamento del figlio Marco, il cantiere viene dato alle fiamme. L'incendio \u00e8 di matrice dolosa e Francesco sospetta subito di Santoro e dei suoi, ma rivela agli inquirenti di non aver ricevuto telefonate strane o minacce nei giorni precedenti. Poco dopo, gli uomini della \"Proteggici\" passano nuovamente alle vie di fatto aggredendo fisicamente Gargiulo, che tuttavia resiste anche in quest'occasione costringendo i camorristi alla ritirata. Sollecitata da Rampone, pretenzioso di una resa incondizionata dei pi\u00f9 irriducibili, la banda di Santoro aggredisce brutalmente Marco e violenta la sua fidanzata Maria. Per evitare altri guai, Francesco \u00e8 costretto a cedere e accetta la sottoscrizione della polizza.\nQuando per\u00f2 Santoro e il suo socio compiono quotidianamente il giro di riscossione del pizzo presso gli assicurati, non si accorgono di essere pedinati e fotografati proprio da Marco nel momento in cui percepiscono i soldi dai vari commercianti. Tra questi Vittorio, proprietario di un negozio di abbigliamento, e il barese Tony, gestore insieme al padre di una tavola calda nella quale i malviventi hanno fatto esplodere una bomba nella loro toilette. Le foto scattate dal ragazzo sono pi\u00f9 che sufficienti per far spiccare un mandato di cattura nei confronti dei camorristi, ma durante il confronto all'americana le vittime del racket, Francesco compreso, negano spudoratamente di essere state minacciate dai sospetti. A quel punto il Capo della Mobile, il Commissario De Stefani, chiede a Marco di mostrare le sue fotografie e il giovane, dinanzi all'attonito padre, decide di denunciare la banda di Santoro, seguito a ruota da tutti gli altri commercianti, finalmente decisi a rompere il muro d'omert\u00e0.\nPer far uscire di prigione Santoro e i suoi l'unico modo \u00e8 quello di forzare i commercianti a ritirare la denuncia, e a tale scopo Rampone, per vendicarsi, decide di assoldare Fran\u00e7ois, un suo scagnozzo, per agire con la forza contro i commercianti, i quali vengono aggrediti. Stessa cosa anche per Perez, amico di De Stefani e giornalista de \"Il Mattino\" particolarmente impegnato nel caso. Ma, per Rampone manca l'ultimo tassello della sua vendetta: Fran\u00e7ois e i suoi scagnozzi infatti raggiungono Marco a Roma, dove si era rifugiato a casa del fratello del padre, iniettandogli una dose di droga talmente pesante da ridurlo alla pazzia e farlo internare in un ospedale psichiatrico. Dopo il ritiro della denuncia, Santoro, il suo braccio destro e tutti gli altri vengono liberati.\nGargiulo \u00e8 deciso pi\u00f9 che mai a vendicare il figlio, ed \u00e8 d'accordo con gli altri imprenditori circa l'idea di uccidere i camorristi. Ottenuto un potentissimo arsenale da guerra grazie a un grossista di frutta, i commercianti intercettano Santoro, Rampone e l'intera banda mentre festeggiano in una trattoria in collina. Ne origina un violento conflitto a fuoco durante il quale il clan viene completamente sterminato. Resistono solo Santoro, il suo sgherro e Rampone, inseguiti da Francesco e Vittorio nei sotterranei del locale lungo un cunicolo che li porta fino all'Ossario delle Fontanelle. Vittorio finisce a colpi di fucile Rampone e lo sgherro, a Francesco spetta il compito di consumare la sua rivalsa nei confronti di Santoro, sventrandolo con un enorme crocifisso prima di darsi alla fuga. In precedenza ha tuttavia perso il suo accendino con carillon incorporato, regalo giovanile della moglie.\nIl giorno dopo, sul luogo del delitto Perez e De Stefani ritrovano quell'accendino. Il commissario pare non ricordare affatto di esserselo fatto mostrare dallo stesso Gargiulo durante il confronto all'americana, e lo getta via dinanzi allo sguardo taciturno del giornalista.\nProduzione.\nLa trama del film in principio era diversa: dopo 3 settimane di riprese Ciro Ippolito, sceneggiatore del film, decise, vedendo la cronaca del momento, di riscrivere completamente la sceneggiatura, che fu girata in una settimana. La precedente trama girata non \u00e8 mai stata montata ma \u00e8 rimasta conservata."}
{"id": "1343692", "revid": "436907", "url": "https://it.wikipedia.org/wiki?curid=1343692", "title": "Zarathustra (album)", "text": "Zarathustra \u00e8 il primo album in studio del gruppo musicale italiano Museo Rosenbach, pubblicato nel 1973 dalla Ricordi.\nDescrizione.\nBasato sull'opera \"Cos\u00ec parl\u00f2 Zarathustra\" del filosofo tedesco Friedrich Nietzsche, le musiche sono state curate dal bassista Alberto Moreno, mentre i testi dal collaboratore esterno Mauro La Luce. Il lato A del vinile \u00e8 completamente occupato dalla lunga suite \"Zarathustra\", mentre il lato B include i tre brani restanti, che si ricollegano tematicamente alla prima parte secondo quella formula del concept album tanto cara ai gruppi di rock progressivo.\nIl disco fu un insuccesso commerciale soprattutto a causa del boicottaggio della Rai, che diffidava del gruppo a causa dei temi trattati (la citazione da Nietzsche avrebbe potuto rimandare a ideologie di estrema destra) e del busto di Mussolini presente tra i tasselli che compongono il collage in copertina, opera dell'illustratore Caesar Monti.\nQuesto disco, essendo raro, \u00e8 molto costoso. \u00c8 stato ristampato in tre versioni: due, entrambe con la copertina apribile, in Italia dalla Contempo e una, con la copertina singola, in Giappone.\nInfluenze culturali.\nIl gruppo musicale Il Tempio delle Clessidre sceglie il proprio nome richiamandosi alla quinta traccia omonima di questo album."}
{"id": "1343694", "revid": "287204", "url": "https://it.wikipedia.org/wiki?curid=1343694", "title": "Obrovac (Ba\u010dka Palanka)", "text": "Obrovac (\u041e\u0431\u0440\u043e\u0432\u0430\u0446) \u00e8 un villaggio della Serbia situato nella municipalit\u00e0 di Ba\u010dka Palanka, nel Distretto della Ba\u010dka Meridionale, nella provincia autonoma di Voivodina. La popolazione totale \u00e8 di 3.177 abitanti (\"censimento del 2002\"), e la maggioranza della popolazione \u00e8 di etnia serba."}
{"id": "1343697", "revid": "767487", "url": "https://it.wikipedia.org/wiki?curid=1343697", "title": "Sbirro, la tua legge \u00e8 lenta... la mia... no!", "text": "Sbirro, la tua legge \u00e8 lenta.. la mia no!, anche noto con il titolo Il poliziotto ribelle, \u00e8 un film poliziottesco del 1979 diretto da Stelvio Massi.\nTrama.\nIl commissario Ferro in servizio Interpol a Parigi, viene richiamato in Italia per una serie di omicidi di finanzieri e avvocati di cui si sospetta la matrice mafiosa. Ferro capisce subito che invece si tratta di una serie di assassini su commissione in quanto uno delle vittime, il dottor Guidi, \u00e8 un personaggio legato all'organizzazione mafiosa.\nLe indagini sono ad un punto morto ed allora cerca l'aiuto di un vecchio boss mafioso, Don Alfonso, che gli porta rispetto per come lo ha trattato quando l'aveva arrestato. Anche con questo aiuto non si risolve nulla ed il maggior sospettato, l'ex camorrista Raffaele Acampora, ora proprietario di svariati ristoranti in citt\u00e0, viene coinvolto anche lui in un attentato in cui si salva per miracolo. Come soluzione estrema, il commissario Ferro, ordina l'omicidio per s\u00e9, venendo salvato da Don Alfonso.\nA tutto ci\u00f2 si aggiunge il dramma personale per la morte del nipote Stefano, ormai nel giro della droga e deciso a uccidere lo zio commissario; Ferro verr\u00e0 salvato in extremis proprio mentre il nipote Stefano stava per sparargli, portando lui a termine il contratto per l'eliminazione di Ferro.\nAlla fine Ferro capisce che il colpevole di tutti gli omicidi \u00e8 Acampora e che il suo attentato \u00e8 stato una messa in scena; non pu\u00f2 per\u00f2 provarlo perch\u00e9 i testimoni sono tutti morti. Per la legge, quindi, le prove non ci sono ma ci penseranno le leggi mafiose ad uccidere Acampora.\nProduzione.\nIl film si svolge interamente a Milano, salvo alcune scene girate a Bergamo alta e a Pavia. Una scena sulla pista di pattinaggio su ghiaccio teatro dell'incontro tra Matilde Tisano e Maurizio Merli \u00e8 stata girata al PalAlbani di Varese.\nQuinta collaborazione tra Stelvio Massi e Maurizio Merli, \u00e8 uno dei pochi film in cui l'attore non viene doppiato. L'attrice che recita il ruolo della sorella del Commissario ha solo 11 anni in pi\u00f9 dell'attore che recita il ruolo del nipote.\nDistribuzione.\nDistribuito nei cinema italiani il 27 settembre 1979, il film ha incassato complessivamente 329.000.000 di lire dell'epoca.\nIl film \u00e8 stato riedito con il titolo \"Il poliziotto ribelle\", titolo con il quale \u00e8 poi stato pubblicato in home video, rispettivamente in VHS dalla Eureka e in DVD da Hobby &amp; Work."}
{"id": "1343701", "revid": "287204", "url": "https://it.wikipedia.org/wiki?curid=1343701", "title": "Kayseri Erciyesspor Kul\u00fcb\u00fc", "text": "Il Kayseri Erciyesspor Kul\u00fcb\u00fc, chiamato comunemente solo Kayseri Erciyesspor o Erciyesspor, \u00e8 una societ\u00e0 polisportiva con sede a Kayseri, in Turchia. Milita nella Amat\u00f6r Futbol Ligleri, il sesto livello del calcio turco.\nStoria.\nIl Kayseri Erciyesspor era conosciuta tra il 1966 e il 2004 come \"Kayserispor\", fino a quando i due club non si scambiarono i nomi.\nL'Erciyesspor ha terminato la stagione 2006-2007 al sedicesimo posto in classifica della S\u00fcper Lig, retrocedendo in seconda divisione. Ha partecipato, tuttavia, alla Coppa UEFA 2007-2008 essendo arrivato in finale di Coppa di Turchia.\nCollegamenti esterni.\n Sito ufficiale"}
{"id": "1343702", "revid": "156341", "url": "https://it.wikipedia.org/wiki?curid=1343702", "title": "Kalati Maddaloni", "text": ""}
{"id": "1343707", "revid": "767487", "url": "https://it.wikipedia.org/wiki?curid=1343707", "title": "Land Rover Freelander", "text": "Land Rover Freelander, LR2 per il mercato statunitense, \u00e8 un SUV 4x4 prodotto dalla casa britannica Land Rover.\nPrima serie.\nLa prima serie di Freelander venne prodotta dal 1997 al 2006 nello stabilimento di Solihull (luogo di produzione di tutti i modelli Land Rover fino al 2006) e resa disponibile in tre versioni: 5 porte station wagon, 3 porte \"soft-top\" (con tetto in tela apribile) e 3 porte \"hard-top\" (con tetto rigido asportabile), con vari allestimenti e diversi optional per l'interno e l'esterno della vettura (adesivi, kit estetici, fari supplementari) che rendevano il livello di personalizzazione unico per la classe della vettura.\nLe motorizzazioni previste erano le seguenti:\nI cambi di serie erano tutti manuali a 5 marce, ma per la V6 era disponibile di serie un cambio automatico Tiptronic con possibilit\u00e0 di uso in modalit\u00e0 sequenziale.\nUn cambio automatico si poteva avere, come optional, abbinato al motore 2.0 BMW diesel adottato dal 2002 al 2006.\nLa decisione di introdurre sul mercato un fuoristrada di medie dimensioni e privo di marce ridotte era stata discussa dal management Land Rover sin dalla fine degli anni ottanta, per contrastare l'ascesa dei modelli di produzione giapponese e per approfittare dell'affermarsi dell'interesse del pubblico per quelli che sarebbero poi stati chiamati \"SUV\", veicoli a trazione integrale che venivano acquistati non necessariamente da appassionati di guida in fuoristrada.\nDopo una fase progettuale durata tutta la prima met\u00e0 degli anni novanta, durante la quale il progetto veniva indicato come \"CB40\" nel 1997 il Freelander debutt\u00f2 introducendo sul mercato diverse innovazioni coperte da brevetto Land Rover.\n\u00c8 stato il primo veicolo di questo costruttore ad avere telaio monoscocca (adeguatamente irrobustito) e sospensioni indipendenti, soluzioni d'uso per i normali produttori di auto ma non per Land Rover, avvezza a tecnologie quali il telaio separato a longheroni, scelta costruttiva che cambi\u00f2 radicalmente proprio dopo l'introduzione di questo modello, arrivando a prevedere, nel 2002, il telaio monoscocca anche per il modello di punta di Land Rover, il Range Rover.\nPer le scelte progettuali sviluppate da Land Rover, Freelander venne elogiato dalla critica internazionale per la guidabilit\u00e0 molto pi\u00f9 simile a quella di una normale auto che a quella di un fuoristrada vincendo il premio di \"Car of The Year 1998 \"conferito dal magazine automobilistico inglese \"What Car?\" e si attest\u00f2 inoltre come veicolo 4x4 pi\u00f9 venduto dell'intero continente europeo per tutti e cinque i primi anni dalla messa in commercio.\nPur non avendo le caratteristiche tipiche di un fuoristrada, Land Rover progett\u00f2 questo modello con l'obiettivo di renderlo comunque capace off-road: l'altezza da terra, l'angolo di attacco, di dosso e di uscita erano ottimi per il tipo di veicolo, il differenziale anteriore chiamato IRD - \"Intermediate Reduction Drive\" si occupava di trasferire la coppia motrice all'assale anteriore -direttamente- e a quello posteriore, con la trazione integrale permamentemente inserita come da tradizione per la Casa, senza necessit\u00e0 per il guidatore di intervenire per avere a disposizione coppia motrice per tutte e quattro le ruote.\nLa capacit\u00e0 in fuoristrada, assolutamente ai vertici della categoria, veniva inoltre garantita dal differenziale centrale a giunto viscoso e da una versione brevettata e personalizzata del sistema ABS che incorporava nuovi sistemi elettronici (inizialmente optional su alcune versioni):\nPer l'invenzione del sistema Hill Descent Control Land Rover venne insignita del Queen's Enterprise Award nel 2001.\nIl Freelander venne utilizzato per l'ultima edizione del Camel Trophy nel 1998 nella versione XeDi e per il G4 Challenge nella versione con il propulsore V6.\nNel 2002 un piccolo restyling intervenne portando un nuovo paraurti anteriore, indicatori di direzioni bianchi e interni incentrati sull'uso del colore nero per l'intera plancia, mentre nel 2004 intervenne una decisa modifica del frontale che svecchi\u00f2 l'aspetto del fuoristrada rendendolo simile alle sorelle maggiore Discovery e Range Rover, con nuovi fascioni paraurti parzialmente in tinta con la carrozzeria, nuovi fanali anteriori e posteriori e nuova calandra; all'interno, plancia e cruscotto ridisegnati completamente, nuovi sedili e rivestimenti. Vennero inoltre introdotte piccole modifiche alla meccanica per migliorarne l'affidabilit\u00e0. Sempre disponibile la scelta tra le due forme di carrozzeria, a 5 porte e/o a 3 porte con tetto in tela o fisso hard-top. Per tutte le Freelander, la dotazione da fuoristrada rimase completa: trazione integrale permanente di serie, ETC, ABS e HDC.\nQuanto alla sicurezza su strada, Land Rover Freelander veniva offerto con il pacchetto ABS ed SRS come optional, vantando in caso di loro adozione sul mezzo, di doppio airbag frontale per guidatore e passeggero. Presente anche l'EBD o ripartitore elettronico di frenata. Di serie, inoltre, cinture a tre punti per tutti i passeggeri, con pretensionatore, barre anti-intrusione alle portiere. Sottoposto a test EuroNCAP, il veicolo totalizz\u00f2 un punteggio di 3 stelle su 5, risentendo della progettazione della struttura risalente alla prima met\u00e0 degli anni novanta.\nSeconda serie.\nIl Freelander di seconda serie ha debuttato al \"British International Motor Show\" del 2006.\nCon misure leggermente aumentate rispetto alla prima serie (poco oltre i 4,5 m di lunghezza e gli 1,9 di larghezza, con il passo allungato di quasi 10 cm), in Europa \u00e8 venduto come \"Freelander 2\", mentre negli Stati Uniti \u00e8 chiamato \"LR2\".\nSi basa sulla piattaforma Ford EUCD, basata a sua volta sulla piattaforma Ford C1. La piattaforma EUCD \u00e8 usata anche dal nuovo Ford Galaxy, dalla Ford S-MAX e dalla Volvo S80, e sar\u00e0 la base di altri modelli Ford e Volvo.\nMotori:\nPreviste per tutte le motorizzazioni le varianti S, SE, HSE e, dal 2010, introdotta una variante a due sole ruote motrici denominata eD4.\nIl Freelander 2, prodotto solo nella versione a 5 porte, fu progettato in modo da essere molto meno spartano rispetto al precedente modello, a partire dal design esterno: meno marcati riferimenti alla prima serie e piuttosto evidenti, invece, i richiami all'ammiraglia di Casa, il Range Rover, come nel caso dei montanti terminali di colore nero.\nIl livello di comfort venne aumentato prevedendo diverse novit\u00e0 sia nella dotazione standard che in quella optional: aumentato il numero di airbag, presente la possibilit\u00e0 di avere un tetto apribile di grandi dimensioni, braccioli per i passeggeri anteriori, nuovo sistema di infotainment con possibilit\u00e0 di controlli indipendenti dell'impianto audio per i passeggeri posteriori.\nDal punto di vista dell'utilizzo fuoristradistico la novit\u00e0 principale fu il sistema \"Terrain Response\" introdotto sulla terza generazione di Land Rover Discovery: previsto di serie, rese il modello celebre per le capacit\u00e0 nuovamente ai vertici della categoria con possibilit\u00e0 di adattamento a qualsiasi tipi di terreno mediante selezione delle diverse modalit\u00e0 di utilizzo tramite una manopola posizionata sul tunnel centrale. La trazione di Freelander 2 -tranne che nella versione eD4- resta di tipo integrale permanente, con differenziale centrale di tipo Haldex.\nPer quanto riguarda la sicurezza automobilistica, sottoposto al crash test dell'Euro NCAP nel 2007, totalizz\u00f2 il punteggio di 5 stelle.\nNel 2011 un restyling ha interessato la mascherina anteriore, i gruppi ottici e gli interni, per adeguare il modello al nuovo corso stilistico intrapreso con l'introduzione di Range Rover Evoque.\nNel 2015 entra in produzione la Discovery Sport, destinata ad affiancarla e successivamente a sostituirla, nonostante rimanga ancora in produzione."}
{"id": "1343710", "revid": "1543377", "url": "https://it.wikipedia.org/wiki?curid=1343710", "title": "In on the Kill Taker", "text": "In on the Kill Taker \u00e8 il terzo album in studio dei Fugazi, pubblicato nel 1993 dalla Dischord Records. Il titolo dell'album \u00e8 tratto da una lettera che Guy Picciotto trov\u00f2 per strada, parte della quale \u00e8 visibile sulla copertina dell'album.\nUna prima versione del disco fu incisa a Chicago sotto la supervisione di Steve Albini, tuttavia il gruppo si dichiar\u00f2 insoddisfatto del risultato e prefer\u00ec ri-registrare il disco da capo a Washington. Albini stesso approv\u00f2 la decisione, resosi conto che la band non era ancora sufficientemente preparata quando si present\u00f2 in studio. In seguito Picciotto afferm\u00f2 che quell'esperienza, pur non dando i frutti sperati, fu determinante per motivare il gruppo ad approfondire la loro conoscenza dello studio di registrazione e a migliorare la propria preparazione pre-incisione."}
{"id": "1343711", "revid": "1935652", "url": "https://it.wikipedia.org/wiki?curid=1343711", "title": "Tarcisio Vincenzo Benedetti", "text": "Biografia.\nNato a Treviolo, entr\u00f2 nell'Ordine dei carmelitani scalzi e il 17 luglio 1927 fu ordinato sacerdote.\nNominato vescovo ausiliare di Sabina e Poggio Mirteto il 10 giugno 1949, l'11 novembre 1952 fu promosso vescovo di Lodi.\nA lui si deve il grande restauro della cattedrale di Lodi e la costruzione della chiesa del Carmelo alla periferia della citt\u00e0 con l'annesso monastero di San Giuseppe delle carmelitane scalze.\nMor\u00ec il 24 maggio 1972.\n\u00c8 sepolto nella cripta della cattedrale di Lodi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1343712", "revid": "1745361", "url": "https://it.wikipedia.org/wiki?curid=1343712", "title": "Un'estate fa", "text": "Un'estate fa \u00e8 la versione italiana di \"Une belle histoire\", canzone scritta da Pierre Delano\u00eb e Michel Fugain, da quest'ultimo interpretata nell'album \"Fugain et le Big Bazar\" del 1972.\nIl testo italiano \u00e8 di Franco Califano; nel 1972 i primi a cantarla furono gli Homo Sapiens, i quali l'hanno incisa nuovamente a met\u00e0 degli anni 2000, con un arrangiamento pi\u00f9 moderno.\nCover.\nEsiste anche una versione cantata dal duo Paola e Chiara, presentata a Canzonissima nel 2013, all'interno della trasmissione tv di Rai1 \"I migliori anni\".\nDelta V.\nNel 2001 \u00e8 stata reinterpretata dai Delta V, con la voce di Gi Kalweit, come anticipazione dal loro terzo album \"Monaco '74\". Il singolo ottiene un discreto successo estivo e porta il gruppo ad esibirsi al Festivalbar. Il videoclip della canzone segna l'inizio della collaborazione tra i Delta V e il regista Lorenzo Vignolo."}
{"id": "1343715", "revid": "767487", "url": "https://it.wikipedia.org/wiki?curid=1343715", "title": "Catriona (romanzo)", "text": "Catriona \u00e8 un romanzo di Robert Louis Stevenson pubblicato nel 1893. \u00c8 il seguito de \"Il ragazzo rapito\" (\"Kidnapped\") e ha come protagonista David Balfour, gi\u00e0 personaggio centrale del romanzo precedente.\nIl libro inizia esattamente dove \"Kidnapped\" finisce.\nTrama.\nEdimburgo, 25 agosto 1751, all'esterno di una banca, David \u00e8 rientrato in possesso dei suoi averi.\nIl romanzo \u00e8 diviso in due parti distinte. La prima, intitolata \"Il procuratore generale\", vede David impegnato a cercare giustizia per Alan Breck e James Stewart, accusati ingiustamente dell'omicidio di Appin. Il protagonista, muovendosi nella Scozia ancora divisa tra giacobiti e sostenitori del re Giorgio II, riesce a far fuggire verso il continente il primo, ma non pu\u00f2 testimoniare al processo contro il secondo poich\u00e9 bloccato dai suoi nemici sulla Bass Rock. Quando viene rilasciato, David viene preso sotto l'ala protettiva del procuratore generale e diventa amico dalla figlia di questo, Barbara Grant. Il protagonista incontra inoltre Catriona MacGregor Drummond e si innamora di lei.\nLa seconda parte del romanzo, intitolata \"Il padre e la figlia\", \u00e8 molto pi\u00f9 incentrata sul rapporto tra David e Catriona. I due si incontrano su una nave diretta nei Paesi Bassi, il primo per studiare legge a Leida, la seconda per raggiungere il padre, James More, fuggito dalla Scozia per le sue idee giacobite. Non trovando il padre ad attenderla, Catriona viene ospitata e mantenuta da David per un certo periodo, durante il quale il loro amore cresce. James, al suo arrivo, vorrebbe far sposare i due per non compromettere la figlia, ma, ad un rifiuto di questa, che aveva appena litigato con l'innamorato, \u00e8 costretto a rinunciare ai suoi propositi e si trasferisce con lei in Francia a Dunkerque.\nDopo qualche tempo David, che aveva ritrovato l'amico Alan, riceve l'invito da James More, rivolto ad entrambi, di raggiungerlo in Francia. Questo \u00e8 per\u00f2 solo un espediente per catturare proprio Alan, che James aveva venduto agli inglesi. Scoperta la trappola i due scappano seguiti da Catriona, decisa, questa volta, a sposare David. I due si sposano a Parigi presso il capo del clan MacGregor e, infine, tornano nella natia Scozia."}
{"id": "1343716", "revid": "4058", "url": "https://it.wikipedia.org/wiki?curid=1343716", "title": "Gomma da cancellare", "text": ""}
{"id": "1343717", "revid": "729019", "url": "https://it.wikipedia.org/wiki?curid=1343717", "title": "Ferrovia Pomigliano d'Arco-Acerra", "text": "La ferrovia Pomigliano d'Arco-Acerra \u00e8 una diramazione ferroviaria senza traffico della linea Napoli-Baiano ex Circumvesuviana, collega Pomigliano d'Arco e la sua zona industriale ad Acerra.\nStoria.\nIl primo tratto della diramazione fu costruito tra il 1974 e il 1977 (i lavori subirono un ritardo di due anni a causa della presenza di falde e di blocchi di trachite) per servire il complesso industriale Alfa Lancia (allora chiamato \"Alfa Sud\") di Pomigliano offrendo cos\u00ec ai numerosi lavoratori un mezzo di trasporto rapido ed efficiente. Finanziata dalla Cassa per il Mezzogiorno, la tratta era il primo tronco di un progetto, approvato nel 1970, per collegare Acerra a Napoli.\nLa tratta fu dotata di due stazioni, chiamate \"Alfa Sud 2\" ed \"Alfa Sud 4\", poste in corrispondenza delle uscite dell'industria ed in seguito rinominate \"Alfa Lancia 2\" ed \"Alfa Lancia 4\". La maggior parte dei treni facevano la spola fra i due capilinea; alla stazione di Pomigliano si trovava la coincidenza per Napoli.\nIl 1\u00ba febbraio 2005 venne attivato un prolungamento di 2,9 chilometri di lunghezza, fino alla citt\u00e0 di Acerra, dove venne costruita una stazione sotterranea.\nL'intera linea \u00e8 a doppio binario e offre un servizio diretto per Napoli Porta Nolana.\nTraffico.\nIl traffico sulla linea \u00e8 piuttosto debole, nonostante il prolungamento ad Acerra, gi\u00e0 servita dai treni che transitano sulla ferrovia Roma-Napoli (via Cassino); un ulteriore problema \u00e8 rappresentato dalla nuova stazione di Acerra, posta in una zona piuttosto periferica e scomoda da raggiungere per l'utenza. La stazione dopo lavori di manutenzione della tratta \u00e8 stata riaperta il 12 ottobre 2011, ne \u00e8 previsto il rilancio e l'aumento delle corse, data la futura chiusura delle stazioni di Acerra e Casalnuovo gestite da RFI, interessate al nuovo tracciato della costruenda linea AC Napoli-Bari."}
{"id": "1343718", "revid": "33751", "url": "https://it.wikipedia.org/wiki?curid=1343718", "title": "Erciyesspor", "text": ""}
{"id": "1343719", "revid": "1543377", "url": "https://it.wikipedia.org/wiki?curid=1343719", "title": "Ammassi neurofibrillari", "text": "Gli ammassi neurofibrillari (ANF) sono fasci di filamenti elicoidali nel citoplasma dei neuroni che dislocano o avvolgono il nucleo: rappresentano probabilmente lo stadio finale di numerosi differenti processi fisiopatologici cellulari.\nGli \"ANF\" costituiscono una delle principali alterazioni microscopiche della malattia di Alzheimer, insieme alle placche senili (amiloidi) e l'angiopatia amiloide. Tali ammassi sono situati di regola nei neuroni corticali e nelle cellule piramidali dell'ippocampo, l'amigdala, e la parte basale dell'encefalo anteriore. Sono insolubili e difficili da proteolizzare in vivo, rimanendo visibili come ammassi a lungo dopo la morte del neurone di origine.\nGli \"ammassi neurofibrillari\" rappresentano organizzazioni anomale degli elementi citoscheletrici nei neuroni di pazienti con la malattia di Alzheimer. Dal punto di vista ultrastrutturale infatti risultano composti da filamenti elicoidali appaiati (FEA), insieme ad alcuni filamenti lineari che sembrano di composizione simile. Una componente di base dei \"FEA\" \u00e8 data da forme anomale iperfosforilate della \"proteina tau\", una proteina assonica associata ai microtubuli che incrementa il loro montaggio.\nIl preciso meccanismo della formazione degli ammassi non \u00e8 stato ancora completamente scoperto, ed \u00e8 ancora dibattuto se gli ammassi siano un fattore causale primario o giochino un ruolo pi\u00f9 periferico.\nSi ritiene inoltre che gli \"ammassi neurofibrillari\" siano presenti anche nella malattia di Creutzfeldt-Jakob, nella paralisi sopranucleare progressiva e nella dementia pugilistica\nLa presenza di \"ANF\" \u00e8 stata posta in correlazione anche con la demenza frontotemporale, anche senza il rinvenimento di placche amiloidi."}
{"id": "1343720", "revid": "13833", "url": "https://it.wikipedia.org/wiki?curid=1343720", "title": "Retimno", "text": ""}
{"id": "1343726", "revid": "729019", "url": "https://it.wikipedia.org/wiki?curid=1343726", "title": "Serraglio (fortificazione)", "text": "Il Serraglio (dal latino \"serraculum\") detto anche \"Serraglio veronese\" o \"Serraglio scaligero\" \u00e8 un'opera di fortificazione lunga 13 km (o 16 km) edificata dagli Scaligeri tra il XIII e il XIV secolo per proteggere il territorio veronese dalle incursioni milanesi e mantovane.\nGeografica fisica.\nLa muraglia (con annesso vallo allagabile) si sviluppava seguendo in parte il tracciato dell'attuale strada SP24 e successivamente costeggiando il corso del fiume Tione fra Valeggio sul Mincio e la Torretta del Gazol (localit\u00e0 Corte Gazol) dove iniziavano le paludi di Grezzano. L'opera raccordava, oltre al borgo fortificato di Borghetto, i tre castelli scaligeri di Valeggio sul Mincio, Gherla e Villafranca di Verona. Il progetto prevedeva il proseguimento fino al castello di Nogarole Rocca ma la presenza delle paludi di Grezzano ne imped\u00ec la realizzazione.\nStoria.\nGi\u00e0 nel XII secolo, il Comune di Verona aveva volto la sua attenzione al confine sudoccidentale del suo territorio, dove le difese naturali costituite dal lago di Garda, dal fiume Mincio, dalle colline moreniche e dalle paludi del Tione non erano sufficienti a contrastare le minacce che giungevano dai Visconti e dai Gonzaga.\nIl Comune aveva quindi individuato nel corso del fiume Tione la linea di confine verso il mantovano, decisione che aveva portato nel 1185 alla fondazione di Villafranca.\nGli Scaligeri consolidarono in seguito tale disegno estendendolo anche alla linea del Mincio.\nPer prevenire attacchi da Brescia e da Mantova, erano stati costruiti i castelli difensivi di Ponti sul Mincio, Valeggio sul Mincio, Villafranca, Custoza e Sona.\nA partire dal 1284, Alberto I della Scala rafforz\u00f2 quei fortilizi, aggiungendo la fortificazione del villaggio di Borghetto e predisponendo, sulla base del preesistente sistema di difesa comunale, la costruzione del Serraglio. I lavori iniziarono nel 1345 con Mastino II della Scala, furono interrotti nel 1349 a causa della peste e ripresero nel 1353 venendo ultimati da Cangrande II.\nDi fronte al castello di Villafranca, al di l\u00e0 del Tione, era stato innalzato una specie di grande antemurale, il \"Porton\", che dava accesso alla porta sud e quindi alla corte d'armi del castello. L'opera, iniziata da Mastino II nel 1345 e completata da Cangrande II nel 1355, venne nel 1359 inglobata in un recinto quadrato di 140 metri di lato, con alte cortine e 10 torri, che racchiudeva il castello e consentiva lo stazionamento, oltre a parte del presidio del Serraglio, di 200-250 cavalieri.\nIn tal modo Villafranca divenne il centro di comando del Serraglio.\nDopo la caduta della signoria scaligera, l'opera venne rafforzata da Gian Galeazzo Visconti con la costruzione a cavallo del Mincio del ponte-diga, raccordato con tratti di mura al castello di Valeggio sul Mincio.\nNel 1404 fu danneggiata dalle soldatesche di Francesco Gonzaga durante le operazioni belliche contro i Visconti. Nel 1544 la Repubblica di Venezia lo restaur\u00f2 assegnandogli la funzione di controllo doganale\nI resti della muraglia furono infine demoliti dagli Austriaci nel XIX secolo (nel 1850 circa), al fine di garantire la libera circolazione delle truppe nella pianura padana.\nUna riproduzione pittorica del Serraglio compare in affresco nella parte sinistra della facciata della chiesa di San Rocco (XV sec.) a Villafranca di Verona.\nIn un volume di viaggi del 1821 si parla del Serraglio e dei suoi ben visibili (all'epoca) ruderi: \"Di qua passando dal lato di picciolo diroccato castello detto la Gherla comincia una grande pianura [..] Qua e l\u00e0 per questa campagna veggonsi ancora gli avanzi di quella grossa muraglia forte di torri e di fossa [..]\"\nDei resti di una parte del Serraglio si parla in alcuni documenti realtivi a passaggi di propriet\u00e0 a Valeggio sul Mincio tra il 1832 e il 1843: \"Gli avanzi del castello del Gherlo, con le annesse fosse, vennero divisi fra le vecchie famiglie originarie del Comune\"\nTra il 1835 e il 1837 furono eseguiti a Villafranca dei lavori pubblici per la sistemazione degli scoli delle acque piovane e domestiche nell'odierne via Bixio e Messedaglia, all'estremit\u00e0 delle strade (che confinano a perpendicolo con il Tione) fu necessario aprire delle bocche nei ruderi del Serraglio, allora evidentemente discretamente conservati.\nStruttura.\nIl Serraglio consisteva in un'alta cortina merlata lunga circa 13 chilometri (o 16 chilometri) e alta circa 16\u00a0m., intervallata da 150 o forse 200 torri (torresini) distanti circa 80\u00a0m. l'uno dall'altro e protetta da un fossato, con un vallo largo in media 12 metri e profondo 3, allagato con le acque del fiume Tione. Nella parte che costeggiava il fiume venne invece utilizzato come fossato naturale l'alveo del corso d'acqua.\nLa struttura era composta di ciottoli di origine morenica di circa 20 cm di diametro, corsi di mattoni, rottami di tegole in laterizio legati con malta di calce spenta.\nTale tipologia di frontiera fortificata \u00e8 del tutto unica per il suo tempo, ricollegabile nel passato a opere bizantine oppure romane in Britannia.\nSituazione attuale.\nDi tutto il Serraglio restano oggi, oltre a Borghetto, il castello di Ponti sul Mincio, il castello di Monzambano (edificato per volere di Matilde di Canossa e passato successivamente in propriet\u00e0 agli Scaligeri), il castello di Valeggio sul Mincio, il vallo ancora visibile lungo la strada SP24 gi\u00e0 a partire da Valeggio sul Mincio anche se adibito ad attivit\u00e0 agricole o parzialmente interrato, i ruderi del castelletto della Gherla (fortilizio a pianta poligonale con una porta verso Custoza oggi in stato di abbandono, forse edificato su preesistente fortificazione, la cui importante caratteristica era la comunicazione visiva tra il castello di Valeggio e quello villafranchese), il castello di Villafranca (e qualche rudere lungo il fiume Tione).\nIn realt\u00e0 la parte che fungeva da base alla muraglia \u00e8 presente lungo tutto il percorso, seppure per lo pi\u00f9 interrata lungo la strada SP24 e invece ancora visibile sotto la strada campestre che costeggia il fiume Tione verso Villafranca.\nIn alcuni punti sono visibili le tracce dell'innesto nella muraglia delle torri scudate che ne punteggiavano il percorso.\nNon molti decenni fa era consuetudine delle gite scolastiche nella zona del Fontanin una tappa per visitare i ruderi del Serraglio in localit\u00e0 Torretta del Gazol, nella zona terminale delle mura (a sud-est di Villafranca, in direzione Grezzano) dove oltre all'indicazione toponomastica ('torretta') nulla rimane dell'opera se un blocco di muratura che potrebbe essere riconducibile all'epoca scaligera.\nA Valeggio sul Mincio nei pressi della chiesa parrocchiale rimangono i resti della possente torre eretta come porta fortificata per l'accesso all'esterno del Serraglio. Divenuta in seguito campanaria, la torre \u00e8 crollata improvvisamente il 21 gennaio 1977.\nLungo la strada SP24 che unisce Valeggio sul Mincio e Villafranca \u00e8 ancora riconoscibile a tratti il vallo allagabile, seppure adibito a terreno coltivabile. Lungo questa strada, poco fuori dal centro abitato, nel 2001 durante i lavori per la tangenziale furono portati alla luce porzioni del Serraglio (poi ricoperte)."}
{"id": "1343729", "revid": "228587", "url": "https://it.wikipedia.org/wiki?curid=1343729", "title": "Trust (album Brother Beyond)", "text": "Trust \u00e8 il secondo album della boy band pop britannica dei Brother Beyond, pubblicato nel 1989, su etichetta EMI / Parlophone (in s\u00e9guito ripubblicato dalla Gong). \u00c8 stato il loro ultimo album, poich\u00e9 la band si \u00e8 sciolta, s\u00f9bito dopo la pubblicazione di un ultimissimo singolo isolato, non contenuto su nessun album (fino alla raccolta del 2005, \"The Very Best of Brother Beyond\"), intitolato \"The Girl I Used to Know\", un successo minore negli USA, nel 1991. Dopo i due successi maggiori, \"The Harder I Try\" e \"He Ain't No Competition\", scritti per loro dai famosi produttori Stock, Aitken &amp; Waterman, il gruppo, come scrive il cantante Nathan Moore, nel suo sito web ufficiale, \"ha commesso il classico errore di pensare di non avere pi\u00f9 bisogno di Stock, Aitken &amp; Waterman... Ci siamo scritti tutto l'intero album successivo da soli, ed \u00e8 stato un insuccesso totale\". I tre singoli estratti dall'album \"Trust\" sono stati soltanto dei successi di modesta portata, nessuno dei quali \u00e8 andato oltre il Top 40 in Gran Bretagna. Il primo, \"Drive On\", traccia di apertura del Lato 2 nell'edizione in vinile, \u00e8 arrivato al Numero 39, nell'ottobre del 1989. Il secondo, \"When Will I See You Again?\", cover di una ballata soul del gruppo The Three Degrees (composta dal popolare duo di compositori Gamble &amp; Huff), si \u00e8 fermato al Numero 43, nel dicembre del 1989. Il terzo ed ultimo, \"Trust\", \"title-track\" e brano di apertura dell'intero album, ha raggiunto soltanto il Numero 53, nel marzo del 1990.\nFormazione.\nAltri musicisti"}
{"id": "1343730", "revid": "1342360", "url": "https://it.wikipedia.org/wiki?curid=1343730", "title": "Unione Sportiva Alessandria Calcio 2001-2002", "text": "Questa voce raccoglie le informazioni riguardanti l'Unione Sportiva Alessandria Calcio nelle competizioni ufficiali della stagione 2000-2001.\nStagione.\nNella stagione 2001-2002 l'Alessandria disput\u00f2 il dodicesimo campionato di Serie C2 della sua storia.\nL'insediamento della nuova dirigenza, che faceva capo all'editore Logos TV e l'immediato ingaggio dell'ex allenatore dell'AlbinoLeffe Oscar Piantoni furono in luglio il preludio a una stagione ricca di novit\u00e0 e di avvenimenti. La nuova propriet\u00e0 non nascose l'ambizione di voler raggiungere la Serie B in pochi anni e si distinse per acquisti prestigiosi come quelli di Roberto Murgita e Sergio Porrini e iniziative tese a rinnovare l'interesse della cittadinanza verso la squadra, come l'allestimento di una \"nursery\" nello stadio e i festeggiamenti per i 90 anni della societ\u00e0. Sembr\u00f2 iniziare dunque un periodo positivo per la societ\u00e0, ma nel giro di pochi mesi, al clamoroso insuccesso sportivo che contrassegn\u00f2 la stagione seguirono drammatiche disavventure societarie dovute ai debiti accumulati dalla propriet\u00e0 in questo stesso periodo.\nL'inizio della stagione non fu dei pi\u00f9 luminosi, con l'eliminazione in Coppa dovuta in parte al mancato tesseramento di alcuni giocatori. Il campionato inizi\u00f2 per\u00f2 ottimamente e una lanciatissima Alessandria seppe compensare con un dicembre perfetto alle zoppicanti prestazioni del mese precedente, chiudendo cos\u00ec il girone d'andata nettamente in testa, con cinque punti di distacco dalla Pro Patria seconda e otto lunghezze sul terzo. Con i lombardi in calo e i toscani domati nello scontro diretto del 17 febbraio, i grigi parvero non avere pi\u00f9 rivali. Nelle settimane successive le prestazioni della squadra andarono peggiorando e, tra il 10 marzo e il 7 aprile, l'Alessandria fu agganciata e superata da un Prato in grande spolvero. La pesante sconfitta di Pavia cost\u00f2 la panchina a Piantoni; Sergio Caligaris fu chiamato a traghettare una squadra ormai demotivata fino ai \"play-off\", affrontati senza l'apporto del capocannoniere Paolo Zirafa, e nei quali l'illusione di una vittoria in trasferta si dissolse dopo il crollo interno con la Sangiovannese.\nMaglie e sponsor.\nIl fornitore ufficiale di materiale tecnico per la stagione 2001-2002 fu Galex, mentre lo sponsor di maglia fu Cassa di Risparmio di Alessandria.\nOrganigramma societario.\nArea direttiva\nArea organizzativa\nArea marketing\nArea tecnica\nArea sanitaria"}
{"id": "1343731", "revid": "11061939", "url": "https://it.wikipedia.org/wiki?curid=1343731", "title": "Scultori", "text": ""}
{"id": "1343735", "revid": "110157", "url": "https://it.wikipedia.org/wiki?curid=1343735", "title": "Red Medicine", "text": "Red Medicine \u00e8 il quarto album in studio dei Fugazi, pubblicato nel 1995 dalla Dischord Records. La copertina rappresenta nella parte alta le lettere \"GAZ\" della scritta Fugazi presente sull'amplificatore di Ian MacKaye, mentre la parte bassa raffigura il gruppo immerso nell'acqua del mare. Questa parte della foto \u00e8 al rovescio."}
{"id": "1343737", "revid": "767487", "url": "https://it.wikipedia.org/wiki?curid=1343737", "title": "David e Lisa (film 1962)", "text": "David e Lisa (\"David and Lisa\") \u00e8 un film del 1962 diretto da Frank Perry.\nFilm a basso costo, soltanto 183.000 dollari, venne subito acclamato da gran parte della critica e fu un notevole successo commerciale, incassando circa un milione di dollari solo nella prima settimana di programmazione.\nGirato in bianco e nero, racconta una storia di disagio mentale ispirata a un romanzo di Theodore Isaac Rubin e sceneggiato dalla moglie del regista Eleanor Perry, che ottenne una candidatura al Premio Oscar per la miglior sceneggiatura.\nTrama.\nDavid Clemens, un ragazzo affetto da afefobia, ovvero il terrore di essere toccato da altri, si innamora della giovane Lisa Brand, affetta da sdoppiamento della personalit\u00e0.\nCon l'intento di sbarazzarsi di David, sua madre lo fa ricoverare in una casa di cura, tenuta dall'anziano dottor Swinford. Dopo aver creato presto dei problemi, arrivando al tentativo di bruciare le mani di uno dei degenti, David fa amicizia con Lisa, una giovane schizoide, con due personalit\u00e0: Lisa, in grado di esprimersi solo in versi, e Muriel, incapace di proferire parola e che si esprime solo scrivendo. David riesce ad instaurare un dialogo con la ragazza, esprimendosi anch'egli in rima, fino a creare un legame affettivo.\nQuando la madre di David, nel corso di una visita, apprende della loro relazione sentimentale, decide di riportarlo a casa ma il giovane fugge per fare ritorno nella casa di cura. Lisa, a sua volta, convinta dalle parole di David, decide di fuggire e di prendere un treno che la porter\u00e0 in un museo dove un tempo aveva manifestato il suo disagio.\nSar\u00e0 proprio David, che la conosce oramai bene, a ritrovarla e a portarla indietro, scoprendo nel frattempo come ella sia guarita, grazie al suo sentimento per lei."}
{"id": "1343739", "revid": "767487", "url": "https://it.wikipedia.org/wiki?curid=1343739", "title": "La malavita attacca... la polizia risponde!", "text": "La malavita attacca... la polizia risponde! \u00e8 un film poliziottesco del 1977, diretto da Mario Caiano.\nTrama.\nIl professor Salviati, detto \"il Principe\", boss della mafia, torna a Roma dopo un periodo passato in Svizzera e trova i suoi affari in parte compromessi da Rudy, un bandito locale molto ambizioso e presuntuoso e facile all'omicidio. Tra i due litiganti si inserisce il commissario Baldi funzionario giovane e coraggioso, che tra l'altro si avvale della consulenza di un ex collega, Rampelli.\nInfatti, grazie all'ex poliziotto che per\u00f2 paga la sua collaborazione con la vita, Baldi riprende in mano un caso rimasto insoluto: l'omicidio di tre boss in una casa affittata da Mario Olivieri, a sua volta in seguito scomparso. Il commissario, avendo scoperto trattarsi di un dipendente di Salviati, avvicina Laura, la giovane figlia paralitica di Olivieri, mantenuta paternamente da Salviati. Grazie all'amicizia fatta con la ragazza, Baldi riesce ad eliminare il professore, dopo che questi aveva ucciso Rudy.\nDistribuzione.\nDistribuito nei cinema italiani il 24 agosto 1977, \"La malavita attacca... la polizia risponde!\" ha incassato complessivamente 692.879.780 di lire dell'epoca."}
{"id": "1343740", "revid": "287204", "url": "https://it.wikipedia.org/wiki?curid=1343740", "title": "Parage", "text": "Parage (Serbo: \u041f\u0430\u0440\u0430\u0433\u0435) \u00e8 un villaggio della Serbia situato nella municipalit\u00e0 di Ba\u010dka Palanka, nel Distretto della Ba\u010dka Meridionale, nella provincia autonoma di Voivodina. La popolazione totale \u00e8 di 1.039 abitanti (\"censimento del 2002\"), e la maggioranza della popolazione \u00e8 di etnia serba."}
{"id": "1343744", "revid": "767487", "url": "https://it.wikipedia.org/wiki?curid=1343744", "title": "Northern Lights (gruppo musicale canadese)", "text": "Northern Lights \u00e8 stato il nome usato dal supergruppo di musicisti canadesi, organizzato dal manager musicale Bruce Allen, per registrare il singolo \"\"Tears Are Not Enough\".\nCome per la Band Aid (che registr\u00f2 \"Do They Know It's Christmas?\" nel 1984) e USA for Africa (che registr\u00f2 \"We Are the World\"\") poche settimane dopo nel 1985), i ricavati furono donati alla popolazione dell'Etiopia colpita in quegli anni da una carestia. Il Live Aid segu\u00ec a queste tre composizioni il 13 luglio 1985.\nArtisti partecipanti.\nI cantanti che cantano da solisti nella canzone sono:\nI cantanti che cantano in coppie o gruppi di tre sono:\nHanno partecipato come strumentisti o come coriste nel ritornello della canzone:"}
{"id": "1343745", "revid": "767487", "url": "https://it.wikipedia.org/wiki?curid=1343745", "title": "Un poliziotto scomodo", "text": "Un poliziotto scomodo \u00e8 un film poliziesco del 1978 diretto da Stelvio Massi con protagonista Maurizio Merli.\nTrama.\nIl commissario della Polizia di Stato Francesco Olmi \u00e8 un funzionario piuttosto scomodo della questura di Roma per la drasticit\u00e0 dei suoi metodi e per l'incorruttibilit\u00e0. Un giorno viene chiamato a indagare sulla morte di due giovani. Le indagini conducono a Degan, il direttore della dogana dell'aeroporto di Fiumicino, ma, non disponendo di prove adeguate, Olmi non riesce a fare incriminare il delinquente che, dopo avere inutilmente tentato di eliminare il commissario, fugge all'estero grazie anche alla complicit\u00e0 del giudice Garganese, che copre la sua fuga.\nTrasferitosi a Civitanova Marche, dopo un breve periodo di tranquilla vita di provincia, Olmi non riesce a stare lontano dall'azione e si mette ad indagare su un traffico di armi. In breve tempo riesce a stringere nella morsa la nuova banda, che ha come vertici un editore e un padrone di giganteschi Tir. I banditi, scoperti e braccati, fanno irruzione in una scuola dove insegna Anna, l'amante di Olmi, e prendono come ostaggio quest'ultima e alcuni bambini. Il commissario, penetrando da solo nell'edificio in maniera spettacolare, uccide i banditi e libera gli ostaggi.\nProduzione.\nA differenza di altri film polizieschi interpretati da Maurizio Merli, in cui l'attore romano \u00e8 stato doppiato da Pino Locchi, in questa pellicola recita con la propria voce.\nIl film \u00e8 stato girato tra Roma e Civitanova Marche, citt\u00e0 natale del regista.\nDistribuzione.\nDistribuito nei cinema italiani il 23 dicembre 1978, \"Un poliziotto scomodo\" ha incassato complessivamente 989.390.960 lire dell'epoca."}
{"id": "1343747", "revid": "122871508", "url": "https://it.wikipedia.org/wiki?curid=1343747", "title": "Angelo Frammartino", "text": "Biografia.\nLaureando in giurisprudenza, era volontario in una missione di pace a Gerusalemme presso il centro denominato \"La torre del Fenicottero\" per aiutare i bambini vittime del conflitto israelo-palestinese. In Italia era anche un militante di Rifondazione Comunista.\n\u00c8 stato accoltellato in via Sultan Suleiman, nei pressi della Porta di Erode a Gerusalemme. L'assassino, subito identificato come Ashraf Hanaisha, un palestinese di 24 anni, si \u00e8 rivelato essere un affiliato della Jihad islamica palestinese. Residente nel villaggio di Qabatiya, nei pressi di Jenin, Hanaisha aveva progettato di colpire un ebreo israeliano.\nAl suo funerale, celebrato il 15 agosto 2006 nel Duomo di Monterotondo, hanno partecipato personalit\u00e0 istituzionali e cittadini di ogni parte d'Italia.\nLa sua morte ha commosso l'Italia. Tantissimi gli attestati di vicinanza che i familiari e gli amici hanno ricevuto.\nIl Presidente della Repubblica Giorgio Napolitano, in data 12 gennaio 2007, gli ha conferito la medaglia d\u2019oro al merito civile alla memoria che \u00e8 stata ritirata dai familiari il 9 novembre 2007 durante la cerimonia solenne presso la Prefettura di Roma.\nMolti sono i luoghi pubblici e premi intitolati alla sua memoria in Italia e all'estero. Nella sua citt\u00e0 natale di Monterotondo (a nord di Roma) portano il suo nome l'Istituto di Istruzione superiore Angelo Frammartino e la Casa della Pace. A Caulonia, paese di origine dei suoi familiare in provincia di Reggio Calabria, sono intitolati ad Angelo: la Villa e la Casa delle Pace. Anche il Comune di Torino gli ha intitolato una via in zona Lucento.\nPremio Angelo Frammartino.\nIl 25 settembre 2007 \u00e8 stata costituita a Monterotondo la Fondazione Angelo Frammartino ONLUS che promuove i valori della pace, della non violenza e della solidariet\u00e0.\nIl Premio Angelo Frammartino, che si svolge annualmente ad agosto a Caulonia (RC), paese di origine del giovane pacifista, \u00e8 stato assegnato nel corso degli anni a personalit\u00e0 che si sono impegnate concretamente nella promozione degli ideali della pace, della non violenza, della legalit\u00e0, del dialogo interculturale: Deborah Cartistano e Stefania Grasso (2008, Pace \u00e8 Legalit\u00e0), Carmelo Filocamo (2009, Pace \u00e8 Partecipazione), Pino De Masi (2010, Pace \u00e8 Convivialit\u00e0), Associazione dei familiari delle vittime dell'eccidio di Marzabotto (2011, Pace \u00e8 Conoscenza), Nicola Gratteri (2012, Pace \u00e8 Incontro), Fabrizio Gatti (2013, Pace \u00e8 Diritti), alla memoria di Angelo Vassallo (2014, Pace \u00e8 Armonia), Federica Angeli (2015, Pace \u00e8 Donna), don Giacomo Panizza (2016, Pace \u00e8 Impegno), don Luigi Merola (2017, Pace \u00e8 Inclusione), Gianni Maddaloni (2018, Pace \u00e8 Sport), Antonio Nicaso (2019, Pace \u00e8 Ricerca).\nFrammaday.\nIl \"Frammaday\" \u00e8 un'iniziativa nata dagli amici di Angelo, divenuta nel tempo un appuntamento annuale a Monterotondo, dove si presentano i laboratori realizzati nelle scuole e si promuovono altre attivit\u00e0 di carattere culturale e sportivo, oltre a essere un momento di incontro e di riflessione su impegno civile, accoglienza, memoria e identit\u00e0 collettiva.\nL'iniziativa ha il suo centro a Monterotondo, tuttavia in molte occasione si sono svolte iniziative collegate anche a Roma."}
{"id": "1343748", "revid": "287204", "url": "https://it.wikipedia.org/wiki?curid=1343748", "title": "Nuoto ai Giochi della XXVII Olimpiade - 200 metri farfalla femminili", "text": "Si sono svolte 5 batterie di qualificazione. Le prime 16 atlete si sono qualificate per le semifinali.\nBatterie.\n18 settembre 2000\nSemifinali.\n18 settembre 2000\nFinale.\n19 settembre 2000"}
{"id": "1343749", "revid": "287204", "url": "https://it.wikipedia.org/wiki?curid=1343749", "title": "Monte Leone", "text": "Il Monte Leone (3.552\u00a0) \u00e8 la montagna pi\u00f9 alta delle Alpi Lepontine. Si trova lungo il confine tra l'Italia (Piemonte) e la Svizzera (Canton Vallese).\nCaratteristiche.\nPur trovandosi lungo la linea di confine tra Italia e Svizzera \u00e8 completamente nella regione geografica italiana. La montagna \u00e8 collocata ad oriente del passo del Sempione (in Svizzera) e ad occidente dell'Alpe Veglia (in Italia).\nDal versante italiano si presenta imponente ed allo stesso tempo elegante; il suo profilo \u00e8 molto pi\u00f9 dolce dal versante del passo del Sempione.\nToponimo.\nIl nome potrebbe derivare dalla somiglianza della vetta (faccia sud) al profilo di un leone. Secondo altri deriva da \"Munt d'l'Aiun\", cio\u00e8 cima che si trova nei pascoli di propriet\u00e0 dell'Aione, frazione dell'Alpe Veglia.\nAscesa alla vetta.\nIl Monte Leone \u00e8 raggiungibile da Varzo, dal Passo del Sempione e da Briga.\nLa via normale parte dal passo del Sempione. Dal passo ci si incammina subito dietro l'Ospizio del Sempione e si sale ad oriente contornando l'H\u00fcbschhorn. Si risale poi la morena glaciale e poi l\"Homattugletscher\", ghiacciaio che porta al \"Breithornpass\" (valico tra il Breithorn ed il Monte Leone). Dal valico si costeggia in alto l'Alpjegletscher ed infine si sale il monte per la sua cresta occidentale oppure per quella meridionale.\nDal versante italiano si sale dall'Alpe Veglia fino al lago d'Avino contornando la parete nord-est della montagna. Dal lago si sale al Passo Fn\u00e9 dal quale dopo non poco sviluppo si raggiunge il ghiacciaio Alpjegletscher. Risalendo un tratto di ghiacciaio si prende la cresta meridionale oppure quella occidentale e si raggiunge la vetta."}
{"id": "1343750", "revid": "767487", "url": "https://it.wikipedia.org/wiki?curid=1343750", "title": "Il commissario di ferro", "text": "Il commissario di ferro \u00e8 un film italiano del 1978 diretto da Stelvio Massi.\nTrama.\nIl commissario Mauro Mariani \u00e8 noto per la sua severit\u00e0 nei confronti dei delinquenti e per l'abitudine ad agire di testa propria, cosa che gli \u00e8 costata il passaggio dalla squadra mobile del dottor Crivelli ad un semplice commissariato di quartiere, dove ad assisterlo c'\u00e8 il brigadiere Ingravallo.\nUn giorno, mentre Mariani si trova dalla moglie Vera e dal figlio Claudio, dai quali vive abitualmente separato, un ragazzo di nome Sergio Conforti irrompe nel suo ufficio e, tenendo sotto il tiro della pistola un ufficiale, impone di chiamare il commissario assente perch\u00e9 lo vuole uccidere, ritenendolo colpevole del suicidio del padre, arrestato da Mariani due anni prima. Il commissario viene a sapere della cosa quando Vera e Claudio, andati in ufficio per aspettarlo, finiscono nelle mani di Conforti.\nIl ragazzo, in preda al delirio di vendetta, prende con s\u00e9 il bambino e pi\u00f9 tardi telefona al commissario chiedendogli che vada a prenderlo dove e quando lui sa. Inizialmente Mariani non capisce il messaggio; poi, ricostruendo l'arresto del padre di Sergio, finisce per ricordare. \u00c8 costretto a eludere la sorveglianza di Crivelli e, arrivato nei pressi di uno scalo ferroviario, si trova costretto ad affrontare Sergio: riuscir\u00e0 a neutralizzarlo e, seppur ferito, a salvare il figlio.\nCuriosit\u00e0.\nUno dei dialoghi tratti dal film \u00e8 stato inserito in apertura dell'album \"Studentessi\" di Elio e le Storie Tese. Del resto uno dei protagonisti del film, \"Sergio Conforti\", si chiama come il tastierista del gruppo.\nDistribuzione.\nDistribuito nei cinema italiani il 7 dicembre 1978, \"Il commissario di ferro\" ha incassato complessivamente 847.768.660 lire dell'epoca."}
{"id": "1343751", "revid": "110157", "url": "https://it.wikipedia.org/wiki?curid=1343751", "title": "Pivnice", "text": "Pivnice (Serbo: \u041f\u0438\u0432\u043d\u0438\u0446\u0435) \u00e8 un villaggio della Serbia situato nella municipalit\u00e0 di Ba\u010dka Palanka, nel Distretto della Ba\u010dka Meridionale, nella provincia autonoma di Voivodina. La popolazione totale \u00e8 di 3.835 abitanti (\"censimento del 2002\"), e la maggioranza della popolazione \u00e8 di etnia slovacca."}
{"id": "1343752", "revid": "702184", "url": "https://it.wikipedia.org/wiki?curid=1343752", "title": "Max Black", "text": "Biografia.\nBlack \u00e8 nato in Azerbaigian, ma \u00e8 cresciuto a Londra, Inghilterra, dove la sua famiglia si trasfer\u00ec nel 1912, quando Black aveva soltanto tre anni. Studi\u00f2 matematica al Queens' College di Cambridge, dove svilupp\u00f2 l'interesse per la filosofia della matematica. In quel periodo Bertrand Russell, Ludwig Wittgenstein, George Edward Moore e Frank Plumpton Ramsey erano presenti contemporaneamente a Cambridge, e la loro influenza su Black fu considerevole.\nSi laure\u00f2 nel 1930, e vinse una borsa di studio di un anno a Gottinga. \nDal 1931 al 1936 segu\u00ec un \"master\" in matematica alla Royal Grammar School di Newcastle upon Tyne.\nSuccessivamente ha insegnato matematica all'Institute of Education di Londra dal 1936 al 1940. Nel 1940 si trasfer\u00ec negli Stati Uniti e fece parte del Dipartimento di Filosofia dell'University of Illinois at Urbana-Champaign, a Champaign (Illinois). Nel 1946 accett\u00f2 la cattedra in filosofia alla Cornell University ad Ithaca (New York). Nel 1948, ottenne la cittadinanza statunitense.\nIl suo primo libro fu \"La natura della matematica\" (\"The Nature of Mathematics\", 1933), un'esposizione dei \"Principia Mathematica\" di Russell e Whitehead e dei recenti sviluppi nella filosofia della matematica.\nBlack ha reso notevoli contributi alla definizione del concetto di identit\u00e0. Il suo \"L'identit\u00e0 degli indiscernibili\" (\"The Identity of Indiscernibles\", 1952) presenta un'obiezione al principio Leibniziano dell'identit\u00e0 degli indiscernibili attraverso l'ipotesi con cui si concepiscono due distinte sfere aventi esattamente le stesse propriet\u00e0.\nHa contribuito alla filosofia del linguaggio, alla filosofia della matematica, alla filosofia della scienza, e alla filosofia dell'arte. Ha pubblicato anche saggi sul lavoro di filosofi come Frege. La sua traduzione (con Peter Geach) degli scritti filosofici di Frege \u00e8 un testo classico.\nSuo fratello fu il famoso architetto Misha Black."}
{"id": "1343756", "revid": "767487", "url": "https://it.wikipedia.org/wiki?curid=1343756", "title": "Poliziotto sprint", "text": "Poliziotto sprint \u00e8 un film del 1977 diretto da Stelvio Massi. La parte acrobatica del film fu eseguita dal noto stuntman francese R\u00e9my Julienne e dalla sua equipe.\nTrama.\nMarco Palma \u00e8 un giovane pilota della squadra mobile della polizia di stato, desideroso di imitare le gesta del maresciallo Tagliaferri, da giovane anch'egli pilota della squadra speciale.\nMentre stanno discutendo di automobili, Palma ed il suo collega Silicato vengono avvertiti via radio che \u00e8 in corso un inseguimento di una Porsche sulla via Flaminia. Anche loro si mettono ad inseguire l'auto dei banditi insieme ad una normale volante della polizia. L'auto guidata da Palma, un'Alfa Romeo Giulia di colore verde, cappotta in curva dopo una frenata ad alta velocit\u00e0, ferendo lievemente gli occupanti e cos\u00ec i rapinatori riescono a farla franca. Dopo pochi giorni, Palma ed il suo collega sono di nuovo in servizio, sempre a bordo dello \"Squalo 6\", che nel frattempo \u00e8 stata riparata e \"truccata\" da Palma di nascosto poich\u00e9, essendo l'auto di propriet\u00e0 dello stato, non si potevano fare modifiche al motore.\nUn giorno viene rapinato il Banco di Roma e la polizia insegue i rapinatori a bordo di una Citro\u00ebn DS. Una Citroen identica alla precedente, guidata da alcuni complici dei banditi, gira per le vie adiacenti confondendo le volanti. Il maresciallo Tagliaferri, dopo alcune riflessioni in centrale, capisce che le Citroen sono due e d\u00e0 la notizia via radio. Invece di andare all'inseguimento sul luogo comunicato dalla centrale, Palma tenta di intercettare una delle due Citroen. Intanto il maresciallo capisce che ad aver organizzato il colpo \u00e8 Jean Paul Dossena, detto il Nizzardo, suo acerrimo nemico, grande pilota francese.\nTagliaferri ordina a Palma di lasciar perdere, subodorando un eventuale tranello organizzato da Dossena, ma testardo, Marco continua l'inseguimento che si conclude con il cappottamento dell'auto e la morte di Silicato. Marco \u00e8 triste e vuole lasciare la polizia, ma Tagliaferri, viste le sue abilit\u00e0 di guida decide di farlo entrare sotto copertura nella squadra del Nizzardo, quindi rispolvera dal garage della Polizia la vecchia Ferrari 250 GTE per inseguire le auto pi\u00f9 veloci.\nPalma si \u00e8 infiltrato nella gang dopo aver superato prove di guida spericolata e il Nizzardo gli propone di fare da pilota ad una rapina prevista nei giorni successivi, ma Francesca, la sua ragazza, lo riconosce per caso per strada e lo chiama rivelando senza volerlo la vera identit\u00e0 ai rapinatori. Il Nizzardo realizza in ogni caso la rapina e fugge, Palma riesce a catturarlo mentre scappa a piedi, ma lo lascia andare perch\u00e9 non vuole prenderlo in quel modo. Dopo alcuni giorni il Nizzardo si presenta al commissariato e sfida Palma, ma durante un salto acrobatico Dossena avr\u00e0 un incidente mortale.\nDistribuzione.\nDistribuito nei cinema italiani il 10 agosto 1977, \"Poliziotto sprint\" ha incassato complessivamente 1.308.000.000 di lire dell'epoca."}
{"id": "1343760", "revid": "287204", "url": "https://it.wikipedia.org/wiki?curid=1343760", "title": "Silba\u0161", "text": "Silba\u0161 (Serbo: \u0421\u0438\u043b\u0431\u0430\u0448) \u00e8 un villaggio della Serbia situato nella municipalit\u00e0 di Ba\u010dka Palanka, nel Distretto della Ba\u010dka Meridionale, nella provincia autonoma di Voivodina. La popolazione totale \u00e8 di 2.849 abitanti (\"censimento del 2002\"), e la maggioranza della popolazione \u00e8 di etnia serba."}
{"id": "1343763", "revid": "118657875", "url": "https://it.wikipedia.org/wiki?curid=1343763", "title": "Lavinia Guglielman", "text": "Biografia.\nHa studiato danza (classica, moderna, jazz, hip hop e acrobatica), presso la Scuola di Danza \"Santinelli\" di Roma.\nAncora bambina viene scelta come interprete del film di Cristina Comencini, \"Va' dove ti porta il cuore\" (1996). Prende parte poi ai film: \"In barca a vela contromano\" di Stefano Reali, \"La ballata dei lavavetri\", per la regia di Peter Del Monte, (55a Mostra del Cinema di Venezia), \"Un uomo perbene\", regia di Maurizio Zaccaro (56\u00aa Mostra del Cinema di Venezia) \"Saimir\", del 2005, di Francesco Munzi, dove \u00e8 protagonista nel ruolo di \"Michela\", Il film ha partecipato alla 61\u00aa Mostra del Cinema di Venezia, ed ha ricevuto la Menzione speciale come miglior opera prima. Ha partecipato anche alla 55\u00aa edizione del Festival di Berlino nella sezione Orso di cristallo kinderfilmfest. Ha vinto il \"Nastro d'Argento\" 2006 per la regia e molti altri premi.\nNel 2004 frequenta un corso di recitazione presso il Teatro Blu di Beatrice Bracco.\nNel 2005 frequenta un corso di recitazione diretto da Michael Margotta\nNel 2006 ha avuto la nomination per il premio Anna Magnani al Taormina Film Fest 2006 per la sua partecipazione a Saimir.\nNel 2006 \u00e8 protagonista del cortometraggio \"La ninfetta e il maggiordomo\", regia di Luca Verdone e del film \"Deadly Kitesurf\" di Antonio De Leo, interamente girato in Kenya.\nHa recitato anche in varie fiction TV, tra cui: le prime due stagioni della serie TV \"Distretto di Polizia\", la sit-com di Italia 1, \"Via Zanardi 33\" (2001), regia di Antonello De Leo, le miniserie TV \"Ultima pallottola\" (2003), diretta da Michele Soavi, e \"Provaci ancora prof!\" (2005), diretta da Rossella Izzo, e le serie TV \"Don Matteo 5\" e \"Nati ieri\", entrambe del 2006. Nel 2008 ha recitato nella soap opera Un posto al sole, nel ruolo di Ginevra da giovane."}
{"id": "1343767", "revid": "767487", "url": "https://it.wikipedia.org/wiki?curid=1343767", "title": "Poliziotti violenti", "text": "Poliziotti violenti \u00e8 un film italiano del 1976 diretto da Michele Massimo Tarantini.\nTrama.\nPer impedirgli di indagare su alcuni casi di corruzione nell'esercito, il maggiore dei paracadutisti Paolo Altieri viene promosso e trasferito a Roma.\nQui viene coinvolto, suo malgrado, nel rapimento di un bambino, che egli peraltro riesce a sventare, in cui i banditi utilizzano delle mitragliette speciali, date in uso solo al suo reggimento, le MK-118. Capisce che sotto ci deve essere un traffico illecito ed inizia ad indagare insieme al commissario della polizia di stato Paolo Tosi.\nScopriranno un'organizzazione che cerca di destabilizzare l'intero Paese con un colpo di Stato ordito da alti ufficiali e personalit\u00e0 al di sopra di ogni sospetto. Tuttavia alla fine dopo aver scongiurato il golpe, il commissario uccider\u00e0 il militare per errore.\nDistribuzione.\nDistribuito nei cinema italiani l'11 maggio del 1976, \"Poliziotti violenti\" ha incassato complessivamente 698.998.550 lire dell'epoca."}
{"id": "1343768", "revid": "110157", "url": "https://it.wikipedia.org/wiki?curid=1343768", "title": "Tovari\u0161evo", "text": "Tovari\u0161evo (Serbo: \u0422\u043e\u0432\u0430\u0440\u0438\u0448\u0435\u0432\u043e) \u00e8 un villaggio della Serbia situato nella municipalit\u00e0 di Ba\u010dka Palanka, nel Distretto della Ba\u010dka Meridionale, nella provincia autonoma di Voivodina. La popolazione totale \u00e8 di 3.102 abitanti (\"censimento del 2002\"), e la maggioranza della popolazione \u00e8 di etnia serba."}
{"id": "1343776", "revid": "1855146", "url": "https://it.wikipedia.org/wiki?curid=1343776", "title": "Musei di Roma", "text": "Elenco dei musei di Roma, divisi per tipo e tema dell'esposizione.\nSpazi espositivi.\nTra i principali spazi espositivi adibiti ad accogliere mostre specializzate temporanee figurano:"}
{"id": "1343778", "revid": "110157", "url": "https://it.wikipedia.org/wiki?curid=1343778", "title": "Vizi\u0107", "text": "Vizi\u0107 (Serbo: \u0412\u0438\u0437\u0438\u045b) \u00e8 un villaggio della Serbia situato nella municipalit\u00e0 di Ba\u010dka Palanka, nel Distretto della Ba\u010dka Meridionale, nella provincia autonoma di Voivodina. La popolazione totale \u00e8 di 349 abitanti (\"censimento del 2002\"), e la maggioranza della popolazione \u00e8 di etnia serba."}
{"id": "1343781", "revid": "100192524", "url": "https://it.wikipedia.org/wiki?curid=1343781", "title": "Pavlo Chnykin", "text": "Specializzato nello stile libero ha vinto la medaglia d'argento nella staffetta 4x100\u00a0m sl alle Olimpiadi di Barcellona 1992."}
{"id": "1343784", "revid": "465169", "url": "https://it.wikipedia.org/wiki?curid=1343784", "title": "Regolatore di acidit\u00e0", "text": "I regolati dell'acidit\u00e0 o agenti per il controllo del pH, sono additivi alimentari aggiunti, che controllano il pH (acidit\u00e0/basicit\u00e0).\nGli additivi possono essere:\nI regolatori d'acidit\u00e0 vengono indicati con la lettera E (es. E260, acido acetico), oppure vengono chiamati acidi alimentari.\nI regolatori d'acidit\u00e0 pi\u00f9 usati sono l'acido acetico, l'acido citrico e l'acido lattico."}
{"id": "1343786", "revid": "123928994", "url": "https://it.wikipedia.org/wiki?curid=1343786", "title": "Howard Da Silva", "text": "Biografia.\nFiglio di Bertha e Benjamin Silverblatt, entrambi emigranti yiddish provenienti dalla Russia, in giovent\u00f9 lavor\u00f2 nelle miniere d'argento in Pennsylvania per pagarsi la retta alla scuola di recitazione del Carnegie Institute. Dopo aver terminato i suoi studi, assunse il nome d'arte di origine portoghese \"Howard Da Silva\", pur non avendo alcun legame con questa terra, ed entr\u00f2 a far parte della troupe teatrale di Eva Le Gallienne, dove divenne celebre per i suoi monologhi, recitati con la sua voce profonda, nello spettacolo \"Ten Million Ghosts\", che lo portarono all'attenzione di Orson Welles, il quale lo volle nelle sue produzioni del Mercury Theatre.\nDopo il suo approdo nei teatri di Broadway, si rese celebre con l'interpretazione di Jack Armstrong nel musical \"Abe Lincoln in Illinois\" (che reinterpret\u00f2 nella versione cinematografica del 1940), e di Jud Frye in \"Oklahoma!\", dei celebri compositori Rodgers e Hammerstein. La sua carriera teatrale continu\u00f2 fino al 1969, quando interpret\u00f2 il personaggio di Benjamin Franklin nel musical \"1776\", che riprese nella successiva versione cinematografica del 1972.\nCarriera cinematografica.\nNonostante le sue prime apparizioni sul grande schermo risalgano al 1934, Da Silva non ottenne la notoriet\u00e0 se non intorno agli anni quaranta, quando la Paramount Pictures lo scelse tra molti altri attori per interpretare il barista nel dramma \"Giorni perduti\" (1945), con la regia di Billy Wilder, che gli consent\u00ec di affermarsi come caratterista di talento. Tra le sue migliori interpretazioni sono da ricordare quella dell'ambiguo Eddie Harwood, amante di una donna alcolizzata (Doris Dowling) in \"La dalia azzurra\" (1946), di Elmo Chickamaw Mobley, uno dei galeotti evasi ne \"La donna del bandito\" (1949), e il sanguigno ufficiale di polizia Moskar in \"14\u00aa ora\" (1951).\nTuttavia la promettente carriera dell'attore venne ben presto frenata a causa delle sue simpatie di sinistra, per le quali venne messo sotto inchiesta da parte della famigerata Commissione per le attivit\u00e0 antiamericane (HUAC), la Commissione contro le celebrit\u00e0 simpatizzanti del comunismo voluta dal senatore Joseph McCarthy. Richiamandosi al quinto emendamento della Costituzione degli Stati Uniti, Da Silva divent\u00f2 una delle molte vittime della Lista Nera e, impossibilitato a trovare una scrittura sia nel cinema che in televisione, dal 1951 non apparve sugli schermi per circa un decennio. Tuttavia pot\u00e9 contare sul proprio background teatrale, che gli consent\u00ec di tornare a recitare con successo a Broadway e di curare regie e produzioni teatrali. Ricevette un Tony Award per la sua partecipazione al musical \"Fiorello!\" del 1959. \nLa sua carriera cinematografica ebbe un nuovo impulso grazie all'interpretazione del Dr. Swinford, medico di una clinica psichiatrica, nella pellicola \"David e Lisa\" (1962), per la quale ricevette dalla critica britannica il Premio BAFTA. Grazie a questo successo venne scritturato dalla televisione per la voce narrante nella versione statunitense della celebre serie di fantascienza \"Doctor Who\", e venne premiato con l'Emmy Award per la sua partecipazione, a fianco di Sissy Spacek, nel film per la tv \"Verna: USO Girl\" (1978). Da Silva partecip\u00f2 inoltre sia alla versione cinematografica de \"Il grande Gatsby\" del 1949 sia alla versione del 1974, entrambe nel ruolo di Meyer Wolfsheim. \nLa sua ultima interpretazione di rilievo fu nel film \"Mammina cara\" (1981) di Frank Perry, in cui imperson\u00f2 Louis B. Mayer, potente boss della MGM. Mor\u00ec per un linfoma ad Ossining, New York, nel 1986."}
{"id": "1343788", "revid": "122320788", "url": "https://it.wikipedia.org/wiki?curid=1343788", "title": "Katrin Mei\u00dfner", "text": "Vinse tre medaglie all'Olimpiade di Seul 1988.\nLa quindicenne Meissner trionf\u00f2 con le staffette veloci della Germania Est (4x100\u00a0m sl e 4x100\u00a0m mista), e riusc\u00ec a conquistare un bronzo individuale nei 50\u00a0m sl.\nNel suo palmar\u00e8s vi \u00e8 anche un titolo mondiale a Fukuoka nel 2001 con la staffetta 4x100\u00a0m sl. Vinse poi numerose altre medaglie, sia mondiali che europee, soprattutto in staffetta (ottenne solo una medaglia d'oro individuale nel 1989 ai Campionati europei di Bonn nei 100\u00a0m sl).\nNuotatrice molto longeva, ottenne le sue ultime medaglie nel 2003 ai mondiali di Barcellona e agli europei in vasca corta a Dublino."}
{"id": "1343789", "revid": "1522738", "url": "https://it.wikipedia.org/wiki?curid=1343789", "title": "Cornelia Hale", "text": "Cornelia Hale \u00e8 una delle protagoniste del fumetto italiano \"W.I.T.C.H.\". Compare anche nella serie animata, nel manga e nel videogioco.\nPersonalit\u00e0.\nCornelia ha 14 anni e cambia spesso stile per restare al passo con la moda. \u00c8 determinata, orgogliosa, razionale, dolce, romantica e attraente. La sua cura per ogni dettaglio la rende molto perfezionista. Si dedica con costanza al pattinaggio artistico, ma ha il terrore dell'acqua, che riesce a vincere grazie a Irma, che le insegna a nuotare. Il suo carattere testardo, soprattutto all'inizio, la mette in contrasto con Will, ma alla fine diventano grandi amiche. Litiga sempre con Irma perch\u00e9 hanno due caratteri opposti. La sua materia preferita \u00e8 storia.\nBiografia.\nFumetto.\nCornelia Hale vive a Heatherfield con i suoi genitori e la sorella minore, Lilian. Il padre Harold lavora in banca, e perci\u00f2 la famiglia risiede in un lussuoso palazzo nel centro della citt\u00e0. Frequenta lo Sheffield Institute, classe 3A, insieme all'amica d'infanzia Elyon e a Will. Come Irma, Cornelia sa di avere dei poteri magici, essendosi gi\u00e0 resa conto di poter muovere gli oggetti. Dopo la notte di Halloween, Cornelia, Irma, Will, Taranee e Hay Lin si riuniscono a casa di quest'ultima, e qui Yan Lin, la nonna di Hay Lin, dona a Will il Cuore di Kandrakar, nominandola leader delle Guardiane, il cui compito \u00e8 proteggere la Muraglia dalle creature del Metamondo, e a Cornelia il potere della Terra. Mentre combattono contro il Principe Phobos e contro Elyon, che le ha tradite passando dalla parte dei nemici, Cornelia inizia una relazione con Caleb, il capo dei ribelli del Metamondo. Questi, per\u00f2, viene trasformato da Phobos in fiore durante la battaglia finale.\nDopo la sconfitta di Phobos, Cornelia si separa dal gruppo, ritenendo che le amiche non possano capire quello che prova per la sorte toccata a Caleb. Successivamente, viene individuata da un Cangiante, una creatura di energia che ha rubato i poteri delle sue compagne, e che riesce a entrare in contatto con lei, fondendosi con il suo corpo: Cornelia ottiene cos\u00ec il potere necessario per far rinascere Caleb, avendo in s\u00e9 tutti e cinque gli elementi. La ragazza viene per\u00f2 fermata da Luba, che la porta a Kandrakar e la indebolisce: tuttavia, Cornelia riesce a trasformare Caleb donandogli una copia di ogni elemento, e viene di nuovo riconosciuta come Guardiana degna nonostante il suo comportamento. Riappacificatasi con le altre, le W.I.T.C.H. partono per una vacanza al mare con la famiglia di Irma: in questa occasione, apprendono del risveglio della ex-Guardiana malvagia Nerissa, che inizia a tormentarle con degli incubi. Quando la donna attacca Kandrakar, prima della battaglia finale Cornelia decide di mostrare a Caleb il suo vero aspetto: il ragazzo, rendendosi conto che sono troppo diversi, dopo la sconfitta di Nerissa la lascia.\nIl gruppo si divide, poich\u00e9 Taranee, Cornelia e Hay Lin partono per un viaggio-studio al Redstone College. Taranee, inoltre, si prende una pausa dalle W.I.T.C.H. e viene sostituita dalla guerriera Orube: al nuovo quintetto viene assegnato il compito di negoziare con Ari, sovrano di Arkhanta, che prova un forte risentimento nei confronti di Kandrakar. A Redstone, intanto, viene corteggiata da Rick Fortwort, ma lo tiene a distanza. Insieme a Taranee e Hay Lin inizia a indagare sul professor Sylla, scoprendo che le spia. L'uomo, per\u00f2, si accorge dei loro sospetti e, catturando la Goccia Astrale di Hay Lin, costringe Taranee a utilizzare i propri poteri, venendo cos\u00ec a conoscenza del segreto delle tre studentesse. Il segreto verr\u00e0 cancellato dalla loro memoria dall'Oracolo poco dopo. Le Guardiane liberano Yua, la banshee che realizza tutti i desideri di Ari, ma la creatura fa del male a Maqi e Cornelia, insieme alle altre, cede al bambino il dono di Xin Jing per guarirlo. Intanto, le Gocce Astrali scappano, per non continuare a vivere la vita di qualcun altro. Ritrovate da Orube, l'Oracolo concede loro una nuova esistenza e le W.I.T.C.H. sono cos\u00ec costrette a rinunciare a loro.\nCornelia, insieme alle altre Guardiane, viene chiamata a Kandrakar per testimoniare contro l'Oracolo, e assiste alla sua deposizione. Phobos, sotto le spoglie di Endarno, il nuovo Oracolo, manda una farfalla magica sulla Terra attraverso la quale cancellare l'esistenza delle Guardiane e minarne le certezze: Cornelia si ritrova cos\u00ec con una famiglia e con amici che non la riconoscono, ad eccezione delle altre W.I.T.C.H. Insieme a loro, va nel Giardino segreto delle Rimembranze, dove recupera la propria vita. La Guardiana riceve inoltre da Endarno la clessidra del Soffio del Tempo, che le permette di fermare lo scorrere dei minuti mentre sono in missione, cos\u00ec da compensare la perdita delle Gocce. L'uomo, inoltre, incarcera Elyon e chiede alle W.I.T.C.H. di avere la Corona di Luce per liberare la ragazza: Cornelia cerca in ogni modo di salvare la sua migliore amica, restando molto delusa quando scopre che loro non possono prendere la Corona perch\u00e9 protetta da un incantesimo. Successivamente, insieme alle altre Guardiane va a liberare Elyon, imprigionata nella Torre delle Nebbie , e sconfigge Endarno, che si rivela essere in realt\u00e0 Phobos. Deve anche rinunciare al Soffio del Tempo, poich\u00e9 donatole da una creatura malvagia e pertanto poco incline a schierarsi dalla parte del bene.\nSuccessivamente si innamora del fratello maggiore di Taranee, Peter, e scopre di avere poteri di guarigione. Poi, con le altre W.I.T.C.H., inizia la ricerca delle pietre degli elementi per aprire il Libro degli Elementi e liberare Matt, che \u00e8 stato imprigionato al suo interno. Per prendere la pietra della terra, scambia i propri poteri con Hay Lin. Ottenute tutte le pietre e aperto il Libro, le W.I.T.C.H. e Orube vengono risucchiate al suo interno: qui sconfiggono l'entit\u00e0 che imprigionava Matt, Johnathan Ludmoore, trasformandosi negli elementi stessi.\nDopo molte battaglie, le ragazze riescono a sconfiggere dei mostri d'ombra che assorbono la forza vitale, i Ragorlang, e la loro proprietaria, Tecla Ibsen. Poco dopo, Matt, inviato dall'Oracolo, ruba loro i poteri, donandogliene di nuovi, pi\u00f9 potenti ma difficili da controllare. Per gestirli devono trovare la radice dei loro poteri: Cornelia trova la propria in un ricordo dimenticato di quando aveva quattro anni e si era persa nel bosco. Insieme alle W.I.T.C.H., sconfigge la Dark Mother, imprigionandola nella roccia; poi, con i loro poteri, creano delle nuove fondamenta per la Fortezza, la cui stabilit\u00e0 era stata minata dalla Dark Mother.\nTempo dopo, scoperta l'esistenza a Heatherfield di alcuni bambini magici, Yan Lin affida alle W.I.T.C.H. il compito di insegnare loro a usare i poteri. Quando il piccolo William viene rapito da Liam e portato nel Mondo Veloce, Cornelia aiuta Will e le altre Guardiane a salvarlo.\nSuccessivamente, le W.I.T.C.H. vengono messe di fronte alla scelta se rinunciare ai propri poteri o compiere delle prove per essere promosse a Sovrane Magiche: accettano quest'ultima opzione e, dopo aver superato con successo i vari test, ottengono la capacit\u00e0 di fondersi nella guardiana Sixtar e il controllo su uno dei cinque sensi. A Cornelia spetta il tatto.\nCartone animato.\nNel cartone animato la storia si svolge pi\u00f9 o meno nello stesso modo del fumetto. Un pomeriggio, Cornelia viene invitata a casa di Hay Lin: qui la nonna della ragazzina, Yan Lin, rivela a lei, alla nipote e a Will, Taranee e Irma che loro sono le Guardiane della Muraglia: Cornelia si rende conto che \u00e8 la verit\u00e0, avendo da qualche tempo la capacit\u00e0 di manovrare la terra e le piante. Insieme alle altre, si allena nell'uso dei poteri, quando da un Portale della Muraglia appare Caleb, un ragazzo che chiede loro aiuto prima di essere catturato da un mostro. Dopo averlo salvato, Caleb si trasferisce sulla Terra diventando loro alleato. Le W.I.T.C.H. scoprono che Phobos sta cercando sua sorella, e che questa \u00e8 Elyon, la migliore amica di Cornelia: la ragazza vorrebbe dirle tutta la verit\u00e0 per metterla in guardia, ma Will glielo impedisce sostenendo che finirebbe solo con l'allarmarla inutilmente. Cos\u00ec, quando Cedric racconta a Elyon delle sue origini e che Cornelia e le altre lo sapevano, spingendo la giovane ad accettare di scappare con lui su Meridian, Cornelia incolpa Will di quanto accaduto e decide di lasciare il gruppo, ma poi torna da loro quando Will si scusa con lei, e combatte al fianco delle W.I.T.C.H. fino alla sconfitta di Phobos.\nDopo la sconfitta di Phobos e la distruzione della Muraglia, Cornelia scopre di avere un nuovo potere: la telecinesi. La ragazza, inoltre, si arrabbia con Caleb perch\u00e9 il ragazzo ha deciso di restare su Meridian, rompendo la loro relazione. Dopo una breve parentesi con il fratello di Taranee, Peter, Cornelia torna insieme a Caleb; successivamente, inoltre, scopre che sua sorella Lilian \u00e8 il Cuore della Terra, e che lei \u00e8 stata scelta come Guardiana per proteggerla. Come W.I.T.C.H., la ragazza deve affrontare l'ex-Guardiana malvagia Nerissa e Phobos, che \u00e8 tornato.\nFamiglia e affetti.\nCornelia ha un rapporto altalenante con la sorellina Lilian, che la stuzzica e si intrufola spesso in camera sua per carpire i suoi segreti. Talvolta litiga anche con la madre, soprattutto perch\u00e9 questa difende pi\u00f9 spesso Lilian, mentre va molto d'accordo con il padre.\n\u00c8 migliore amica sin dall'infanzia di Elyon e si preoccupa molto quando la ragazza scompare dalla citt\u00e0. Resta sconvolta scoprendo che l'amica le ha tradite schierandosi con Phobos, ed \u00e8 profondamente convinta di riuscire a riportarla dalla loro parte, scontrandosi anche con le altre Guardiane, che non sono del suo stesso avviso. Anche successivamente, nel corso della storia, Cornelia dimostra di essere disposta a tutto pur di aiutarla nei momenti di maggiore difficolt\u00e0.\nSin da prima di conoscerlo, Cornelia \u00e8 innamorata di Caleb, che ha incontrato spesso in sogno e di cui Elyon ha realizzato un ritratto ascoltando la sua descrizione. La ragazza \u00e8 profondamente scossa dalla trasformazione del ragazzo in un fiore per opera di Phobos e fa di tutto per riportarlo al suo aspetto umano, riuscendoci. La coppia, per\u00f2, si lascia qualche tempo dopo, rendendosi conto che appartengono a due mondi diversi, ma soprattutto che Caleb ama la versione W.I.T.C.H. della ragazza ma non lei nell'identit\u00e0 civile. Durante un incontro successivo, Cornelia e Caleb si rendono conto di poter continuare a essere amici e restano quindi in buoni rapporti. Caleb in seguito si innamora, ricambiato, di Elyon: Cornelia, dopo un primo momento di sorpresa, accetta il sentimento dei due amici.\nLa ragazza ha, inoltre, una cotta per Peter sin dall'inizio della storia, che viene messa in secondo piano dall'arrivo di Caleb. Dopo essersi lasciata con quest'ultimo, per\u00f2, Cornelia trova il coraggio di dichiararsi a Peter e i due si mettono insieme.\nAlla fine della 2\u00aa stagione, ritorna con Caleb. \nPoteri e abilit\u00e0.\n\u00c8 la detentrice del potere della Terra e, nel fumetto, per un breve periodo, anche del potere del Tempo, il cui canalizzatore \u00e8 una clessidra. Condivide alcuni poteri con le sue compagne (come l'invisibilit\u00e0, la telepatia e il teletrasporto), mentre ne ha alcuni solo suoi:\nCon la clessidra del Soffio del Tempo, pu\u00f2 fermare lo scorrere dei minuti.\nNella serie animata, inoltre, pu\u00f2 volare, al contrario del fumetto, e, nella seconda serie, entra nello stadio Zenit, trasformandosi in una creatura semi-vegetale che pu\u00f2 muovere la terra tramite i capelli.\nNel manga, Cornelia ha delle visioni toccando gli oggetti.\nCollegamenti esterni.\n "}
{"id": "1343793", "revid": "1566286", "url": "https://it.wikipedia.org/wiki?curid=1343793", "title": "Michele Massimo Tarantini", "text": "Biografia.\nNei primi anni sessanta ha svolto per il cinema diversi mestieri (quali segretario, aiuto, scenografo) per poi esordire, nel 1973, come regista del film poliziesco \"Sette ore di violenza per una soluzione imprevista\". Per alcune regie ha utilizzato lo pseudonimo Michael E. Lemick. \nPoco dopo si dedica alla regia di film comico-erotici, molti dei quali interpretati da Lino Banfi e Alvaro Vitali.\nDa ricordare la sua piccola incursione nel genere poliziesco, molto in voga in Italia negli anni settanta, con due discreti prodotti \"Poliziotti violenti\", che vede protagonisti Henry Silva e Antonio Sab\u00e0to, e \"Napoli si ribella\" con Luc Merenda e Enzo Cannavale.\nDopo aver diretto, nel 1982, il film \"Sangraal la spada di fuoco\" si rec\u00f2 in Sudamerica, in particolare in Brasile, dirigendo tra l'altro il film \"Attrazione selvaggia\" nel 1991.\nNel 2001 \u00e8 tornato in Italia, dove ha diretto quello che per ora \u00e8 il suo ultimo film: \"Se lo fai sono guai\"."}
{"id": "1343797", "revid": "857769", "url": "https://it.wikipedia.org/wiki?curid=1343797", "title": "Guennadi Prigoda", "text": ""}
{"id": "1343799", "revid": "39900", "url": "https://it.wikipedia.org/wiki?curid=1343799", "title": "Vincenzo Gallo", "text": ""}
{"id": "1343800", "revid": "124221721", "url": "https://it.wikipedia.org/wiki?curid=1343800", "title": "At Last (Cyndi Lauper)", "text": "At Last \u00e8 un album discografico di Cyndi Lauper, pubblicato nel 2003 dalla Epic.\nIl disco.\n\"At Last\" \u00e8 un album di sole cover in cui Cyndi Lauper reinterpreta dei classici degli anni quaranta, cinquanta e sessanta.\nIl titolo provvisorio dell'album era \"Naked City\", in onore alla citt\u00e0 di New York.\nPromozione.\nPer l'album \"At Last\" non \u00e8 stato pubblicato ufficialmente alcun singolo. \"Walk on by\", \"Stay\" e \"Until You Come Back To Me (That's What I'm Gonna Do)\" sono stati fatti circolare come singoli promozionali. \u00c8 stato girato anche un documentario-\"making of\"- dell'album, edito anche in internet, della durata di 11 minuti circa. \u00c8 stato realizzato inoltre il video per il brano \"At Last\".\nSuccesso Commerciale.\n\"At Last\" riesce a vendere 4 milioni e mezzo di copie. Sia in Australia che negli USA, l'album \u00e8 stato nella Top 40 dei CD pi\u00f9 venduti. Era dal 1994 con la raccolta \"Twelve Deadly Cyns... and Then Some\" che un album di Cyndi Lauper non vendeva cos\u00ec tanto.\nAt Last Tour.\nNel 2004, la Lauper s'imbarca per \"The At Last Tour\", un tour internazionale, con cui far\u00e0 il giro del mondo tra USA, Australia e Giappone.\nPer il successo insaspettato di \"At Last\", album di sole cover, nato come un modesto \"side project\", e del tour, la Sony decide di pubblicare in DVD il concerto di New York, registrato l'11 marzo 2004, che si \u00e8 tenuto a Town Hall."}
{"id": "1343803", "revid": "287204", "url": "https://it.wikipedia.org/wiki?curid=1343803", "title": "Ba\u010dki Sokolac", "text": "Ba\u010dki Sokolac (Serbo: \u0411\u0430\u0447\u043a\u0438 \u0421\u043e\u043a\u043e\u043b\u0430\u0446) \u00e8 un villaggio della Serbia situato nella municipalit\u00e0 di Ba\u010dka Topola, nel distretto della Ba\u010dka Settentrionale, nella provincia autonoma di Voivodina. La popolazione totale \u00e8 di 609 abitanti (\"censimento del 2002\"), e la maggioranza di essa \u00e8 di etnia serba."}
{"id": "1343806", "revid": "599013", "url": "https://it.wikipedia.org/wiki?curid=1343806", "title": "Gennadij Prigoda", "text": "Specializzato nello stile libero ha vinto quattro medaglie alle Olimpiadi di Seoul 1988 e di Barcellona 1992, una individuale nei 50\u00a0m sl e tre nelle staffette."}
{"id": "1343809", "revid": "1982", "url": "https://it.wikipedia.org/wiki?curid=1343809", "title": "Croce Rossa Sammarinese", "text": "La Croce Rossa Sammarinese (CRS) \u00e8 la Societ\u00e0 Nazionale del Movimento Internazionale di Croce Rossa e Mezzaluna Rossa operante nel territorio della Repubblica di San Marino, ha sede in Via Scialoja, 40 a Cailungo, curazia (frazione) di Borgo Maggiore.\nStoria.\nNel 1915, all'entrata in guerra dell'Italia nella Prima guerra mondiale, nacque una Delegazione della Croce Rossa Italiana a San Marino che gi\u00e0 nel 1918 aveva un responsabile in ognuno dei Castelli.\nLa Croce Rossa Sammarinese divenne un'Associazione indipendente dalla Croce Rossa Italiana nel 1949, e venne subito riconosciuta con la legge n. 57 del 1\u00ba dicembre 1949. Nel 1950 l'associazione viene riconosciuta dal Comitato Internazionale della Croce Rossa e nel 1952 viene ammessa nell'allora \"Lega delle Societ\u00e0 di Croce Rossa\" (l'attuale Federazione).\nOrganizzazione.\nLa Croce Rossa sammarinese \u00e8 governata da un Consiglio di dieci membri eletti dall'assemblea ogni due anni.\nSezioni.\nLa Croce Rossa Sammarinese \u00e8 organizzata in tre sezioni:\nRisorse umane.\nLa Societ\u00e0 conta oltre 1.554 membri (2001), tutti volontari; non esiste personale dipendente.\nAttivit\u00e0.\nLa CRS \u00e8 uno dei membri del \"Rome Consensus\" per la lotta alla tossicodipendenza."}
{"id": "1343810", "revid": "732240", "url": "https://it.wikipedia.org/wiki?curid=1343810", "title": "Eoghan", "text": ""}
{"id": "1343811", "revid": "729019", "url": "https://it.wikipedia.org/wiki?curid=1343811", "title": "Assedio di Candia", "text": "L'assedio di Candia fu un episodio della guerra di Candia combattuta tra Venezia e l'Impero Ottomano per il possesso di Creta, durante il quale la citt\u00e0 di Candia, capitale dell'isola, sub\u00ec un estenuante assedio, il secondo pi\u00f9 lungo della storia dopo l'Assedio di Ceuta (1694\u20131727), durato 21 anni, dal 1648 al 1669, e terminato con la conquista turca della citt\u00e0 e dell'isola.\nPrologo.\nI cavalieri ospitalieri di Malta nel 1644 si impadronirono di un galeone turco contenente una gran quantit\u00e0 di oro, trenta donne e una cinquantina di greci. Decisero di approdare nella rada di Kalismene, sulla costa meridionale dell'isola di Creta, per approvvigionarsi d'acqua e liberare i loro confratelli cristiani. Considerato che i Cavalieri Ospitalieri di Malta venivano considerato come pirati dal sultano Ibrahim, egli si sdegn\u00f2 contro i veneziani per la supposta connivenza.\nIl sultano ordin\u00f2 alla sua flotta di attaccare Malta. In realt\u00e0 era una finta: il 30 aprile 1645 la flotta, composta da 400 navi, 50.000 uomini e 70 grossi cannoni, volse verso l'isola di Creta per attaccare i veneziani. La Repubblica di Venezia aveva un ottimo sistema di spionaggio ed il bailo (ambasciatore) Giovanni Soranzo mand\u00f2 ordine ad Andrea Corner, provveditore generale di Creta, di rinforzare le difese a causa di un imminente attacco.\nL'assedio.\nDopo le iniziali scaramucce, nel maggio del 1648 inizi\u00f2 per Candia il vero e proprio assedio. I turchi impiegarono tre mesi per completare il blocco da terra e dal mare della citt\u00e0, cui tagliarono i rifornimenti idrici.\nPer i successivi 12 anni i turchi bombardarono incessantemente la citt\u00e0, senza riuscire ad aver ragione delle sue difese, rafforzate un secolo prima su progetto dell'architetto veronese Michele Sanmicheli, per quanto in parte compromesse dalla carenza di manutenzione.\nNel 1660 affluirono in difesa di quell'ultimo baluardo cristiano contingenti di volontari francesi agli ordini di Almerico d'Este, anche se formalmente guidati dai cavalieri ospitalieri per non danneggiare i rapporti diplomatico-commerciali di Parigi con l'impero ottomano.\nNel 1667 fu il Gran Visir in persona, Ahmed K\u00f6pr\u00fcl\u00fc, ad arrivare a Creta per condurre le operazioni d'assedio, che ricevette nuova linfa anche grazie ai preziosi consigli del colonnello veneziano disertore Andrea Barozzi. Da maggio a novembre 1667 avvennero 32 assalti e 17 sortite e morirono 3.200 veneziani e 20.000 turchi.\nNel 1668 il contingente di circa 600 gentiluomini francesi di Le Feuillade arriv\u00f2 a rinforzare le difese di Candia, rendendosi protagonista di valorose ma anche avventate sortite che ne causarono velocemente la decimazione: i circa 230 superstiti ripartirono per la Francia nei primi giorni del 1669.\nL'anno successivo arrivarono a Candia anche i 6.000 uomini di Fran\u00e7ois de Beaufort e Philippe Nevailles: fu condotto un tentativo di spezzare l'assedio con un attacco congiunto da terra e dal mare del contingente francese e della flotta di Lazzaro Mocenigo, che per\u00f2 fall\u00ec. Il 24 luglio, durante tale tentativo, \"La Th\u00e9r\u00e8se\", nave da guerra francese da 900 tonnellate e 58 cannoni, affond\u00f2 di fronte a Candia per un'esplosione accidentale della santabarbara: l'evento ebbe un effetto devastante sul morale dei difensori della citt\u00e0.\nAnche a causa di dissidi con i comandanti veneziani, ad agosto i francesi lasciarono Candia; rimasero solo 3.600 uomini validi a difendere i bastioni.\nIl 5 settembre 1669, dopo 22 anni di assedio, 29.000 caduti tra i difensori e 108.000 tra gli assedianti, il \"Capitano Generale da Mar\" Francesco Morosini, comandante delle forze veneziane, firm\u00f2 la resa con l'onore delle armi e la possibilit\u00e0 per tutti i cristiani di lasciare la citt\u00e0 senza portare nulla con s\u00e9.\nLa firma della resa da parte di Morosini senza la preventiva autorizzazione del Senato veneziano cost\u00f2 a quest'ultimo non poche difficolt\u00e0 al rientro in patria e nella successiva carriera politica, anche se seppe riscattarsi in seguito nella Guerra di Morea sino a guadagnarsi il soprannome di \"Peloponnesiaco\" e ad accedere alla dignit\u00e0 dogale.\nSi dice che papa Clemente IX cadde malato nell'ottobre di quell'anno alla notizia della caduta di Candia: mor\u00ec nel dicembre 1669."}
{"id": "1343816", "revid": "110860734", "url": "https://it.wikipedia.org/wiki?curid=1343816", "title": "Struttura (matematica)", "text": "In matematica, una struttura su un insieme \u00e8 costituita da oggetti matematici addizionali che in qualche modo si sovrappongono all'insieme, consentendo di visualizzarlo, lavorarci, usarlo come strumento di calcolo e di assegnare uno specifico significato all'insieme e ai suoi elementi.\nAlcune possibili strutture sono la misura, le strutture algebriche (gruppi, campi, eccetera), le topologie, le metriche, gli ordinamenti, le equivalenze e le strutture differenziali.\nA volte un insieme \u00e8 dotato di pi\u00f9 strutture simultaneamente, il che consente ai matematici di studiare la ricca sinergia che si produce fra le strutture. Ad esempio un ordine induce una topologia. Un altro esempio \u00e8 costituito dagli insiemi che sono sia gruppo che dotati di una topologia e che, se le due strutture sono correlate in un certo modo, diventano dei gruppi topologici.\nLe applicazioni fra insiemi che conservano alcune strutture (in modo tale che le strutture sul dominio sono mappate nelle equivalenti strutture del codominio) sono molto importanti in molti settori della matematica e vengono definite morfismi. Un esempio sono gli omomorfismi, che conservano le strutture algebriche; gli omeomorfismi, che conservano le strutture topologiche; e i diffeomorfismi, che conservano le strutture differenziali.\nDefinizione formale.\nDati:\nSi chiama struttura su formula_7 la quaterna:\nformula_8\nInoltre, gli elementi formula_9 si chiamano elementi speciali di formula_10.\nLa quaterna formula_11 si definisce tipo di similarit\u00e0 di formula_10.\nSi definisce infine cardinalit\u00e0 di formula_10, formula_14.\nLa struttura formula_10 si dice \"algebrica\" se formula_16, e \"relazionale\" se formula_17.\nEsempio: i numeri reali.\nL'insieme dei numeri reali ha diverse strutture standard:\nCi sono poi delle correlazioni fra tutte queste strutture:"}
{"id": "1343818", "revid": "2008079", "url": "https://it.wikipedia.org/wiki?curid=1343818", "title": "Taranee Cook", "text": "Taranee Cook \u00e8 una delle protagoniste del fumetto italiano \"W.I.T.C.H.\". Compare anche nella serie animata, nel manga e nel videogioco.\nPersonalit\u00e0.\nTaranee ha 13 anni ed \u00e8 una ragazza timida e paurosa, pessimista, insicura, riservata, colta, intelligente e riflessiva ma focosa allo stesso tempo, e talvolta distratta. Ama la fotografia, il basket, la danza e la musica classica. Odia i ragni, ma ama le farfalle, le cavallette e i grilli. Delle cinque W.I.T.C.H. \u00e8 quella che va meglio a scuola, e la sua materia preferita \u00e8 la matematica. Nella serie animata, ha un carattere pi\u00f9 forte e si arrabbia piuttosto facilmente.\nBiografia.\nFumetto.\nTaranee cresce nella citt\u00e0 di Sesamo, ma poi si trasferisce a Heatherfield, pochi giorni prima dell'arrivo in citt\u00e0 di Will. Nella notte di Halloween, a una festa scolastica, Uriah mette in pericolo le ragazze facendo esplodere una zucca, ma con i poteri che inconsapevolmente possiede Taranee salva tutti. Il giorno dopo, nel tentativo di capire cosa sia successo, si riuniscono tutte a casa di Hay Lin, dove l'anziana Yan Lin dona a Will il Cuore di Kandrakar e a Taranee il potere del Fuoco. La ragazza \u00e8 molto spaventata da quanto le sta succedendo, ma cerca di farsi forza e di non essere un peso per la squadra. Mentre combattono contro il malefico Principe Phobos e contro Elyon, Taranee viene catturata da Frost durante la prima visita a Meridian del gruppo e, con i suoi poteri telepatici, chiede a Will di scappare lasciandola l\u00ec. Nel corso della prigionia, Elyon cerca di plagiarla, ma la ragazza non cede e viene poi salvata dalle amiche. Inizia, inoltre, a uscire con un compagno di scuola, Nigel, nonostante sua madre sia contraria.\nDopo la sconfitta di Phobos, Cornelia si separa dal gruppo. Taranee viene perseguitata da un uomo che conosce il suo segreto e che si rivela essere Frost, servo di Phobos, che vuole vendicarsi di loro. Con Will, Irma e Hay Lin riescono a sconfiggerlo e a portarlo a Kandrakar. Aiuta poi Will a introdursi nell'ufficio del capo di sua madre per rubare la domanda di trasferimento: durante l'operazione, creano inavvertitamente un Cangiante che ruba loro i poteri, lasciandole inermi. Pur senza magia, Will, Irma, Taranee e Hay Lin riescono a raggiungere Kandrakar, dove scoprono che \u00e8 stata Luba a favorire la creazione del Cangiante, e riottengono i poteri. Riappacificatesi con Cornelia, le W.I.T.C.H. apprendono del risveglio della ex-Guardiana malvagia Nerissa, che inizia a tormentarle con degli incubi. Sconfitta la nemica, Taranee litiga furiosamente con sua madre, che si vergogna di lei, pensando erroneamente che Nigel l'abbia cambiata: la ragazza decide di vendicarsi della sua mancanza di fiducia smettendo di studiare. Scopre anche i documenti relativi alla causa che coinvolge i genitori di Will per l'affidamento della figlia.\nLe Guardiane si dividono poich\u00e9 Taranee, Cornelia e Hay Lin partono per un viaggio-studio al Redstone College. La ragazza scopre di essere guarita dalla miopia e chiede spiegazioni all'Oracolo: scoprendo che l'uomo ha tenuto nascosto un altro aspetto dell'essere Guardiane, cio\u00e8 il dono di Xin Jing, che permette di restare in buona salute, si infuria per la poca sincerit\u00e0 e si prende una pausa dal gruppo, venendo sostituita dalla guerriera Orube. Insieme a Cornelia e Hay Lin inizia a indagare sul professor Sylla, scoprendo che le spia. L'uomo, per\u00f2, si accorge dei loro sospetti e, catturando la Goccia Astrale di Hay Lin, costringe Taranee a utilizzare i propri poteri, venendo cos\u00ec a conoscenza del segreto delle tre studentesse. Per affrontare Sylla, decide di tornare nel gruppo, aiutando anche nella battaglia contro Ari e Yua. Le Guardiane liberano Yua, la banshee che realizza tutti i desideri di Ari, ma la creatura fa del male a Maqi e Taranee, insieme alle altre, cede al bambino il dono di Xin Jing per guarirlo. Intanto, le Gocce Astrali scappano, per non continuare a vivere la vita di qualcun altro. Ritrovate da Orube, l'Oracolo concede loro una nuova esistenza e le W.I.T.C.H. sono cos\u00ec costrette a rinunciare a loro. Sul piano personale, invece, Taranee viene inspiegabilmente lasciata da Nigel: il fratello di quest'ultimo, Daniel, ha dei conti in sospeso con la madre della ragazza e Nigel cerca di cos\u00ec di proteggerla senza perdere Danny. I due, poi, si riappacificano.\nTaranee, insieme alle altre Guardiane, viene chiamata a Kandrakar per testimoniare contro l'Oracolo, contro cui scaglia parole molto dure, e assiste alla sua deposizione. Successivamente, insieme alle altre Guardiane va a liberare Elyon, imprigionata dal nuovo Oracolo Endarno nella Torre delle Nebbie\n, e sconfigge l'uomo, che si rivela essere in realt\u00e0 Phobos. Inoltre, decide di iscriversi alla nuova scuola di danza di Heatherfield, la \"Jensen Dance Academy\". Qui conosce Luke Pradd, uno studente di ballo come lei, e si lascia con Nigel. Poi, con le altre W.I.T.C.H., inizia la ricerca delle pietre degli elementi per aprire il Libro degli Elementi e liberare Matt, che \u00e8 stato imprigionato al suo interno, aiutando Irma a ottenere la pietra dell'acqua. La pietra del fuoco viene invece ritrovata alle terme di Warmwater. Ottenute tutte le pietre e aperto il Libro, le W.I.T.C.H. e Orube vengono risucchiate al suo interno: qui sconfiggono l'entit\u00e0 che imprigionava Matt, Johnathan Ludmoore, trasformandosi negli elementi stessi.\nDopo molte battaglie, le ragazze riescono a sconfiggere dei mostri d'ombra che assorbono la forza vitale, i Ragorlang, e la loro proprietaria, Tecla Ibsen. Poco dopo, Matt, inviato dall'Oracolo, ruba loro i poteri, donandogliene di nuovi, pi\u00f9 potenti ma difficili da controllare. Per gestirli, devono trovare la radice del loro potere: Taranee trova la sua nel proprio passato, scoprendo di essere stata adottata. Quando aveva tre mesi, infatti, la casa dei suoi genitori bruci\u00f2 in un incendio e i due, perso tutto, la diedero in adozione. Insieme alle W.I.T.C.H., sconfigge la Dark Mother, imprigionandola nella roccia; poi, con i loro poteri, creano delle nuove fondamenta per la Fortezza, la cui stabilit\u00e0 era stata minata dalla Dark Mother.\nTempo dopo, scoperta l'esistenza a Heatherfield di alcuni bambini magici, Yan Lin affida alle W.I.T.C.H. il compito di insegnare loro a usare i poteri. Quando Will viene posseduta da una naiade che la priva delle energie, Taranee interviene per salvare l'amica, distruggendo la creatura. Quando il piccolo William viene rapito da Liam e portato nel Mondo Veloce, Taranee aiuta Will e le altre Guardiane a salvarlo.\nSuccessivamente, le W.I.T.C.H. vengono messe di fronte alla scelta se rinunciare ai propri poteri o compiere delle prove per essere promosse a Sovrane Magiche: accettano quest'ultima opzione e, dopo aver superato con successo i vari test, ottengono la capacit\u00e0 di fondersi nella guardiana Sixtar e il controllo su uno dei cinque sensi. A Taranee spetta l'olfatto.\nCartone animato.\nLa storia si svolge in modo simile a quello del fumetto.\nTaranee e la sua famiglia si sono trasferiti da un anno a Heatherfield. Un pomeriggio, viene invitata a casa di Hay Lin: qui la nonna della ragazzina, Yan Lin, rivela a lei, alla nipote e a Will, Irma e Cornelia che loro sono le Guardiane della Muraglia: Taranee si rende conto che \u00e8 la verit\u00e0, avendo da qualche tempo la capacit\u00e0 di manovrare il fuoco. Insieme alle altre, si allena nell'uso dei poteri, quando da un Portale della Muraglia appare Caleb, un ragazzo che chiede loro aiuto prima di essere catturato da un mostro. Iniziano cos\u00ec a combattere per la salvezza di Meridian, pianeta tiranneggiato dal principe Phobos, che Caleb contrasta.\nDopo la sconfitta di Phobos e la distruzione della Muraglia, Taranee scopre di avere un nuovo potere: la telepatia. Inoltre, la ragazza inizia a comportarsi come una ribelle e a infrangere le regole per non ricadere nell'anonimato, ma le sue amiche la rassicurano che per loro sar\u00e0 sempre speciale. Taranee deve affrontare, oltre all'ex-Guardiana malvagia Nerissa e a Phobos, che \u00e8 tornato, anche problemi sul piano personale: la relazione con Nigel, un ragazzo che talvolta si accompagna al teppista Uriah, non \u00e8 ben vista da sua madre, che crede che il giovane abbia una pessima influenza su di lei.\nFamiglia e affetti.\nI suoi genitori sono iperprotettivi nei suoi confronti, soprattutto sua madre, che non vede di buon occhio la relazione della figlia con Nigel, poich\u00e9 il ragazzo ha un passato da teppista. Taranee \u00e8 molto in confidenza con suo fratello maggiore, Peter, che la sostiene fornendole conforto in caso di necessit\u00e0.\nTaranee, all'inizio del fumetto, si innamora di Nigel Ashcroft, e inizia a uscire con lui. La coppia poi si separa a causa degli impegni della ragazza, che ha poco tempo per lui, e perch\u00e9 Taranee si \u00e8 nel frattempo innamorata di Luke Pradd, un ragazzo che frequenta la scuola di danza con lei e con cui comincia a uscire poco dopo. Nell'albo 132, viene raccontato che sono usciti per qualche tempo, ma poi hanno perso i contatti.\nNel gruppo delle W.I.T.C.H., va d'accordo con Will, con la quale condivide il carattere riservato e tranquillo, mentre si scontra talvolta con Cornelia, che la accusa di essere troppo morbida e timida.\nPoteri e abilit\u00e0.\nLe viene affidato il potere del Fuoco. Condivide alcuni poteri con le sue compagne (come l'invisibilit\u00e0, la telepatia e il teletrasporto), mentre ne ha alcuni solo suoi:\nNella serie animata, inoltre, pu\u00f2 volare, al contrario del fumetto."}
{"id": "1343819", "revid": "1082210", "url": "https://it.wikipedia.org/wiki?curid=1343819", "title": "Farmacovigilanza", "text": "La farmacovigilanza (FV) \u00e8 definita dall\u2019Organizzazione Mondiale della Sanit\u00e0 come la scienza e le attivit\u00e0 finalizzate all'identificazione, alla valutazione, alla comprensione e alla prevenzione degli effetti avversi o di qualsiasi altro problema correlato all'uso dei medicinali e dei vaccini, per assicurare che vengano utilizzati in modo che i benefici siano superiori ai rischi.\nCome definito dall'Organizzazione Mondiale della Sanit\u00e0 (OMS), la farmacovigilanza comprende:\nLa farmacovigilanza si applica all\u2019intero ciclo vita di un medicinale sia allo stadio pre-autorizzativo che a quello post-autorizzativo.\nTutti i medicinali e i vaccini sono sottoposti a rigorosi test di sicurezza ed efficacia attraverso studi clinici prima di essere autorizzati per l'uso. Tuttavia, il processo di sperimentazione clinica prevede lo studio di questi prodotti in un numero relativamente piccolo di individui selezionati per un breve periodo di tempo. Alcuni effetti collaterali possono manifestarsi solo dopo che questi prodotti sono stati utilizzati da una popolazione eterogenea, comprese le persone con altre malattie concomitanti, e per un lungo periodo di tempo.\n\u00c8 un'attivit\u00e0 condivisa sia dalle autorit\u00e0 sanitarie che dall'industria farmaceutica e dagli operatori sanitari, in modo che il contributo di tutti svolga un ruolo fondamentale nel monitoraggio e nel prendere decisioni sul rapporto rischio/beneficio di un farmaco.\nEssa nacque dal bisogno di allargare il controllo dell'efficacia dei farmaci nel momento del suo uso su larga scala dopo la sua scoperta o messa a punto: le fasi sperimentali cliniche precedenti, infatti, vengono eseguite su gruppi selezionati di pazienti, in condizioni ottimali e quindi, nel momento in cui il nuovo medicinale viene somministrato alla popolazione generale, potrebbero manifestarsi alcuni effetti indesiderati non riscontrati in fase sperimentale.\nI dati sui rischi associati all'utilizzo dei medicinali possono essere derivati \u200b\u200bda molteplici fonti: segnalazioni di sospette reazioni avverse (spontanee e non), studi clinici, letteratura scientifica, segnalazioni di industrie farmaceutiche, ecc.\nLa FV pu\u00f2 considerarsi, dunque, un sistema di monitoraggio permanente. Le procedure ed obblighi di segnalazione delle reazioni avverse sono applicate agli studi clinici sia nelle fasi sperimentali, prima della Autorizzazione all'Immissione in Commercio (AIC) sia negli studi clinici comparativi oltre che nella Fase IV della sperimentazione farmaceutica (post - marketing).\nAlcuni medicinali per uso umano sono autorizzati a condizione che siano oggetto di monitoraggio addizionale. Tra essi figurano tutti i medicinali per uso umano contenenti una nuova sostanza attiva e i medicinali biologici, compresi i medicinali biosimilari, che costituiscono una priorit\u00e0 per la farmacovigilanza. Le autorit\u00e0 competenti possono altres\u00ec richiedere un monitoraggio addizionale per i medicinali per uso umano specifici, che sono soggetti all\u2019obbligo di condurre uno studio sulla sicurezza dopo l\u2019autorizzazione o alle condizioni o alle limitazioni rispetto all\u2019uso sicuro ed efficace del medicinale, da precisare nel piano di valutazione del rischio.\nEsiste un parallelo sistema di farmacovigilanza per i farmaci veterinari e corrispondenti sistemi di vigilanza per i dispositivi medici e per i prodotti erboristici.\nObiettivi.\nL'obiettivo della farmacovigilanza \u00e8 quello di tenere sotto costante controllo il profilo rischio/beneficio dei farmaci facendo in modo che quest'ultimo sia sempre a favore della tutela dei pazienti e della salute pubblica.\nIn linea con questa definizione generale, l'obiettivo alla base della normativa UE applicabile in materia di farmacovigilanza \u00e8 prevenire i danni causati da reazioni avverse nell'uomo derivanti dall'uso di medicinali autorizzati all'interno o al di fuori dei termini dell'autorizzazione all'immissione in commercio o dall'esposizione professionale.\nI suoi principali obiettivi sono\u02d0\nPer effettuare una corretta valutazione del profilo di sicurezza ed efficacia dei farmaci occorre dunque segnalare e raccogliere in un unico database tutte le eventuali \"Reazione avversa a farmaco\" (ADR) osservate sul territorio.\nL'analisi delle segnalazioni di ADR inserite nei vari database di farmacovigilanza permette dunque di evidenziare eventuali farmaci pericolosi per la salute del paziente o di particolari categorie di pazienti a rischio quali, per esempio, bambini, anziani o donne in gravidanza. Nel caso di variazione del rapporto rischio/beneficio di un farmaco le agenzie regolatorie procederanno ad una rivalutazione del prodotto farmaceutico la quale pu\u00f2 portare alla modifica del foglietto illustrativo sino, in casi estremi, ad un ritiro dal commercio del medicinale.\nLa principale attivit\u00e0 della FV consiste nel fornire, in modo continuativo, le migliori informazioni possibili sulla sicurezza dei farmaci permettendo cosi' l'adozione delle misure opportune e in tal modo assicurare che i farmaci disponibili sul mercato presentino, nelle condizioni di utilizzo autorizzate, un rapporto beneficio rischio favorevole per la popolazione. Le informazioni sui rischi associati ai farmaci possono derivare da diverse fonti quali:\n\"a)\" Segnalazioni spontanee di singoli casi di sospette reazioni avverse da parte di operatori sanitari o degli utilizzatori;\n\"b)\" Studi post-autorizzazione che comprendono gli studi farmacoepidemiologici;\n\"c)\" Banche dati sanitarie informatizzate;\n\"d)\" Informazione pre-clinica di sperimentazioni animali e informazioni dalle ricerche cliniche su un farmaco;\n\"e)\" Informazioni inerenti la fabbricazione, la conservazione, la vendita, la distribuzione, la dispensazione, i modelli di utilizzo, prescrizione e somministrazione ai pazienti di un farmaco;\n\"f)\" Letteratura medica;\n\"g)\" Altre fonti di informazione come quelle relative all'utilizzo scorretto e all'abuso dei farmaci che possano ripercuotersi sulla valutazione dei benefici e dei rischi dei farmaci;\n\"h)\" Altre autorit\u00e0 sanitarie e organismi sanitari nazionali e internazionali.\nFarmacovigilanza attiva, passiva e monitoraggio addizionale.\nSi parla di farmacovigilanza attiva e passiva in relazione alla spontaneit\u00e0 dell\u2019attivazione di meccanismi di sorveglianza dei farmaci e della loro azione. Distinguiamo infatti casi in cui gli effetti dei farmaci vengono attivamente cercati, in funzione di un obiettivo, e casi in cui questi vengono spontaneamente segnalati. Mentre nel primo caso abbiamo una certa sistematicit\u00e0 dello studio, nella secondo intervengono per lo pi\u00f9 fattori casuali oltre che quelli culturali e professionali di chi effettua la farmacovigilanza.\nSorveglianza attiva (o proattiva) significa che vengono adottate misure attive per rilevare eventi avversi. Quando parliamo di farmacovigilanza attiva ci riferiamo a quella che in realt\u00e0 pu\u00f2 essere meglio definita come farmacoepidemiologia, ossia la verifica, la conferma e la quantificazione dei rischi derivanti dall\u2019assunzione di un farmaco. Questo \u00e8 gestito da un \"follow-up\" pianificato dopo il trattamento e gli eventi possono essere rilevati chiedendo sistematicamente e direttamente ai pazienti. \u00c8 meglio eseguire questa sorveglianza in modo prospettico, cio\u00e8 valutando gli effetti di un trattamento seguendo le persone coinvolte a partire dall'inizio dello studio e fino alla sua conclusione, per osservare gli esiti dell'intervento stesso.\nLa farmacovigilanza passiva si basa sulla spontaneit\u00e0 delle segnalazioni. La segnalazione spontanea dipende interamente dall'iniziativa e motivazione degli operatori sanitari o degli utilizzatori. Questa \u00e8 la forma pi\u00f9 comune di farmacovigilanza. La segnalazione \u00e8 comunemente indicata come \"spontaneo\" o \"volontario\" . In alcuni paesi questa forma di segnalazione \u00e8 obbligatoria. clinici, i farmacisti e i membri della comunit\u00e0 dovrebbero essere formati su come, quando e cosa segnalare.\nNella UE, alcuni medicinali per uso umano sono autorizzati a condizione che siano oggetto di monitoraggio addizionale. Tra essi figurano tutti i medicinali per uso umano contenenti una nuova sostanza attiva e i medicinali biologici, compresi i medicinali biosimilari e i vaccini, che costituiscono una priorit\u00e0 per la farmacovigilanza. Le autorit\u00e0 competenti possono altres\u00ec richiedere un monitoraggio addizionale per i medicinali per uso umano specifici, che sono soggetti all\u2019obbligo di condurre uno studio sulla sicurezza dopo l\u2019autorizzazione o alle condizioni o alle limitazioni rispetto all\u2019uso sicuro ed efficace del medicinale, da precisare nel piano di valutazione del rischio.\nL\u2019Unione Europea ha stabilito che alcuni medicinali hanno bisogno di un monitoraggio ancora pi\u00f9 rigoroso da parte delle agenzie regolatorie. Questi sono i cosiddetti \u201cmedicinali sottoposti a monitoraggio addizionale\u201d, e cio\u00e8:\nI medicinali a monitoraggio addizionale continuano ad essere \u201csorvegliati\u201d per un periodo di cinque anni o fino a quando le condizioni che hanno portato a richiedere il monitoraggio addizionale non si ritengono raggiunte.\nIl \"Pharmacovigilance Risk Assessment Committee\" (PRAC) \u0282i occupa di compilare ed aggiornare mensilmente le liste dei farmaci soggetti a monitoraggio addizionale, pubblicate sul sito dell\u2019EMA.\nTutte le segnalazioni pervenute su questa categoria di medicinali saranno valutate insieme ai dati gi\u00e0 disponibili, allo scopo di garantire che i loro benefici siano sempre superiori ai loro rischi. Solo in questo modo, quando necessario, sar\u00e0 possibile intraprendere adeguate azioni regolatorie.\nNegli USA funzioni analoghe a quelle del PRAC sono svolte dal \"Center for Drug Evaluation and Research\".\nStoria.\nL'origine dell'attuale sistema di farmacovigilanza pu\u00f2 essere fatta risalire al gennaio del 1848, quando una quindicenne inglese mor\u00ec durante una operazione per toglierle un'unghia infetta. Il caso venne riportato sulla rivista \"Lancet\" dove varie lettere aprirono una discussione sulla tossicit\u00e0 delle procedure anestetiche utilizzate, in quel caso con il cloroformio. La quantit\u00e0 di lettere alla rivista e di casi di decesso riportati in anestesia spinsero la rivista ad istituire una commissione sugli anestetici che chiese a tutti i medici del Regno Unito e delle colonie di documentare i casi di decessi correlabili alle anestesie. I risultati dell'indagine che confutavano le convinzioni correnti sulla sicurezza del cloroformio vennero pubblicati sul Lancet nel 1893.\nAltri casi di decessi correlati a farmaci negli anni successivi portarono in alcuni paesi a norme specifiche che prevedevano che la sicurezza dei farmaci dovesse essere dimostrata prima della loro approvazione sul mercato e introduceva la possibilit\u00e0 di condurre ispezioni in fabbrica.\nSolo nel 1955 \u00e8 stato dimostrato che l' acido acetilsalicilico pu\u00f2 causare malattie gastrointestinali. Ma il caso che diede avvio all'attuale sistema internazionale di farmacovigilanza si verific\u00f2 nel 1961, quando ancora con una lettera al \"Lancet,\" un medico australiano, W.G.McBride ha osservato che l'incidenza delle malformazioni congenite dei bambini (1,5%) era aumentata fino al 20% nelle donne che avevano assunto talidomide durante la gravidanza . La tragedia della talidomide ha portato alla luce numerosi problemi e criticit\u00e0, in particolare l'affidabilit\u00e0 dei test sugli animali, il comportamento dell'azienda industriale e l'importanza del monitoraggio dei farmaci dopo la loro commercializzazione. In particolare, questa tragedia ha cambiato il sistema di Farmacovigilanza, perch\u00e9 la segnalazione spontanea di reazioni avverse ai farmaci \u00e8 diventata sistematica, organizzata e regolamentata. Da notare che gi\u00e0 la lettera di McBride conteneva tutti gli elementi necessari per generare una segnalazione spontanea e per stabilire una relazione di causa-effetto tra l'evento avverso e il farmaco. Nel 1964 nel Regno Unito venne introdotto un modulo specifico, la \"Yellow card\", per compilare un rapporto spontaneo di tossicit\u00e0 del farmaco. Di fronte alle difficolt\u00e0 della comunicazione internazionale sugli effetti avversi dei farmaci, l'Organizzazione Mondiale della Sanit\u00e0 organizz\u00f2 un Programma di monitoraggio internazionale dei farmaci (PIDM) durante la sua sedicesima assemblea del 1963 e nel 1968 cre\u00f2 centri pilota nazionali di monitoraggio dei farmaci in 10 paesi\u02d0 Australia, Canada, Cecoslovacchia, Irlanda, Paesi Bassi, Germania, Nuova Zelanda, Svezia, Regno Unito, Usa, seguiti pi\u00f9 tardi da Danimarca e Norvegia. Gi\u00e0 i primi anni del PIDM evidenziarono la funzionalit\u00e0 del programma\u02d0 nel 1969, la neurite ottica retrobulbare subacuta causata dal cliochinolo in Asia ha rivelato una suscettibilit\u00e0 etnica ai farmaci e ai loro effetti avversi; nel 1971, lo scandalo del dietilstilbestrolo ha portato una nuova prospettiva sulla farmacovigilanza: gli effetti avversi dei farmaci possono verificarsi a distanza, o nella prossima generazione (tumori genitali nelle figlie delle madri esposte durante la gravidanza). Le prime indagini sulle reazioni avverse segnalate del nascituro sistema di farmacovigilanza portarono al ritiro dal mercato del benoxaprofene e del practololo.\nDal 1971 la gestione e coordinazione dei centri nazionali venne affidata al WHO \"Drug Monitoring Center\" a Ginevra.\nLa Francia apr\u00ec nel 1973 i primi 6 centri di farmacovigilanza ospedaliera, dove venne ufficializzato l'uso del termine \u00abfarmacovigilanza\u00bb.\nL'Italia entr\u00f2 nel PIDM dell'OMS nel 1975.\nIl governo Svedese e l'OMS nel 1978 fondarono l\"'Upsala Monitoring Centre,\" dove venne trasferito il \"Drug Monitoring Center\" di Ginevra, col compito di raccogliere e gestire le segnalazioni internazionali che nel 2021 possono arrivare dai 147 paesi membri e 24 paesi associati al PIDM.\nTerminologia.\nIl monitoraggio continuo delle segnalazioni degli eventi clinici avversi di un farmaco e pi\u00f9 in generale la valutazione delle informazioni relative alla sicurezza dei medicinali assieme alle attivit\u00e0 finalizzate ad assicurarne un rapporto rischio/beneficio favorevole per la popolazione rientrano nell\u2019ambito della Farmacovigilanza nazionale e internazionale. Il monitoraggio internazionale dei farmaci ha dovuto per prima cosa superare l'ostacolo di una terminologia e classificazione non armonizzata.\nSotto gli auspici dei primi 10 paesi aderenti al PIDM, nel 1968 il prof. Jan Venulet e il gruppo di sicurezza dei farmaci della FDA hanno sviluppato un thesaurus standard, DART (\"Dictionary of Adverse Reaction Terms\"), per utilizzare nelle segnalazioni spontanee una terminologia uniforme che descrivesse le reazioni avverse basata sul sistema corporeo. In seno al FDA il DART si \u00e8 evoluto in COSTART (\"Coding Symbols for a Thesaurus of Adverse Reaction Terms\"), che \u00e8 stato utilizzato fino al MedDRA ( \"Medical Dictionary for Regulatory Activities\") era adottato alla fine degli anni '90 dalla Commissione Europea nell'ambito della Conferenza internazionale per l'armonizzazione dei requisiti tecnici per la registrazione dei farmaci ad uso umano.\nAnche la terminologia con cui denotare gli effetti indesiderati dei farmaci \u00e8 stata oggetto di controversie e di una progressiva evoluzione.\nNel 1972 l'OMS ha pubblicato un primo glossario fissando una distinzione primaria tra \u00abreazioni avverse\u00bb, quando \u00e8 accertato che il farmaco \u00e8 la causa della reazione, e \u00abeventi avversi\u00bb, quando non c'\u00e8 un nesso causale.\nI termini con cui classificare i diversi effetti collaterali a un farmaco contemplano anche un utilizzo specifico nella fase di sperimentazione clinica, prima della Autorizzazione all'Immissione in Commercio (AIC).\nReazione avversa a farmaco.\nNel 1978, l'OMS con lo scopo di uniformare e armonizzare la terminologia fra i vari Paesi. defin\u00ec la \u00abreazione avversa da farmaco\u00bb (ADR dall'inglese \"Adverse Drug Reaction\") come \"una risposta a un farmaco che \u00e8 nociva e non intenzionale, e che si verifica alle dosi normalmente utilizzate nell'uomo per la profilassi, diagnosi o terapia di una malattia, o per la modifica di funzione fisiologica\". Sempre l'OMS distinse poi la \u00abreazione avversa inaspettata\u00bb come \u201cuna reazione avversa, la cui natura o severit\u00e0 non \u00e8 in accordo con quanto riportato sul foglietto illustrativo e con l'autorizzazione rilasciata per la sua commercializzazione, o inaspettata in base alle caratteristiche del farmaco\u201d. Il termine \u00abeffetto avverso\u00bb da farmaco \u00e8 intercambiabile con reazione avversa da farmaco.\nQueste definizioni, adottate nei paesi aderenti al PIDM dell'OMS vennero riportate nella direttiva dell'UE che istitu\u00ec l'EudraVigilance nel 2001 attuata in Italia con Decreto Legislativo n. 219 del 2006.\nQueste definizioni escludevano eventuali reazioni conseguenti ad un utilizzo del farmaco non conforme alle indicazioni presenti nel riassunto delle caratteristiche del prodotto (RCP).\nPer ampliare il campo di applicazione del monitoraggio la definizione di ADR \u00e8 stata modificata nella comunit\u00e0 Europea nel 2010 dalla \"Direttiva Europea 2010/84/EU\" e dal Regolamento UE 1235/2010 con pubblicazione sulla Gazzetta ufficiale Europea L 348 del 31 dicembre 2010 recepiti in Italia il 2 luglio 2012., L'attuale definizione di reazione avversa da farmaco nella UE \u00e8\u02d0 \"un effetto nocivo e non voluto conseguente all\u2019uso di un medicinale\".\nL'attuale definizione nella UE, nell'ambito del rafforzamento del quadro giuridico per la sorveglianza dei medicinali, con regole volte ad agevolare l\u2019iter delle procedure per far fronte ai problemi di sicurezza dei medicinali implica la manifestazione del fenomeno in relazione a:\nNe deriva dunque che, nella UE, anche eventuali reazioni avverse a farmaco conseguenti ad un utilizzo off-label del medicinale, cos\u00ec come un sovradosaggio di farmaco anche autoinflitto a scopo autolesivo, vadano considerate e segnalate alle autorit\u00e0 competenti come ADR.\nL'interpretazione europea \u00e8 stata condivisa anche dalla FDA USA che definisce \u00abreazione avversa\u00bb qualsiasi evento avverso causato da un farmaco.\nLe reazioni avverse sono un sottoinsieme di tutte le reazioni avverse sospette per le quali vi \u00e8 motivo di concludere che il farmaco abbia causato l'evento. \u00a0\nEsistono due tipi di ADR\u02d0 le reazioni di tipo A\u02d0 comuni, prevedibili, solitamente dose-dipendenti e appaiono come manifestazioni eccessive del normale farmacologia/tossicologia del farmaco; sono raramente fatali. Le reazioni di tipo B sono invece rare, imprevedibili, spesso indipendenti dalla dose, e di solito rappresentano manifestazioni anormali del farmacologia/tossicologia del farmaco; coinvolgono tassi relativamente elevati di morbilit\u00e0 grave e mortalit\u00e0\nTutte le risposte nocive e non intenzionali a un medicinale correlate a qualsiasi dose devono essere considerate reazioni avverse al farmaco. Durante le indagini cliniche possono verificarsi eventi avversi che, se sospettati di essere correlati al medicinale (reazioni avverse al farmaco), potrebbero essere sufficientemente significativi da portare a cambiamenti importanti nel modo in cui il medicinale viene sviluppato (ad es. monitoraggio necessario, moduli di consenso). Ci\u00f2 \u00e8 particolarmente vero per le reazioni che, nelle loro forme pi\u00f9 gravi, minacciano la vita o la funzione. Tali reazioni dovrebbero essere segnalate tempestivamente alle autorit\u00e0 di regolamentazione. L'espressione \"risposte a un medicinale\" significa che una relazione causale tra un medicinale e un evento avverso \u00e8 almeno una possibilit\u00e0 ragionevole, vale a dire che la relazione non pu\u00f2 essere esclusa.\nSospetta reazione avversa.\nLa nuova definizione di reazione/effetto avverso ha introdotto l'uso di \u00absospetta reazione avversa\u00bb che indica qualsiasi evento avverso per il quale esiste una ragionevole possibilit\u00e0 che il farmaco abbia causato l'evento avverso. Ai fini della segnalazione sulla sicurezza dei farmaci, \u00abragionevole possibilit\u00e0\u00bb significa che esistono prove che suggeriscono una relazione causale tra il farmaco e l'evento avverso. Una sospetta reazione avversa implica un minor grado di certezza sulla causalit\u00e0 rispetto a una reazione avversa.\nLe informazioni concernenti i sospetti effetti indesiderati non devono essere interpretate nel senso che il medicinale o il principio attivo sono effettivamente causa dell'effetto osservato o che il loro uso non \u00e8 sicuro. Solo una valutazione dettagliata e un esame scientifico approfonditi di tutti i dati disponibili consentono di trarre conclusioni fondate sui benefici e sui rischi di un medicinale.\nLe segnalazioni spontanee post-market dagli operatori sanitari sono sempre \"sospette reazioni avverse\", mentre soprattutto negli studi clinici e nei rapporti pre-market, compresi quelli per ottenere l'autorizzazione al commercio, si distinguono altre classi di eventi o effetti correlati al farmaco.\nEvento avverso.\nViene definito \u00abevento avverso\u00bb (AE) un \u201cqualsiasi evento medico non desiderato, che insorga in un paziente o in un soggetto incluso in uno studio clinico a cui venga somministrato un medicamento e che non necessariamente abbia una relazione causale con il trattamento\u201d. Tale definizione, comprende un\u2019ampia variet\u00e0 di eventi che possono insorgere nel corso di una terapia farmacologica, come per esempio le reazioni avverse da farmaco, l\u2019insuccesso terapeutico e l\u2019overdose. La differenza tra un ADR e un AE \u00e8 cruciale eppure questi i termini sono ampiamente utilizzati in modo improprio. In pratica, determinare se un farmaco \u00e8 spesso responsabile di un particolare evento avverso in un singolo paziente difficile e bisogna dare un giudizio (per una spiegazione del principi su cui si basa questo giudizio . Quando il giudizio \u00e8 che il farmaco \u00e8 una possibile causa, questo dovrebbe essere definito un sospetto ADR. \u00c8 l'esperienza e il giudizio professionale del clinico che porta a sospettare che il farmaco sia la causa della reazione, ma quel sospetto potrebbe non essere corretto. \nIl termine AE viene utilizzato solo nel contesto della raccolta sistematica di dati quando nessun elemento di giudizio \u00e8 coinvolto. \nEvento avverso grave.\nViene definito evento avverso grave (SAE) qualsiasi evento medico spiacevole che , a qualsiasi dose , provochi la morte, richieda il ricovero in ospedale o il prolungamento della degenza ospedaliera esistente, provochi disabilit\u00e0 o incapacit\u00e0 persistenti o significative o sia in pericolo di vita o difetti congeniti.\nEvento avverso pericoloso per la vita.\nPer la FDA un evento avverso o sospetta reazione avversa sono pericolosi per la vita se, dal punto di vista dello sperimentatore, il suo verificarsi pone il paziente o il soggetto a rischio immediato di morte. Non include un evento avverso o una sospetta reazione avversa che, se si fosse verificato in una forma pi\u00f9 grave, avrebbe potuto causare la morte. \nEvento avverso imprevisto.\nCon evento avverso imprevisto ci si riferisce a un evento o reazione che non \u00e8 elencato nel foglietto illustrativo nell'opuscolo dello sperimentatore o non \u00e8 elencato in base alla specificit\u00e0 o alla gravit\u00e0 osservata; oppure, se l'opuscolo per lo sperimentatore non \u00e8 richiesto o disponibile, non \u00e8 coerente con le informazioni sui rischi descritti nel piano investigativo generale o altrove nell'attuale domanda.\nSospetta e inattesa reazione avversa seria.\nSi considera una sospetta e inattesa reazione avversa seria (SUSAR) una reazione avversa di natura o gravit\u00e0 non prevedibili in base alle informazioni relative al prodotto (riportate nel dossier per lo sperimentatore, se il prodotto \u00e8 in sperimentazione o nella scheda delle caratteristiche del prodotto, nel caso di un prodotto autorizzato). Se il medicinale somministrato al soggetto \u00e8 un medicinale di confronto con un farmaco autorizzato, la reazione avversa deve essere rivalutata per stabilire se \u00e8 attesa o inattesa in base al riassunto delle caratteristiche del prodotto incluso nel protocollo dello studio. Se la reazione avversa \u00e8 inattesa, allora la SUSAR deve essere notificata con procedura d\u2019urgenza; altrimenti si tratta di una reazione avversa seria attesa, da non notificare con procedura d\u2019urgenza.\nEffetto collaterale.\nViene chiamato effetto collaterale di un prodotto farmaceutico quello che si verifica alle dosi normalmente utilizzate nell'uomo e correlato alle propriet\u00e0 farmacologiche del medicinale. Tale effetto pu\u00f2 essere positivo o negativo. Tali effetti possono essere ben noti e persino previsti e possono richiedere un cambiamento minimo o nullo nella gestione del paziente. Questo termine, di uso comune, anche in inglese\u02d0 \"side effect\", essendo poco specifico, tende a non essere utilizzato nelle segnalazioni della farmacovigilanza.\nSegnale.\nSono considerati segnali: \u201cLe informazioni che derivano da una o pi\u00f9 fonti (incluse fonti osservazionali o sperimentali) che suggeriscano l\u2019esistenza di una nuova probabile associazione causale o un nuovo aspetto di una associazione nota conseguente ad un intervento terapeutico ed un evento o un gruppo di eventi correlati, siano essi avversi o favorevoli, e che siano stati valutati avere una sufficiente probabilit\u00e0 di correlazione da consigliare una azione di verifica.\u201d\nLe informazioni sui rischi associati ai farmaci possono derivare da diverse fonti quali:\n\"a)\" Segnalazioni spontanee di singoli casi di sospette reazioni avverse da parte di operatori sanitari o degli utilizzatori;\n\"b)\" Studi post-autorizzazione che comprendono gli studi farmacoepidemiologici;\n\"c)\" Banche dati sanitarie informatizzate;\n\"d)\" Informazione pre-clinica di sperimentazioni animali e informazioni dalle ricerche cliniche su un farmaco;\n\"e)\" Informazioni inerenti la fabbricazione, la conservazione, la vendita, la distribuzione, la dispensazione, i modelli di utilizzo, prescrizione e somministrazione ai pazienti di un farmaco;\n\"f)\" Letteratura medica;\n\"g)\" Altre fonti di informazione come quelle relative all'utilizzo scorretto e all'abuso dei farmaci che possano ripercuotersi sulla valutazione dei benefici e dei rischi dei farmaci;\n\"h)\" Altre autorita' sanitarie e organismi sanitari nazionali e internazionali.\nLa segnalazione di casi di reazioni avverse sospette osservate nei singoli pazienti \u00e8 un processo fondamentale alla base della farmacovigilanza. \nUna segnalazione spontanea \u00e8 una comunicazione non richiesta da parte di operatori sanitari professionisti o consumatori che descrivono una o pi\u00f9 reazioni avverse in un paziente che \u00e8 stato somministrato uno o pi\u00f9 medicinali e che non derivi da uno studio o da alcuno sistema di raccolta dati organizzato.\nLa segnalazione spontanea rappresenta un meccanismo importante grazie al quale operatori sanitari e consumatori possono comunicare reazioni avverse sospette alle autorit\u00e0 di regolamentazione dei medicinali o alle ditte farmaceutiche. Tali segnalazioni possono generare segnali di potenziali problematiche per la sicurezza, ma da sole raramente sono sufficienti a confermare che un certo effetto indesiderato in un paziente sia stato causato da un medicinale specifico. \nLa segnalazione di una reazione avversa sospetta non implica necessariamente che il medicinale abbia causato l\u2019effetto osservato, poich\u00e9 questo potrebbe essere stato causato anche dalla malattia trattata, da una nuova malattia sviluppata dal paziente o da un altro medicinale da questi assunto. \nPertanto, la valutazione del nesso di causalit\u00e0 e l\u2019interpretazione delle segnalazioni viene eseguita nel contesto di tutti i dati rilevanti disponibili. \nIl numero di segnalazioni di una reazione avversa sospetta di per s\u00e9 non \u00e8 sufficiente per valutare la probabilit\u00e0 che la reazione sia stata causata da un medicinale specifico. Si deve tenere conto di altri fattori, tra cui l\u2019incidenza naturale di tale reazione avversa sospetta, la portata e le condizioni d\u2019uso del medicinale, la natura della reazione e la sensibilizzazione del pubblico. Queste informazioni devono essere prese in considerazione quando si interpretano diverse segnalazioni, al fine di evitare conclusioni fuorvianti riguardo ai profili di sicurezza dei medicinali.\nNel mondo.\nItalia.\nL'attivit\u00e0 \u00e8 svolta dall'Agenzia italiana del farmaco (AIFA). Il sistema nazionale italiano di farmacovigilanza \u00e8 basato sull'inserimento delle ADRs nella Rete nazionale di farmacovigilanza (RNF) gestita direttamente dall'AIFA.\nPeriodicamente tutti i dati nazionali sono poi riversati in un altro apposito database europeo (EudraVigilance) gestito dall'Agenzia europea per i medicinali.\nQuadro normativo.\nLa prima norma sulla farmacovigilanza fu il decreto legge 30 aprile 1987 n. 443, convertito nella legge 29 dicembre 1987 n. 531, che stabil\u00ec l'obbligatoriet\u00e0 della segnalazione spontanea.\nLa normativa principale \u00e8 oggi rappresentata da:\nModalit\u00e0 di segnalazione gli eventi avversi.\nI soggetti preposti alla segnalazione sono:\n\u00c8 necessario compilare apposita scheda di segnalazione, che pu\u00f2 essere richiesta:\nPu\u00f2 inoltre essere ritagliata dal \"Bollettino di informazione sui farmaci\";\nLa scheda, una volta compilata, va inviata al responsabile della FV dell'ASL o della AO di appartenenza Oppure pu\u00f2 anche essere consegnata all'informatore scientifico del farmaco o all'azienda farmaceutica che commercializza il farmaco."}
{"id": "1343831", "revid": "1745361", "url": "https://it.wikipedia.org/wiki?curid=1343831", "title": "Stage of Consciousness", "text": "Stage of Consciousness \u00e8 un DVD della band metal Vision Divine registrato il 16 aprile 2004 nel locale Transilvania Live a Reggio Emilia.\nIl disco.\nOlaf Thorsen, leader e chitarra solista della band, \u00e8 sempre stato dichiaratamente contrario ai dvd live, ma in questo caso sono diversi i motivi che hanno spinto il gruppo a cambiare idea.\nPrima di tutto, con \"Stream of Consciousness\", loro terzo album, i Vision Divine hanno raggiunto una maturit\u00e0 oggettiva, abbandonando in parte le atmosfere dei primi due dischi e intraprendendo una vena pi\u00f9 melodica, anche grazie alla voce di Michele Luppi, virtuoso cantante arrivato da poco e sostituto di un Fabio Lione che ha preferito la via dei Rhapsody of Fire.\nOltre a questo alcuni contatti con uno studio di produzione particolarmente \"affezionato\" al gruppo e al genere musicale proposto in Stream ha sicuramente contribuito ad allettatare Olaf Thorsen alla idea di creazione di un DVD live.\nLo spettacolo proposto ricalca fedelmente la scaletta di \"Stream Of Consciousness\" e ripropone live praticamente tutto l'album inserendo anche Shades (unica performance dal vivo di questa song) che risulta particolarmente riuscita."}
{"id": "1343839", "revid": "110157", "url": "https://it.wikipedia.org/wiki?curid=1343839", "title": "Itamonte", "text": "Itamonte \u00e8 un comune del Brasile nello Stato del Minas Gerais, parte della mesoregione del Sul e Sudoeste de Minas e della microregione di S\u00e3o Louren\u00e7o.\nAttraverso Itamonte si accede al Parco nazionale di Itatiaia."}
{"id": "1343849", "revid": "484362", "url": "https://it.wikipedia.org/wiki?curid=1343849", "title": "Huberht Hudson", "text": "Secondo di sette figli, si arruola nella Royal Navy e viene scelto da Ernest Shackleton come ufficiale di rotta della nave \"Endurance\" per l'omonima spedizione.\nArrivato con i compagni sull'isola Elephant dopo il naufragio della nave rimane quasi sempre con Perce Blackborow nel rifugio improvvisato dall'equipaggio a causa di un esaurimento nervoso e di un ascesso ad una natica. Al ritorno in Inghilterra in piena prima guerra mondiale viene assegnato ad una Q boat per dar la caccia agli U-Boot tedeschi.\nDurante la seconda guerra mondiale si trova con il grado di commodoro a bordo della \"HMS Eaglet\" quando la nave, al ritorno da Gibilterra, viene colpita da un siluro ed affonda. Hudson muore cos\u00ec il 15 giugno 1942."}
{"id": "1343853", "revid": "742538", "url": "https://it.wikipedia.org/wiki?curid=1343853", "title": "Telaio a basso liccio", "text": "Il telaio a basso liccio \u00e8 un tipo di telaio usato per realizzare l'arazzo. La sua caratteristica, a differenza dell'altro tipo di telaio usato per gli arazzi, quello ad alto liccio, \u00e8 di avere l'apertura della \"bocca d'ordito\" azionata da pedali, cosa che permette tempi di lavorazione pi\u00f9 brevi ma di non consentire la realizzazione di pezzi di grandi dimensioni.\nStruttura.\nLa struttura \u00e8 simile a quella del telaio ad alto liccio con la differenza di essere posto orizzontalmente, leggermente inclinato, pi\u00f9 basso davanti, dove lavora il tessitore. \n\u00c8 costituito da:\nFunzionamento.\nI fili d'ordito sono divisi in due serie, quella pari e quella dispari, tutti i fili di una serie sono infilati in licci, opportunamente collegati a pedali con corde. Schiacciando un pedale si abbassano i fili di una serie (pari o dispari) aprendo cos\u00ec la bocca d'ordito, varco che permette di inserire il filo di trama, schiacciando l'altro pedale si invertono le serie che cambiando di posto, quella che era sopra va sotto e viceversa, si incrociano bloccando la trama. I pedali sono solamente due, il tessitore aggancia ai pedali i due licci della sezione (40 cm) su cui deve lavorare. Il cartone \u00e8 appoggiato al banco da disegno posto sotto l'ordito nella parte anteriore dove il tessitore lavora. Il tessitore lavora una piccola porzione dell'ordito seguendo attentamente il disegno. Cos\u00ec pu\u00f2 succedere che nell'arazzo in lavorazione l'avanzamento sia discontinuo, cio\u00e8 ci siano parti pi\u00f9 avanzate perch\u00e9 si continua la costruzione di una zona dello stesso colore (esempio un fiore, una foglia), e parti che vengono riprese in seguito, creando un profilo spezzato. Il filo di trama viene prima avvicinato con il pettinino e poi fortemente schiacciato, battuto, con il pettine fino a coprire completamente l'ordito, che non \u00e8 pi\u00f9 visibile a lavoro ultimato. \nUna particolarit\u00e0 della tessitura con questo telaio \u00e8 che il tessitore lavora sul \"rovescio\", per controllare il risultato della sua opera deve usare uno specchio, il cartone verr\u00e0 quindi riprodotto simmetrico, ribaltato \"a specchio\".\nIl procedere del lavoro su questo telaio \u00e8 pi\u00f9 veloce di quello su un telaio a alto liccio, poich\u00e9 il tessitore tiene aperti i fili d'ordito con i pedali e ha entrambe le mani libere per inserire la trama e \"batterla\", mentre con l'altro telaio l'apertura viene mantenuta con la mano sinistra e si pu\u00f2 usare solo la destra per inserimento e battitura.\nMolto frequentemente gli arazzi vengono tessuti di lato, per caratteristiche tecniche della resa, in modo che la verticale, l'ordito, diventa orizzontale (esempio un personaggio \u00e8 tessuto sdraiato, apparir\u00e0 in piedi quando l'arazzo verr\u00e0 appeso).\nStrumenti.\nPer la realizzazione di un arazzo oltre il telaio sono necessari:"}
{"id": "1343855", "revid": "110157", "url": "https://it.wikipedia.org/wiki?curid=1343855", "title": "Bagremovo", "text": "Bagremovo \u00e8 un villaggio della Serbia situato nella municipalit\u00e0 di Ba\u010dka Topola, nel distretto della Ba\u010dka Settentrionale, nella provincia autonoma di Voivodina. La popolazione totale \u00e8 di 204 abitanti (\"censimento del 2002\"), e la maggioranza di essa \u00e8 di etnia serba."}
{"id": "1343858", "revid": "22475", "url": "https://it.wikipedia.org/wiki?curid=1343858", "title": "Ceo (Grecia)", "text": "Ceo o Zea (, \"Kea\") \u00e8 un'isola della Grecia nell'arcipelago delle Cicladi. Dal punto di vista amministrativo costituisce, insieme all'isola disabitata di Makronisos, un comune nella periferia dell'Egeo Meridionale (unit\u00e0 periferica di Kea-Kythnos).\n\u00c8 celebre, anche, per essere stata la citt\u00e0 natale dei poeti Simonide e Bacchilide e per il relitto dell'HMHS Britannic, affondato nel 1916.\nAmministrazione.\nIl comune, formato dall'omonima isola e da Makronisos, ha una popolazione di 2.417 abitanti al censimento 2001 ed \u00e8 formato dalle seguenti localit\u00e0:"}
{"id": "1343859", "revid": "339392", "url": "https://it.wikipedia.org/wiki?curid=1343859", "title": "Kea (isola)", "text": ""}
{"id": "1343862", "revid": "486946", "url": "https://it.wikipedia.org/wiki?curid=1343862", "title": "Land Rover (veicolo)", "text": ""}
{"id": "1343867", "revid": "767487", "url": "https://it.wikipedia.org/wiki?curid=1343867", "title": "The First U.S. Visit", "text": "The Beatles: The First U.S. Visit \u00e8 un documentario sulla prima visita negli Stati Uniti effettuata dal gruppo musicale britannico The Beatles nel febbraio 1964.\nSi tratta di una versione rimontata nel 1990 del precedente documentario \"What's Happening! The Beatles in the U.S.A.\" del 1964 dei fratelli Albert e David Maysles, circa l'arrivo dei Beatles in America. In esso viene mostrato il viaggio della band a New York, Washington, e Miami Beach. Filmati dei membri dei Beatles (spesso irriverenti nei confronti della telecamera) in stanze d'hotel costituiscono gran parte delle scene non-musicali del film.\nLa differenza principale tra la versione originale del 1964 e quella del 1990 consiste in 22 minuti aggiuntivi dedicati all'esibizione dal vivo dei Beatles al \"The Ed Sullivan Show\", inseriti nel montaggio del '90. Tuttavia, il documentario del 1964 dura 81 minuti e la versione del 1990 83 minuti, quindi solo 2 minuti in pi\u00f9, perch\u00e9 circa 20 minuti del filmato originale sono stati rimossi, principalmente scene che vedevano la presenza di Brian Epstein.\nLa versione originale del documentario viene ancora proiettata nel corso di vari festival, come avvenuto a Silverdocs nel 2008, ed \u00e8 stato inoltre mostrato durante una proiezione speciale al Maysles Cinema di New York il 18 novembre 2011 in occasione dell'ottantacinquesimo compleanno di Albert Maysles.\nDistribuzione.\nIl video \u00e8 stato pubblicato in VHS nel 1991 e ripubblicato in DVD nel 2004."}
{"id": "1343869", "revid": "767487", "url": "https://it.wikipedia.org/wiki?curid=1343869", "title": "Korthio", "text": "Korthio () \u00e8 un ex comune della Grecia nella periferia dell'Egeo Meridionale (unit\u00e0 periferica di Andro) con 2.547 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Andro.\nIl comune \u00e8 situato nell'isola di Andro e apparteneva alla perfettura delle Cicladi."}
{"id": "1343871", "revid": "77639", "url": "https://it.wikipedia.org/wiki?curid=1343871", "title": "Pacifisti", "text": ""}
{"id": "1343876", "revid": "767487", "url": "https://it.wikipedia.org/wiki?curid=1343876", "title": "Dave Parker (tastierista)", "text": "Biografia.\nNell'autunno del 1997, form\u00f2 con Nate Kelley (basso) e Kurt Brown (chitarra) i Bleed Theory, come progetto in studio. Pi\u00f9 tardi e su richiesta di Kelley, Morgan Evans (voce) si un\u00ec a loro, seguito successivamente da Josh Eppard (batteria). I Bleed Theory rappresentavano un progetto parallelo per Kelley, Evans ed Eppard che, contemporaneamente, facevano anche parte degli Shab\u00fctie, dei Fuse e dei 3, rispettivamente.\nNel 1999 Eppard lasci\u00f2 sia i 3 che i Bleed Theory per sostituire negli Shab\u00fctie (i futuri Coheed and Cambria) Kelley, il quale rimase nei Bleed Theory con, alla batteria, Zac Shaw, un amico di lunga data di Kelley ed Evans. Nel 2001 Kelley lasci\u00f2 i Bleed Theory, rimpiazzato da Mike McCoy al basso e la band cambi\u00f2 nome in Divest. Quando Parker decise di seguire i Coheed and Cambria come tastierista di supporto durante i tour, i Divest misero fine alla loro attivit\u00e0, prima di riformarsi per breve tempo ancora con Evans, Brown e Kelley.\nNell'autunno del 2004 Parker form\u00f2 con Joe Maggio, Sean-Paul Pillsworth e Kenny Camacho, i Counterfeit Disaster a cui, nell'inverno del 2005, si aggiunsero Dave Dow e Dave Bodie con l'intento di formare una band che potesse anche suonare dal vivo e non rimanere un progetto in studio. Questo \u00e8 il gruppo in cui attualmente milita Parker che per\u00f2 continua ad accompagnare come tastierista i Coheed and Cambria in tour.\nNel 2005 ha collaborato, sempre come tastierista, con i Weerd Science per l'album \"Friends and Nervous Breakdowns\" e spesso li segue anche nelle esibizioni dal vivo."}
{"id": "1343877", "revid": "287204", "url": "https://it.wikipedia.org/wiki?curid=1343877", "title": "Wolff, un poliziotto a Berlino", "text": "Wolff, un poliziotto a Berlino (\"Wolffs Revier\") \u00e8 una serie televisiva poliziesca tedesca trasmessa dal 1992 al 2006 sul canale televisivo Sat.1.\nTrama.\nA fare da palcoscenico alle storie scritte da Karl Heinz Willschrei \u00e8 la citt\u00e0 di Berlino, da poco riunificata e ancora terribilmente caotica a pochi mesi dalla caduta del Muro. I racconti non presentano cartoline di Berlino, ma piuttosto storie di uomini che in questa citt\u00e0 vivono. \u00c8 il lato umano che prevale sulla tristezza del crimine.\n\"Guest star\".\nTra le \"guest star\" della serie figurano:"}
{"id": "1343878", "revid": "287204", "url": "https://it.wikipedia.org/wiki?curid=1343878", "title": "Trancault", "text": "Trancault \u00e8 un comune francese di 210 abitanti situato nel dipartimento dell'Aube nella regione del Grand Est.\nQuesto comune ha avuto origine nel 1999 dallo scioglimento del comune di Val-d'Orvin."}
{"id": "1343880", "revid": "1305772", "url": "https://it.wikipedia.org/wiki?curid=1343880", "title": "Faidherbia albida", "text": "Faidherbia albida \u00e8 una pianta arborea della famiglia delle Fabacee (o Leguminose) nativa dell'Africa e del Medio Oriente, e in seguito diffusasi in Asia fino a India e Pakistan. \u00c8 l'unica specie nota del genere Faidherbia. In passato era classificata nel genere \"Acacia\" (\"Acacia albida\").\nDescrizione.\n\"F. albida\" \u00e8 un albero spinoso. Pu\u00f2 raggiungere i 30 m di altezza e i 2 m di diametro del tronco. Ha radici che possono penetrare nel suolo fino a grandi profondit\u00e0, grazie alle quali riesce a sopravvivere a periodi di siccit\u00e0; vive in aree con precipitazioni comprese fra i 250 e i 600\u00a0mm.\nUsi.\nNel Sahel, \"F. albida\" svolge un ruolo determinante per l'apicoltura, perch\u00e9 i suoi fiori sbocciano all'inizio della stagione delle piogge, quando la maggior parte delle altre piante locali non sono fiorite.\nIn molti luoghi i frutti sono usati come foraggio per il bestiame, e in Nigeria sono il principale nutrimento dei dromedari. Il legno \u00e8 un buon combustibile, e viene usato anche per costruire canoe e pestelli.\nLa corteccia o suoi estratti hanno anche applicazioni mediche, in particolare nella cura delle infezioni del tratto respiratorio, della malaria, della febbre e del mal di denti. Un estratto della corteccia serve anche per trattare le infezioni oftalmiche degli animali da allevamento.\nCuriosit\u00e0.\nLa \"F. albida\" \u00e8 la pianta ufficiale della citt\u00e0 di S\u00e9gou, nel Mali. Nella lingua locale, il bambara, viene chiamata \"balanzan\". Secondo una leggenda locale, a Segou ci sono 4.445 alberi di \"F. albida\", uno dei quali \u00e8 il misterioso \"albero mancante\", che nessuno sa dove si trovi."}
{"id": "1343881", "revid": "685869", "url": "https://it.wikipedia.org/wiki?curid=1343881", "title": "Hey Now! (Remixes &amp; Rarities)", "text": "Hey Now! (Remixes &amp; Rarities) \u00e8 una compilation di Cyndi Lauper, pubblicata nel 2005 solo negli USA. L'album contiene soprattutto remix e versioni estese."}
{"id": "1343889", "revid": "599013", "url": "https://it.wikipedia.org/wiki?curid=1343889", "title": "Dirk Richter", "text": "Specializzato nello stile libero e nel dorso, ha vinto due medaglie di bronzo nelle staffette alle Olimpiadi di Seoul 1988 e di Barcellona 1992."}
{"id": "1343890", "revid": "1573940", "url": "https://it.wikipedia.org/wiki?curid=1343890", "title": "Chiesa di Santa Maria della Pieve (Savigliano)", "text": "La chiesa di Santa Maria della Pieve \u00e8 una chiesa di Savigliano, in Piemonte, dalla quale prende il nome il quartiere dove \u00e8 situata: Borgo Pieve. \u00c8 posta nella zona Sud della citt\u00e0 ed \u00e8 parte della Diocesi di Torino.\nStoria e descrizione.\nLa chiesa \u00e8 considerata la pi\u00f9 antica di Savigliano: si ritiene che la sua edificazione risalga in epoca longobarda alla fine del VI secolo, secondo quanto testimonia un frammento epigrafico di una lapide detta del \"Presbyter Eusebius\", risalente al VII secolo e rinvenuto nelle fondamenta nel 1849 ed oggi conservata nel Museo civico.\nIl primo atto ufficiale che fa menzione della chiesa chiamata \"Santa Maria della Pieve\" risale tuttavia al 1184. Lavori di restauro compiuti nel 1992 hanno portato alla luce inoltre alcuni resti murari risalenti almeno al XII secolo.\nL'edificio fu danneggiato intorno alla met\u00e0 del XIV secolo dai mercenari di Amedeo VI di Savoia, come afferma la nota \"Destructo Saviliani\".\nNel 1389 si cominciarono i lavori di ricostruzione che prevedevano lo spostamento di orientamento della facciata da ovest ad est.\nNel 1403 il complesso ospit\u00f2 la lastra del \"venerabile Gudiris\", ritenuta dispensatrice di guarigioni miracolose. Durante questo periodo la lastra, di pregevole fattura, venne rovinata dai fedeli i quali, per potersi procurare un amuleto miracoloso, cominciarono a grattare la superficie della pietra cancellando quasi completamente le scritte in latino.\nNel 1439 la pietra viene sistemata in una cappella affrescata con le storie miracolose che la riguardano.\nSuccessivamente, intorno agli anni '70, viene sistemata in una sala del museo civico Antonino Olmo a Savigliano.\nLa chiesa contiene tre opere del pittore saviglianese Giovanni Antonio Molineri: \"Madonna con il Bambino e i ss. Giuseppe e Carlo Borromeo\", \" Orazione di Ges\u00f9 nell'orto\", \"Coena Domini\"."}
{"id": "1343891", "revid": "767487", "url": "https://it.wikipedia.org/wiki?curid=1343891", "title": "I cancelli del cielo", "text": "I cancelli del cielo (\"Heaven's Gate\") \u00e8 un film del 1980 scritto e diretto da Michael Cimino. \u00c8 un western epico liberamente ispirato alla guerra della Contea di Johnson, e ritrae una disputa fittizia tra i proprietari terrieri e gli immigrati europei nel Wyoming nel 1890. Il film ha come protagonisti Kris Kristofferson, Christopher Walken, John Hurt, Sam Waterston, Brad Dourif, Isabelle Huppert, Joseph Cotten e Jeff Bridges.\nVi furono grandi battute d'arresto nella produzione del film a causa del superamento di costi e tempo, pubblicit\u00e0 negativa e voci circa il presunto stile registico prepotente di Cimino.\nAll'uscita ricevette recensioni negative e incass\u00f2 meno di tre milioni di dollari in patria (a fronte di un budget stimato di 44 milioni), avvicinando al collasso la societ\u00e0 di distribuzione, la United Artists, e distruggendo effettivamente la reputazione di Cimino, in precedenza uno dei registi in ascesa di Hollywood grazie al suo celebre film del 1978 \"Il cacciatore\", che aveva vinto cinque Premi Oscar 1979.\nCimino aveva una visione costosa e ambiziosa per il film e si spinse a usare oltre quattro volte il budget previsto. I problemi finanziari del film e il conseguente trasferimento della United Artists portarono a un allontanamento dalla filosofia della Nuova Hollywood a favore di un maggior controllo delle case di produzione sui film.\nCol passare del tempo, un certo numero di valutazioni sono diventate pi\u00f9 sfumate e, in alcuni casi, pi\u00f9 positive, e Alberto Barbera ha descritto \"I cancelli del cielo\" come un \"capolavoro moderno\", il cui rimontaggio dopo l'insuccesso delle proiezioni per la stampa sarebbe stato \"una delle pi\u00f9 grandi ingiustizie della storia del cinema\".\nTrama.\nNel 1870 i giovani James Averill e William C. Irvine si laureano presso l'Universit\u00e0 di Harvard. Il reverendo parla ai laureati dell'associazione della \"mente colta con quella incolta\" e dell'importanza dell'educazione. Irvine, brillante ma ovviamente ubriaco, lo segue con le sue opinioni opposte e irriverenti. Si tiene quindi una celebrazione, al termine della quale gli studenti maschi si riuniscono nel cortile dell'universit\u00e0 e fanno una serenata alle donne presenti durante la cerimonia fra cui la fidanzata di Averill. In seguito gli stessi studenti si azzuffano apparentemente senza motivo (nella versione del film extra) e Averill difende Irvine durante la scazzottata. Terminata questa tornano a festeggiare.\nVent'anni dopo, Averill sta attraversando in treno la citt\u00e0 in piena espansione di Casper (Wyoming) sulla sua strada a nord della Contea di Johnson dove ora \u00e8 uno sceriffo federale. Arrivato a destinazione viene accolto dal capostazione Cully, un immigrato irlandese, che lo informa che i poveri immigrati europei appena arrivati nella regione, specialmente bielorussi, ungheresi, ucraini e polacchi (ma non mancano greci ortodossi e persone provenienti dai Balcani) sono in conflitto con i ricchi, affermati baroni del bestiame organizzati nella Wyoming Stock Growers Association; a causa delle condizioni di estrema povert\u00e0, i nuovi arrivati a volte rubano il bestiame per necessit\u00e0. Ci\u00f2 ha spinto l'associazione ad assoldare dei pistoleri che possano fare da \"vigilanti\" a questi presunti ladri, ed ucciderli se necessario. Tra i guardiani spicca il pistolero Nathan D. Champion \u2013 un amico-rivale di Averill\u2013 , che nella sua scena d'introduzione lo si vede uccidere un colono sotto gli occhi della famiglia di quest'ultimo per sospetto furto di bestiame.\nPreoccupato per la situazione, Averill decide di fare visita all'associazione, che nel frattempo sta tenendo una riunione formale campeggiata dall'infido capo, Frank Canton. Quest'ultimo informa i membri (tra di essi \u00e8 presente un ubriaco e disilluso Irvine) del piano di compilare una lista nera al fine di eliminare 125 coloni, in quanto \"ladri e anarchici\". Per farlo, verr\u00e0 assoldato un gruppo di mercenari comandati dal feroce e crudele Maggiore Wolcott. Irvine \u00e8 l'unico dell'associazione che si oppone al genocidio, ma non viene ascoltato. Appartatosi dalla riunione, Irvine si imbatte in Averill e lo informa del piano di Canton. Furioso, Averill affronta apertamente quest'ultimo e i membri dell'Associazione, minacciandoli e intimandogli di stare lontani dalla sua contea. Di fronte a simile affronto, Canton aggredisce Averill, che lo stende con uno schiaffo, per poi allontanarsi disgustato dalla scena.\nTornato alla contea di Johnson, Averill informa l'imprenditore locale John L. Bridges del piano dell'associazione e poi va a trovare Ella Watson, tenutaria di un bordello che accetta bestiame rubato come pagamento per l'uso delle sue prostitute, la quale \u00e8 infatuata sia di lui che di Champion. Averill, innamorato di lei, la avverte dell'imminente guerra e cerca di convincerla ad abbandonare la contea e trasferirsi altrove con lui, ma lei rifiuta, in quanto ormai legata ad essa e ai suoi abitanti. Durante una festa paesana tenuta in una enorme pista di pattinaggio chiamata \"Heaven's Gate\", costruita da Bridges, Averill ed Ella pattinano in mezzo alla folla, e poi ballano da soli, consapevoli che stanno vivendo l'ultimo momento di gioia e serenit\u00e0 prima della guerra.\nPochi giorni dopo Averill si mette in contatto con il capitano dell'esercito Frank Minardi per cercare di avvisarlo dell'imminente strage. Minardi gli rivela di esserne a conoscenza, ma che gli \u00e8 stato dato l'ordine di non interferire. Egli tuttavia decide di passare ad Averill una copia della lista nera dell'associazione, scoprendo con orrore che tra i nomi c'\u00e8 anche quello di Ella. Furioso, egli si reca da Champion e lo prende a pugni, accusandolo di essere a conoscenza di tutto ci\u00f2 e di non aver voluto dire nulla ad Ella.\nAll'Heaven's Gate, lo sceriffo raduna tutta la contea e legge i nomi ad alta voce ai coloni, che cadono in preda allo sconforto terrorizzati.\nNel frattempo Cully vede il treno con i sicari assoldati da Canton in direzione nord e cavalca per avvertire i coloni, ma viene raggiunto da gli uomini di Wolcott e ucciso prima di portare a termine il suo obiettivo. Pi\u00f9 tardi, tre di questi mercenari si recano al bordello di Ella e, dopo aver brutalmente ucciso tutte le prostitute, la violentano. Averill arriva sul posto e li uccide tutti tranne uno, che fugge. Champion, rendendosi conto che i suoi capi vogliono uccidere Ella, va al campo di Canton e spara in testa all'ultimo stupratore davanti a Canton, al sempre ubriaco Irvine e al Maggiore Wolcott, che non intervengono per evidente paura, nonostante siano armati. Champion prende le distanze da Canton e i suoi uomini esprimendogli il suo disprezzo, e nonostante le minacce velate di Canton si rifiuta di partecipare al massacro e lascia il campo.\nCanton e i suoi uomini vanno allora alla capanna dove Champion vive assieme ai suoi due amici Nick e Fred, e danno luogo a uno scontro a fuoco. Nel tentativo di salvare Champion, Ella arriva col suo carro e spara a uno dei mercenari, prima di fuggire a cavallo. Nick e Fred vengono uccisi nello scontro e i mercenari incendiano la capanna con dentro Champion. Rimasto solo, il giovane pistolero scrive in fretta e furia una lettera a Ella e ad Averill documentando quelli che potrebbero essere i suoi ultimi minuti di vita, e poi corre fuori dalla capanna in fiamme sparando all'impazzata e portandosi dietro una panca da usare come scudo per i proiettili. Tuttavia la sua azione risulter\u00e0 vana: Champion morir\u00e0 sotto i colpi dei mercenari.\nElla raggiunge i coloni, radunatisi in un altro grande, caotico raduno nell\"'Heaven's Gate,\" e li avverte dell'arrivo dei mercenari. Gli agitati coloni discutono animatamente sul da farsi: l sindaco della contea, Charlie Lezak, al fine di sopravvivere, propone di consegnare i listati ai mercenari, ma il giovane apotecario Eggleston convince tutti che l'unica soluzione \u00e8 quella di imbracciare le armi e combattere i nemici. I coloni, armati non solo di fucili e pistole, ma anche di rabbia e disperazione, montano sui loro cavalli e i loro calesse e partono alla carica guidati da Bridges, Eggleston e Ella. Essi raggiungono la banda di mercenari guidati da Wolcott e Canton in una vallata, li circondano e danno vita ad una cruenta e disperata battaglia, dove molti di loro vengono uccisi a causa della loro impulsivit\u00e0 ed inesperienza. Canton, nella sua codardia, fugge dalla scena con l'intenzione di andare a chiamare i rinforzi. Durante lo scontro perder\u00e0 la vita anche Irvine, colpito da un proiettile vagante sparato da Ella. A causa delle numerose perdite, i coloni battono in ritirata.\nAl termine dello scontro, Ella torna alla capanna carbonizzata di Champion e scopre il suo cadavere. Averill la raggiunge e, dopo aver letto la lettera scritta da Champion, decide di unirsi alla lotta, organizzando rudimentali macchine d'assedio e cariche esplosive. Il giorno dopo ha luogo l'attacco contro gli uomini di Wolcott e le loro fortificazioni di fortuna. La battaglia \u00e8 ancora pi\u00f9 furiosa e disperata: nonostante ancora una volta molti coloni vengono uccisi (tra essi Eggleston), l'ingegno di Averill permette loro di avvantaggiarsi e di eliminare un gran numero di mercenari. Wolcott, nel tentativo di fuggire, viene ucciso a colpi di pistola da Averill. Proprio quando la lotta sembra ormai giunta al termine, sulla scena irrompe l'esercito americano, guidato da Canton e Minardi. Quest'ultimo dice ai coloni che i mercenari sono in arresto, e che per i coloni non \u00e8 pi\u00f9 necessario lottare. Averill tuttavia si rende conto che il presunto arresto \u00e8 solo una farsa per salvare la vita ai mercenari rimasti, ma sotto la minaccia di esecuzione per ribellione da parte di Minardi, decide di arrendersi. L'esercito e i mercenari se ne vanno, lasciando soli Averill, Bridges e i pochi coloni sopravvissuti in una vallata piena di cadaveri.\nPoco tempo dopo, alla capanna di Ella, lei, Averill e Bridges si preparano ad andarsene per sempre dal Wyoming, ma subiscono un'imboscata da Canton e altri due uomini, probabilmente appartenenti alla banda di mercenari. Nello scontro a fuoco che segue un assalitore, Bridges e Ella vengono uccisi, mentre Averill spara due colpi a Canton, colpendolo al petto e uccidendolo. L'assalitore sopravvissuto fugge, mentre Averill tiene il corpo di Ella tra le sue braccia piangendo addolorato.\nPi\u00f9 di dieci anni dopo un aristocratico ma pi\u00f9 anziano Averill passeggia sul ponte del suo yacht al largo di Newport, nel Rhode Island. Va sottocoperta, dove un'attraente donna di mezz'et\u00e0 sta dormendo in un boudoir di lusso. Averill la guarda, senza dire nulla. La donna, che \u00e8 la sua vecchia fidanzata di Harvard (forse ora sua moglie), si sveglia e gli chiede una sigaretta. In silenzio, Averill l'accontenta e ritorna sul ponte, solo e rattristato, ripensando amaramente ai tempi in cui era lo sceriffo della contea di Johnson, e a come non sia riuscito ad impedire il genocidio dei coloni e la morte di Ella e Champion.\nProduzione.\nIl film pass\u00f2 alla storia poich\u00e9 cost\u00f2 il fallimento alla United Artists a causa degli enormi costi di produzione e degli scarsi incassi: cost\u00f2 infatti 44 milioni di dollari, mentre il budget iniziale ne prevedeva solamente 7 e mezzo, ed incass\u00f2 negli USA solamente 3 milioni. Inoltre stronc\u00f2 la carriera dell'allora promettente e visionario regista Cimino, autore appena due anni prima del pluripremiato \"Il cacciatore\".\nLa pellicola compare frequentemente nelle liste dei peggiori film della storia del cinema, anche se viene talora considerato un cult \"maledetto\", le cui principali colpe sarebbero state quelle di cercare di sgretolare le fondamenta culturali del sogno americano e di denigrare l'alba del moderno capitalismo americano. A tal proposito, in un'intervista concessa al \"New York Times\" nel 2012, Kris Kristofferson rivel\u00f2 di aver udito all'epoca William French Smith, procuratore generale degli Stati Uniti durante l'amministrazione Reagan, dichiarare ai produttori del film che in futuro non si sarebbero dovute pi\u00f9 realizzare pellicole inerenti ad avvenimenti della storia americana ricostruiti in un'ottica negativa.\nIl titolo della pellicola deriva dallo stanzone in cui un centinaio di slavi immigrati nel Wyoming si raccolgono per ballare e cantare nei giorni di festa. La sala \u00e8 chiamata \"Heaven's Gate\", ed \u00e8 il luogo dove essi si riuniscono e agitano i fogli dei loro diritti e delle loro piccole propriet\u00e0. La trama \u00e8 ispirata a un fatto storico realmente accaduto nella contea di Johnson, conosciuto con il nome di battaglia di Johnson County. La contea di Johnson si trova nel Wyoming, uno stato all'avanguardia nei diritti civili, essendo stato il primo al mondo a concedere il diritto di voto alle donne nel 1869.\nNel film, che ha ispirato la poesia di Raymond Carver \"Il giocoliere de I cancelli del cielo\", dedicata a Michael Cimino, si segnala la prima collaborazione tra il regista e l'attore Mickey Rourke.\nAccoglienza.\nIl 18 novembre 1980 \"I cancelli del cielo\" fu proiettato alla \"prima\" di New York, ricevendo un'accoglienza fortemente negativa da parte della critica: tra i vari commenti affossanti rimane celebre la recensione di Jack Canby, che sulle pagine del \"New York Times\" defin\u00ec la pellicola \"un disastro inqualificabile\".\nL'indomani il film usc\u00ec nei cinema statunitensi ottenendo scarsissimi riscontri commerciali, venendo presto ritirato; torn\u00f2 in distribuzione dopo aver subito un'ulteriore drastica riduzione al montaggio. Fu presentato ad una nuova anteprima a Los Angeles il 23 aprile 1981 per poi essere di nuovo proiettato nelle sale dal giorno successivo; anche questa versione per\u00f2 non risollev\u00f2 le sorti del film, destinato a diventare al tempo il pi\u00f9 grande fiasco commerciale della storia del cinema, al punto di spingere le major hollywoodiane a non realizzare pi\u00f9 western per diversi anni. Oltre a ci\u00f2 fin\u00ec l'epoca in cui ai registi-autori cinematografici veniva concessa dai produttori totale libert\u00e0 creativa nel realizzare film ambiziosi e costosi.\nNel maggio del 1981 il film partecip\u00f2 in concorso al Festival di Cannes. L'opera di Cimino ottenne il premio come peggior regia alla cerimonia dei Razzie Awards 1981.\nDal 1982 al 1988 la tv via cavo statunitense Z Channel cominci\u00f2 a mandare in onda la \"Director's cut\", suscitando notevole consenso.\nNel luglio del 1985 fu pubblicato il libro \"Final Cut\" di Steven Bach, dirigente della United Artists al tempo dei noti fatti, nel quale venivano descritte le disastrose vicende della realizzazione de \"I cancelli del cielo\". Questa rievocazione scritta contribu\u00ec a far risorgere interesse nei confronti dell'opera, giungendo al punto di salvarla dall'oblio rendendola \u00ab... come una specie di leggenda di un genere o di un altro\u00bb, secondo le parole del critico cinematografico Bruce Goldstein, direttore della sala cinematografica \"Film Forum\" di New York.\nIl 30 agosto 2012 il film \u00e8 stato proiettato, in versione restaurata digitalmente, al Festival di Venezia.\nIl dizionario del cinema western della casa editrice Electa classifica \"I cancelli del cielo\" tra i dieci capolavori del genere.\nVersioni.\nLa prima edizione dell'opera, che fu mostrata da Cimino ai dirigenti della United Artists al termine delle riprese, aveva 325 minuti (5 ore e 25 min) di durata. I produttori imposero allora una drastica riduzione della pellicola: in particolare ne risent\u00ec la parte della battaglia, in origine molto pi\u00f9 estesa, secondo Steven Bach pari da sola alla lunghezza della maggior parte dei film mai realizzati. La durata fu quindi portata a 219 minuti (3 ore e 39 min); quest'ultima versione fu presentata alla \"prima\" newyorkese.\nA causa dell'accoglienza negativa, la United Artists decise di accorciare ulteriormente la pellicola fino a 149 minuti (2 ore e 29 min). L'edizione pi\u00f9 volte trasmessa da Z Channel corrisponde alla \"Director's cut\", che poi fu pubblicata in DVD per il mercato anglosassone nel febbraio del 2000.\nLa Director's Cut restaurata presentata a Venezia \u00e8 di 216 minuti. Questa versione \u00e8 stata trasmessa su Rai Movie il 20 settembre 2014 (dopo che un problema tecnico ne aveva compromesso la trasmissione il 6 settembre), risincronizzando le battute doppiate all'epoca della distribuzione in sala della versione da 149 minuti e sottotitolando quelle rimaste in inglese. A partire dal 25 agosto 2016 la Director's Cut, interamente in inglese con sottotitoli, \u00e8 stata distribuita in cinema selezionati del territorio nazionale dalla Cineteca di Bologna come parte della rassegna \"Il cinema ritrovato\"."}
{"id": "1343893", "revid": "552788", "url": "https://it.wikipedia.org/wiki?curid=1343893", "title": "Immersione (matematica)", "text": "In matematica, l'immersione indica la relazione tra due strutture, tali che una delle due contiene al suo interno una \"copia\" dell'altra, ovvero un sottoinsieme che ne conserva le medesime strutture. Questa relazione pu\u00f2 essere vista come un'estensione del concetto insiemistico di inclusione.\nUna struttura formula_1 si dice \"immersa\" nella struttura formula_2 se esiste una funzione iniettiva formula_3 tale che l'immagine formula_4 conserva tutte o parte delle strutture matematiche presenti in A, ereditandole da quelle di formula_2. La funzione prende anch'essa il nome di immersione. formula_2 viene detta \"estensione\" di formula_1. Pertanto la definizione di immersione pu\u00f2 assumere significati diversi a seconda del contesto in cui viene utilizzata e in particolare delle strutture che sono oggetto di studio; due strutture possono condividere pi\u00f9 immersioni, anche se di norma una di queste viene considerata principale ed \u00e8 detta \"immersione canonica\"; viene indicata con una freccia a uncino:\nNei termini della teoria delle categorie, l'immersione \u00e8 un monomorfismo (funzione iniettiva che conserva la struttura); l'insieme formula_1 e la sua immagine formula_10 sono invece isomorfi, ovvero equivalenti dal punto di vista delle strutture interessate. Questa propriet\u00e0 giustifica l'uso di identificare formula_1 con la propria immagine, e la notazione semplificata formula_12.\nEsempi.\nDi seguito vengono riportati alcuni esempi significativi di immersione, con diverse strutture conservate.\nInclusione.\nL'inclusione insiemistica formula_12 \u00e8 la forma pi\u00f9 semplice di immersione e la funzione che la realizza \u00e8 l'identit\u00e0 (considerata sul dominio formula_1):\nformula_15\nIn questo caso non esistono strutture matematiche da conservare, per cui le notazioni formula_8 e formula_12 risultano effettivamente equivalenti; la funzione in questo caso prende anche il nome di \"inclusione canonica\".\nNumeri naturali e interi.\nL'insieme dei numeri interi (naturali con segno) formula_18 contiene una copia dei numeri naturali formula_19, costituita dagli interi con segno positivo; l'immersione canonica \u00e8:\nformula_20\nSi dimostra facilmente che l'immersione canonica conserva anche le strutture algebriche costituite dall'addizione e dal prodotto di numeri interi, nonch\u00e9 le usuali strutture d'ordine:\nQueste propriet\u00e0 giustificano la notazione semplificata formula_24, e l'identificazione del numero naturale formula_25 con il numero intero formula_26. Con analogo ragionamento vengono realizzate le altre estensioni delle comuni strutture algebriche:\nInclusione topologica.\nUn'applicazione continua e iniettiva formula_28 tra due spazi topologici formula_29 e formula_30 si dice inclusione topologica (ovvero inclusione continua) se \u00e8 un omeomorfismo sull'immagine formula_31, ovvero formula_32 \u00e8 un omeomorfismo, con formula_33 considerato come sottospazio topologico di formula_34, quindi dotato della topologia indotta dallo spazio ambiente formula_34. L'applicazione formula_32 indotta da formula_37 \u00e8 continua. In particolare se formula_37 \u00e8 un omeomorfismo allora formula_39 \u00e8 una inclusione continua.\nL'esistenza di un'inclusione topologica \u00e8 un invariante topologico per formula_40, per cui \u00e8 possibile distinguere due spazi se uno dei due ammette una data inclusione topologica e l'altro no.\nImmersione tra spazi metrici.\nUna mappa formula_41 tra due spazi metrici formula_42 e formula_43, formula_1 \u00e8 immerso in formula_2 con la distorsione formula_46 se esiste una costante formula_47 tale che:\nLa copia di formula_49 possiede la sua stessa distanza, a meno del fattore di distorsione."}
{"id": "1343895", "revid": "767487", "url": "https://it.wikipedia.org/wiki?curid=1343895", "title": "Speed Racer", "text": "Speed Racer \u00e8 un film di Lana e Lilly Wachowski del 2008.\nTrasposizione cinematografica della serie animata giapponese \"Superauto Mach 5\" (nota negli Stati Uniti proprio come \"Speed Racer\") degli anni sessanta, il film racconta la storia di un giovane pilota, \"Speed Racer\", intenzionato a vincere con la Mach 5, una macchina da corsa realizzata dal padre, dotata di una serie di accessori e gadget elettronici del tutto particolari.\nTrama.\nAnno 2085, \"Speed Racer\" (Emile Hirsch) \u00e8 un diciottenne la cui pi\u00f9 grande passione sono sempre state le corse automobilistiche. Le corse in realt\u00e0 sono nel suo DNA dato che suo padre (John Goodman) e sua madre (Susan Sarandon), gestiscono una piccola officina per auto da corsa, insieme al fratello minore Spritle (Paulie Litt), al meccanico Sparky (Kick Gurry) e la fidanzata Trixie (Christina Ricci). Da bambino Speed adorava il fratello maggiore e pilota record Rex Racer (Scott Porter), cacciato dalla famiglia, divenuto uno dei pi\u00f9 scorretti piloti e morto durante una gara di rally, la \"Casa Cristo\" nota proprio per la sua pericolosit\u00e0.\nGrazie alla sua abilit\u00e0 alla guida della sua Mach 5 (macchina del fratello) progettata dal padre, diventa molto richiesto nel mondo delle corse, bench\u00e9 i suoi valori principali rimangano la correttezza alla guida e la tranquillit\u00e0 della propria famiglia.\nSpeed riceve l'allettante proposta di Mr. Royalton (Roger Allam), proprietario del conglomerato \"Royalton Industries\", affinch\u00e9 entri a far parte della sua scuderia. Conoscendo le intenzioni e gli interessi di Royalton, Speed rifiuta, ma ben presto si trover\u00e0 a dover affrontare la realt\u00e0. Il mondo delle corse, da lui tanto sognato, infatti \u00e8 fatto di corruzione e le gare sono decise a tavolino in base agli interessi degli sponsor. Per le piccole case automobilistiche, come quella della sua famiglia non c'\u00e8 posto. Tuttavia Speed decide di mettere fine a tutto questo, e alleandosi con i piloti Racer X (Matthew Fox) e Taejo Togokhan (Rain), decide di vincere la famigerata \"Casa Cristo\", senza ricorrere a imbrogli ed illeciti. Inizialmente Speed tiene nascosto alla famiglia di voler partecipare, ma quando essi lo scoprono ricever\u00e0 tutto il loro sostegno e riuscir\u00e0 a vincere.\nDopo aver appreso che Togokhan stava facendo solo gli interessi del padre, Speed ha una spericolata gara con Racer X, che a differenza dei sospetti di Speed si rivela non essere suo fratello. Quando torna a casa, Horuko, la sorella di Togokhan, consegna a Speed un regolare invito al 91\u00b0 gran prix che si \u00e8 guadagnato vincendo il \"Casa Cristo\".\nSpeed riesce a vincere anche se Royalton aveva messo una taglia sulla sua testa. Racer X, che sta guardando, rivela attraverso un flashback che egli \u00e8 davvero Rex Racer che ha finto la sua morte e si \u00e8 sottoposto a diversi interventi di chirurgia plastica per salvare la sua famiglia e lo sport delle corse. Egli sceglie di non rivelare la sua identit\u00e0 alla sua famiglia, dichiarando che deve vivere con la sua decisione.\nLa famiglia Racer celebra la vittoria di Speed, che sul podio bacia Trixie, e alla fine Royalton viene mandato in prigione.\nCritica.\nIl film ha ricevuto durante l'edizione dei Razzie Awards 2008 una nomination come peggior prequel, remake, rip-off o sequel.\nIncassi.\nLa pellicola in Italia ha incassato circa mezzo milione di euro, mentre negli Stati Uniti il risultato al botteghino \u00e8 stato di 44 milioni di dollari, laddove le previsioni delle Wachowski confidavano di superare i 300 milioni. L'incasso a livello planetario \u00e8 stato di circa 93,9 milioni di dollari."}
{"id": "1343903", "revid": "834", "url": "https://it.wikipedia.org/wiki?curid=1343903", "title": "Matteo Carnelivari", "text": ""}
{"id": "1343904", "revid": "287204", "url": "https://it.wikipedia.org/wiki?curid=1343904", "title": "Il boia di Cater Street", "text": "Il boia di Cater Street (titolo originale \"The Cater Street Hangman\") \u00e8 un romanzo giallo di Anne Perry, prima indagine dell'ispettore Thomas Pitt di Scotland Yard. Il romanzo \u00e8 stato pubblicato due volte in Italia: nel 1982 nella collana Il Giallo Mondadori con il numero 1720, e nel 1998 nella collana I Classici del Giallo con il numero 828.\nTrama.\nLe tre sorelle Ellison hanno sempre vissuto un'esistenza protetta nella loro elegante casa di Cater Street, adeguandosi a tutte le convenzioni della rigida morale vittoriana. Un giorno per\u00f2 la loro vita viene stravolta da una serie di fatti inattesi che culminano nella morte violenta di una delle domestiche. Sar\u00e0 l'ispettore Pitt ad occuparsi del delitto, sconvolgendo il perbenismo di una societ\u00e0 ipocrita ed arrogante."}
{"id": "1343919", "revid": "124123", "url": "https://it.wikipedia.org/wiki?curid=1343919", "title": "Tommy Werner", "text": "Specializzato nello stile libero ha vinto la medaglia d'argento nella staffetta 4x200\u00a0m sl alle Olimpiadi di Barcellona 1992."}
{"id": "1343933", "revid": "99792411", "url": "https://it.wikipedia.org/wiki?curid=1343933", "title": "Doug Gjertsen", "text": "Specializzato nello stile libero ha vinto la medaglia d'oro nella staffetta 4x200\u00a0m sl alle Olimpiadi di Seoul 1988 e di bronzo nella stessa specialit\u00e0 a Barcellona 1992."}
{"id": "1343935", "revid": "1494169", "url": "https://it.wikipedia.org/wiki?curid=1343935", "title": "David e Lisa", "text": ""}
{"id": "1343943", "revid": "599013", "url": "https://it.wikipedia.org/wiki?curid=1343943", "title": "Cuori nella tormenta", "text": ""}
{"id": "1343946", "revid": "43530", "url": "https://it.wikipedia.org/wiki?curid=1343946", "title": "Piano di esistenza (Dungeons &amp; Dragons)", "text": ""}
{"id": "1343947", "revid": "767487", "url": "https://it.wikipedia.org/wiki?curid=1343947", "title": "Cuori nella tormenta (film 1940)", "text": "Cuori nella tormenta \u00e8 un film del 1940, diretto dal regista Carlo Campogalliani.\nTrama.\nUna donna al comando del suo aereo precipita in un paese sulle Alpi. Soccorsa dagli abitanti del luogo, decide di stabilirsi l\u00ec per un po' di tempo fino a che non si sar\u00e0 rimessa; durante la sua permanenza intraprende una relazione con un ragazzo, guida alpina del posto, rimasto affascinato da quella donna intraprendente ed emancipata, nonostante questi sia gi\u00e0 impegnato. Quando la fidanzata di lui rimane a sua volta vittima di un incidente, riportando l'uomo con i piedi per terra, la donna, ormai del tutto guarita, sceglie di andare via dal paese, riportando cos\u00ec i due giovani fidanzati alla riconciliazione.\nProduzione.\nIl film \u00e8 stato realizzato negli stabilimenti cinematografici Pisorno di Tirrenia.\nTra gli interpreti del film vi \u00e8 anche, in un ruolo minore, un esordiente Alberto Sordi; \u00e8 uno dei soli due film in cui l'attore, in quel periodo doppiatore di Oliver Hardy, \u00e8 stato a sua volta doppiato (recita infatti con la voce di Gualtiero De Angelis).\nDistribuzione.\nIl film venne distribuito nelle sale cinematografiche italiane il 27 maggio del 1940."}
{"id": "1343948", "revid": "289247", "url": "https://it.wikipedia.org/wiki?curid=1343948", "title": "Carte delle divinit\u00e0 egizie", "text": ""}
{"id": "1343950", "revid": "124123", "url": "https://it.wikipedia.org/wiki?curid=1343950", "title": "Jonathan Cleveland", "text": "Specializzato nella rana, ha vinto la medaglia di bronzo nella staffetta 4x100\u00a0m misti ai Giochi olimpici di Barcellona 1992."}
{"id": "1343951", "revid": "289247", "url": "https://it.wikipedia.org/wiki?curid=1343951", "title": "Carte delle Divinit\u00e0 Egizie", "text": ""}
{"id": "1343953", "revid": "44638", "url": "https://it.wikipedia.org/wiki?curid=1343953", "title": "Aurora Basket Desio", "text": ""}
{"id": "1343955", "revid": "289247", "url": "https://it.wikipedia.org/wiki?curid=1343955", "title": "Slifer the Sky Dragon", "text": ""}
{"id": "1343961", "revid": "74801", "url": "https://it.wikipedia.org/wiki?curid=1343961", "title": "Marcel Gery", "text": "Specializzato nella farfalla ha vinto la medaglia di bronzo nella staffetta misti alle Olimpiadi di Barcellona 1992."}
{"id": "1343964", "revid": "124123", "url": "https://it.wikipedia.org/wiki?curid=1343964", "title": "Stephen Clarke", "text": "Specializzato nello stile libero, nella rana e nella farfalla ha vinto la medaglia di bronzo nella staffetta 4x100\u00a0m misti ai Giochi olimpici di Barcellona 1992."}
{"id": "1343966", "revid": "110157", "url": "https://it.wikipedia.org/wiki?curid=1343966", "title": "Baj\u0161a", "text": "Baj\u0161a (Serbo: Baj\u0161a oppure \u0411\u0430\u0458\u0448\u0430) \u00e8 un villaggio della Serbia situato nella municipalit\u00e0 di Ba\u010dka Topola, nel distretto della Ba\u010dka Settentrionale, nella provincia autonoma di Voivodina. La popolazione totale \u00e8 di 2.568 abitanti (\"censimento del 2002\"), e la maggioranza di essa \u00e8 di etnia ungherese."}
{"id": "1343970", "revid": "11064976", "url": "https://it.wikipedia.org/wiki?curid=1343970", "title": "Peruviani", "text": ""}
{"id": "1343975", "revid": "767487", "url": "https://it.wikipedia.org/wiki?curid=1343975", "title": "L\u00f3egaire mac N\u00e9ill", "text": "Le fonti dicono che durante il suo regno San Patrizio giunse in Irlanda. Sarebbe morto nella seconda met\u00e0 del V secolo.\nNella \"Vita di San Patrizio\" di Muirchu moccu Machtheni (VII secolo), L\u00f3egaire \u00e8 descritto come un grande, crudele imperatore pagano dei barbari di Tara. Dopo aver pi\u00f9 volte tentato di uccidere San Patrizio, L\u00f3egaire fu ammonito dal santo di accettare la vera fede, altrimenti sarebbe morto. Il sovrano alla fine si sottomise. Ma T\u00edrech\u00e1n afferma che nonostante tutto rimase pagano.\nCi sono diverse versioni sulla sua morte: sarebbe stato ucciso da un fulmine a Greallach Dabhaill vicino al fiume Liffey, oppure tra due colline nel Meath chiamate Erin e Alba. Era padre del re supremo Lughaid mac Loeguire, uno dei dodici figli maschi e due femmine che gli attribuisce la tradizione."}
{"id": "1343979", "revid": "121363498", "url": "https://it.wikipedia.org/wiki?curid=1343979", "title": "Pandemic - Il virus della marea", "text": "Pandemic - Il virus della marea (\"Pandemic\") \u00e8 un film per la televisione diretto da Armand Mastroianni e interpretato da Tiffani-Amber Thiessen, Faye Dunaway e Eric Roberts. Nata come miniserie televisiva (i minuti totali sono 240), la pellicola ovunque \u00e8 stata trasmessa come film TV.\nUscito negli USA nel maggio 2007 sulla rete internazionale Hallmark Channel (nell'orario 20-23), \u00e8 forse l'unico film che \u00e8 riuscito ad arrivare oltreoceano nel giro di tre mesi. Canale 5 lo ha trasmesso in anteprima televisiva (con ascolti pari al 19,65% di share) la sera del 29 agosto 2007.\nNel Novembre 2007 la serie si \u00e8 aggiudicata un Premio WGA, come miglior miniserie drammatica.\nTitolo alternativo del DVD: \"Patient zero - il virus della marea\".\nTrama.\nI dottori Kayla Martin (Tiffani Thiessen) e Carl Ratner (French Stewart) del Centro per il Controllo e la Prevenzione delle Malattie epidemiche ricevono la telefonata concitata di una hostess a bordo di un aereo in volo verso Los Angeles. Uno dei passeggeri \u00e8 appena morto dopo essere stato preda di una febbre altissima con convulsioni. In contrasto con il sindaco di Los Angeles Richard Delasandro (Eric Roberts), che la giudica una misura esagerata, la dottoressa Martin ordina che i passeggeri vengano messi in stato di quarantena subito dopo l'atterraggio... I passeggeri del volo 182 proveniente dall'Australia vengono condotti prontamente in un ospedale di Los Angeles, ma il misterioso virus presente a bordo si \u00e8 gi\u00e0 liberato nell'aria. Mentre il dottor Ratner e l'agente FBI Troy Whitlock (Vincent Spano) lavorano in collaborazione con le autorit\u00e0 australiane per scoprire l'origine del virus, i media stanno dando risalto al caso della quarantena forzata dipingendolo come un abuso di potere. I fatti non tardano per\u00f2 a dare ragione alla dottoressa Martin, poich\u00e9 il virus inizia a mietere le prime vittime, seminando il panico tra gli abitanti di Los Angeles."}
{"id": "1343980", "revid": "146644", "url": "https://it.wikipedia.org/wiki?curid=1343980", "title": "Hubert Hudson", "text": ""}
{"id": "1343981", "revid": "339392", "url": "https://it.wikipedia.org/wiki?curid=1343981", "title": "Teodoreto", "text": ""}
{"id": "1343984", "revid": "125735908", "url": "https://it.wikipedia.org/wiki?curid=1343984", "title": "Sakura Kinomoto", "text": " \u00e8 un personaggio immaginario creato dalle CLAMP. Sakura \u00e8 inizialmente la protagonista del manga \"Card Captor Sakura\", da cui viene realizzato una serie animata e due film d'animazione.\nIl personaggio di Sakura per il manga \u00e8 stato originariamente sviluppato da Mokona delle CLAMP. Mokona decise di catturare l'immagine di sua nipote (al tempo di due anni), Kawaji. Kawaji portava spesso codine come quelle di Sakura.\nSakura appare anche in \"xxxHOLiC\", altro manga delle stesse autrici, e in \"Tsubasa RESERVoir CHRoNiCLE\".\nNome.\nIl nome Sakura (\u6afb) significa \"fiore di ciliegio\". Il suo cognome, \"Kinomoto\" (\u6728\u4e4b\u672c), letteralmente significa \"nascita del legno\".\nStoria.\nAll'inizio della serie, Sakura ha 10 anni (14 nella serie italiana) e vive a Tomoeda, cittadina immaginaria del Giappone. Un pomeriggio dopo il suo primo giorno di scuola alla Scuola Elementare (medie nella serie italiana) di Tomoeda, Sakura sente dei rumori provenire dalla biblioteca di suo padre, nel seminterrato. Recandosi sul luogo per vedere cosa aveva causato qui rumori, Sakura trova un misterioso libro chiamato \"The Clow\". Quando apre il libro, ne trova all'interno le Carte di Clow, un mazzo di 52 carte (19 nella versione originale del manga) che racchiudono magici poteri. Leggendo la prima carta, il \"Vento\", ne attiva il potere, evocando un forte folata di vento che mette a soqquadro la biblioteca e disperde il resto del mazzo fuori dalla casa.\nA questo punto, il guardiano delle Carte, Cerberus, emerge dal libro e recluta Sakura come Cardcaptor (letteralmente, catturatore di carte). A questo punto, la ragazza acquisisce il potere di usare il potere delle Carte. Mano a mano che recupera le carte il guardiano del libro recupera i suoi poteri.\nPersonalit\u00e0.\nSakura \u00e8 una ragazza estremamente energetica e allegra, nonch\u00e9 atletica, facendo anche parte della squadra di cheerleading della sua scuola ed essendo un eccellente corridore. Molte volte sembra innocente, impacciata o sprovveduta, ma riesce sempre a superare gli ostacoli e le prove sul suo cammino. Vive con suo fratello maggiore Touya e suo padre Fujitaka. La madre di Sakura, Nadeshiko, mor\u00ec quando Sakura aveva solo 3 anni.\n\u00c8 una ragazza sveglia e molto socievole, ed ha molti amici, tra i quali Tomoyo, Syaoran Li e molti altri della serie.\nI suoi cibi preferiti sono le frittelle e il ramen con frutti di mare. Il suo compleanno \u00e8 il primo aprile, la materia che odia \u00e8 la matematica e il suo gruppo sanguigno A.\nAspetto.\nGli abiti di Sakura cambiano frequentemente per tutta la serie. Il suo vestito iconico di tutti i giorni \u00e8 la sua divisa scolastica, cos\u00ec come il suo completo da battaglia, che cambia a seconda della stagione. La sua divisa da scuola invernale \u00e8 una maglietta nera a maniche lunghe con maniche rosse e bianche, un fazzoletto bianco con una striscia rossa e una minigonna bianca a pieghe con una sottoveste bianca lunga fino al ginocchio. Nei giorni particolarmente freddi, indossa una spessa giacca nera con le insegne scolastiche sul retro. La sua divisa estiva \u00e8 una camicia bianca a mezza manica con un fazzoletto rosso e una minigonna nera a pieghe. Tutto l'anno, le scarpe Mary Jane nere sono indossate insieme a calze bianche e un cappello bianco da marinaio con un bordo nero.\nApparizioni.\n\"Tsubasa RESERVoir CHRoNiCLE\".\nNella serie \"Tsubasa RESERVoir CHRoNiCLE delle CLAMP\", Sakura Kinomoto appare due volte.\nNel terzo episodio della serie OAV \"Tsubasa TOKYO REVELATIONS\", basata sulla serie delle CLAMP, Sakura appare come una ragazzina, durante una visione della Principessa Sakura. Mentre la principessa \u00e8 sul punto di svenire, Sakura Kinomoto appare, guidandola verso il palazzo del governo. In questa occasione Sakura non parla, e la principessa rimane molto sconvolta nel vederla, chiedendole chi fosse. Dopo averla aiutata, la visione scompare.\nNella manga Sakura Kinomoto non appare, e la Principessa Sakura viene aiutata da centinaia di spiriti. Questa modifica non \u00e8 stata ancora commentata dalle CLAMP.\nNel capitolo 189 del manga viene ipotizzato che Sakura possa essere la madre di Syaoran. Yuko Ichihara afferma di aver ricevuto lo scettro di Sakura come pagamento per aver aiutato Syaoran. Viene inoltre rivelato che Sakura Kinomoto era in grado di vedere il futuro attraverso i sogni. In verit\u00e0, durante la battaglia finale si scopre che la vera madre di Syaoran \u00e8 il clone della principessa Sakura, rinata assieme al clone di Syaoran in un'altra epoca. Le due Sakura (Kinomoto e il clone) si incontrarono in sogno poco prima della nascita di Syaoran, e in quell'occasione Sakura Kinomoto regal\u00f2 alla sua alter ego il proprio scettro dicendole che, in un prossimo futuro, avrebbe potuto usarlo come pagamento per mandare suo figlio nel Regno di Clow. In quell'occasione disse anche che le Carte di Clow sarebbero rimaste al suo fianco, il che lascia supporre che abbia imparato a controllarle anche senza lo scettro.\n\"xxxHOLiC\".\nAnche se Sakura non appare in \"xxxHOLiC\", Yuko afferma in diverse occasioni di conoscerla, e mostra a Watanuki di possedere la replica del primo scettro di Sakura, una versione elettronica in grado di illuminarsi. In seguito afferma di conoscere Sakura e il suo cavaliere Syaoran Li, e spiega come entrambi sono discendenti del mago Clow Reed.\nRelazioni.\nSyaoran Li.\nLa relazione con Syaoran Li \u00e8 la pi\u00f9 riconoscibile della serie, soprattutto perch\u00e9 il suo sviluppo diventa il tema centrale della seconda met\u00e0 della serie.\nLo sviluppo pi\u00f9 importante della loro relazione \u00e8 il cambiamento di idee di Syaoran verso Sakura, a causa della gentile personalit\u00e0 di quest'ultima. All'inizio della serie, Syaoran considerava Sakura una rivale come catturacarte, e soprattutto non la considera abbastanza degna di avere la responsabilit\u00e0 di possedere le Carte di Clow. Sakura \u00e8 sempre stata intimidita dall'insolenza di Syaoran, sia a scuola che durante la cattura della Carte. Ad ogni modo, Sakura non si \u00e8 mai tirata indietro, ed anche verso ai comportamenti aggressivi di Syaoran, si \u00e8 sempre rivelata dolce, ringraziandolo per il suo aiuto. E per questo che lui se ne innamora e alla fine riesce a dichiararsi, alla fine scoprir\u00e0 anche ella di essere innamorata e anche lei si dichiarer\u00e0.\nYukito.\nNella prima met\u00e0 della serie, prima di ogni accenno di relazione con Syaoran, Sakura si era infatuata di Yukito Tsukishiro, compagno di scuola di suo fratello. Durante la seconda stagione, quando Sakura dichiarer\u00e0 il suo amore per Yukito, lui le far\u00e0 capire che non \u00e8 innamorata di lui e in realt\u00e0 gli vuole bene come ad un padre, permettendo cos\u00ec a Sakura di \"accorgersi\" di Syaoran. Tuttavia, in seguito, parlando con Touya, Yukito riveler\u00e0 di aver mentito a Sakura, che era realmente innamorata di lui.\nTomoyo.\nAnche se non romantica, la relazione tra Sakura e Tomoyo Daidouji \u00e8 la pi\u00f9 profonda dopo quella con Syaoran. Sakura e Tomoyo sono migliori amiche, nonch\u00e9 cugine di terzo grado. Si incontrarono casualmente quando frequentavano il terzo anno alle scuola elementari. Da quel giorno, Tomoyo \u00e8 sempre stata attenta a tutto quello che Sakura faceva, ed ha preso l'abitudine di filmarla durante le loro giornate. Quando lei sa delle carte di Clow Tomoyo inizia a fare vestiti per Sakura. Sia nel manga che nell'anime Tomoyo dimostra pi\u00f9 volte di essere innamorata di Sakura, pur sapendo che l'amica non ricambia questo sentimento. Tomoyo \u00e8 la prima a capire che Syaoran \u00e8 innamorato di Sakura, e visto che ella \u00e8 sua amica, lo aiuta a dichiararsi.\nCrossover.\n\"Tsubasa RESERVoir CHRoNiCLE\".\nSakura viene presa come spunto per il personaggio femminile principale di \"Tsubasa RESERVoir CHRoNiCLE\", conosciuta semplicemente come Sakura. Il suo aspetto fisico, nonch\u00e9 il suo nome, sono gli stessi. Anche la relazione con Touya, Yukito, Nadeshiko e Fujitaka \u00e8 la stessa. La personalit\u00e0 \u00e8 simile a quella della Sakura originale, ma non identica. Appare comunque pi\u00f9 grande di Sakura.\nAccoglienza.\nRetrospettivamente, la rivista \"Famits\u016b\" ha classificato Sakura Kinomoto come l'eroina pi\u00f9 famosa degli anime degli anni '90.\nLiz Adler di CBR ha classificato Sakura come la seconda protagonista pi\u00f9 amata degli \"sh\u014djo\"."}
{"id": "1343985", "revid": "1566286", "url": "https://it.wikipedia.org/wiki?curid=1343985", "title": "Siska", "text": "Siska \u00e8 una serie televisiva tedesca creata da Herbert Reinecker e Helmut Ringelmann e trasmessa dal 30 ottobre 1998 sul canale tedesco ZDF; in Italia la serie \u00e8 stata trasmessa su Rete4, in Francia su France 3. \u00c8 una serie poliziesca ambientata a Monaco di Baviera che segue le avventure quotidiane di Peter Siska e successivamente del fratello Viktor Siska.\nTrama.\nLa serie tv narra le avventure del Commissario Peter Siska, capo dirigente della Terza Squadra Omicidi nel Polizeipr\u00e4sidium di Monaco di Baviera, assistito fedelmente nelle indagini dai commissari Lorenz Wiegand e Jacob Hahne, tutti di stanza nell\u2019ufficio 2036 al secondo piano della questura cittadina.\n\"Siska\" \u00e8 la serie che ha sostituito la nota serie \"Derrick\", poich\u00e9 inoltre molti attori, tra cui Peter Kremer, erano gi\u00e0 parte del cast. \nAnche in \"Siska\" il protagonista \u00e8 in grado di guidare il suo team di investigatori con tenacia e intelligenza, ma allo stesso tempo provvisto di una grande umanit\u00e0.\nProduzione.\nA met\u00e0 della settima stagione (2004), dopo 56 puntate, l'attore Peter Kremer si ritira preferendo continuare la carriera teatrale. Il suo personaggio Peter Siska verr\u00e0 rimpiazzato da un nuovo protagonista, il fratello di Peter, Viktor Siska, interpretato da Wolfgang Maria Bauer."}
{"id": "1343990", "revid": "73843", "url": "https://it.wikipedia.org/wiki?curid=1343990", "title": "Marcello Avallone", "text": "Biografia.\nMarcello Avallone nato a Roma nel 1938, entra nel mondo del cinema, nel 1957, come assistente sul set di \"Poveri ma belli\" di Dino Risi in cui recita anche una piccola parte.\nNegli anni '60 dirige un documentario per la Rai sulla ferratura dei cavalli da corsa. In seguito viene convocato da Luciano Martino per realizzare un film inchiesta su temi scabrosi dal titolo \"L\u2019altra faccia del peccato\" (1969). Dirige film erotici negli anni '70 per poi passare nel corso degli anni '80 al genere horror con i film \"Spettri\" e \"Maya\".\nAvallone nella sua carriera ha diretto anche video musicali, spot pubblicitari e documentari industriali di vario argomento, oltre a servizi televisivi."}
{"id": "1343991", "revid": "110157", "url": "https://it.wikipedia.org/wiki?curid=1343991", "title": "End Hits", "text": "End Hits \u00e8 un album dei Fugazi, pubblicato nel 1998 dalla Dischord Records. Il titolo dell'album venne interpretato come l'annuncio dell'imminente scioglimento del gruppo, scioglimento che (anche se non ufficiale) avverr\u00e0 nel 2002."}
{"id": "1343999", "revid": "124567810", "url": "https://it.wikipedia.org/wiki?curid=1343999", "title": "Eudossio", "text": "Biografia.\nLa sua ortodossia venne negata da Eustazio, patriarca di Antiochia, ma quando questi venne deposto nel 331, Eudossio venne ordinato vescovo di Germanicia, al confine tra Siria, Cilicia e Cappadocia. Partecip\u00f2 in questa veste al Concilio della Dedicazione, in cui le posizioni dell'Arianesimo vennero autorizzate dalla formulazione del cosiddetto Credo della Dedicazione. Nel 343 o 347 si tennero due concili rivali, quello di Serdica e quello di Filippopoli: Eudossio partecip\u00f2 al secondo, che promulg\u00f2 un credo ancora pi\u00f9 spostato sulle posizioni ariane.\nTra il 355 e il 359 Eudossio prest\u00f2 servizio presso la corte occidentale dell'imperatore. Quando seppe della morte del vescovo di Antiochia, Leonzio, si allontan\u00f2 con la scusa di doversi occupare degli affari di Germanicia, ma invece si rec\u00f2 ad Antiochia di Siria, dove si present\u00f2 come il vescovo inviato dall'imperatore. Costanzo II scrisse alla Chiesa di Antiochia negando di aver nominato Eudossio nuovo vescovo.\nNel settembre del 359 si tenne il Concilio di Seleucia a Seleucia Isauria dove, nonostante il partito degli ortodossi fosse in minoranza e venisse confermato il \"Credo della Dedicazione\", Eudossio venne deposto: cerc\u00f2 allora rifugio a Costantinopoli, a corte.\nQui, con il sostegno dei seguaci di Acacio di Cesarea, si fece nominare vescovo dopo la morte di Macedonio e il 27 gennaio 360 prese possesso del trono davanti a 72 vescovi.\nIl suo primo atto di rilievo fu la dedica, il 15 febbraio, della Chiesa di Santa Sofia, la cui costruzione era stata iniziata da Costanzo II nel 342.\nEudossio consacr\u00f2 il suo amico Eunomio vescovo di Cizico, ma l'imperatore ricevette tante lamentele al riguardo che diede poi l'ordine a Eudossio di deporlo, cosa che il vescovo di Costantinopoli non fece, convincendo invece Eunomio a dimettersi senza destare scalpore.\nNel 365 venne attaccato dai \"Macedoniani\", i sostenitori del Semiarianesimo, i quali tennero un incontro a Lampsaco, in cui confermarono il Credo della Dedicazione e al quale invitarono Eudossio e il suo partito: quando Eudossio non comparve dinanzi a loro, i Macedoniani lo dichiararono decaduto, ma l'imperatore Valente non conferm\u00f2 la decisione. Lo stesso imperatore si fece battezzare da Eudossio nel 367, in occasione della guerra gotica, probabilmente convinto dalla moglie; nello stesso anno promulg\u00f2 un ordine, senza dubbio dietro consiglio di Eudossio, con il quale esiliava tutti quei vescovi che erano stati esiliati da Costanzo e in seguito reintegrati da Giuliano.\nEudossio mor\u00ec nel 370."}
{"id": "1344001", "revid": "729019", "url": "https://it.wikipedia.org/wiki?curid=1344001", "title": "Stazione di Terni", "text": "La stazione di Terni \u00e8 il principale scalo ferroviario di Terni e dell'Umbria meridionale, grazie alla confluenza di pi\u00f9 linee, ed \u00e8 caratterizzato da una forte vocazione industriale in virt\u00f9 dei numerosi stabilimenti che un tempo vi risultavano raccordati, parte dei quali sopravvive ancora oggi.\nStoria.\nLa stazione di Terni venne attivata nel 1866, contestualmente all'inaugurazione della \"Strada Ferrata \u00abPio Centrale\u00bb\", com'era chiamata all'epoca la ferrovia Roma-Ancona.\nLa localit\u00e0 divenne di diramazione in seguito all'intervento della Legge 29 luglio 1879, n. 5002, promossa dal Ministro Baccarini, grazie alla quale fu possibile costruire la ferrovia Terni-L'Aquila inaugurata a tappe fra il 1882 e il 1883.\nIl 12 luglio 1915 venne infine aperto all'esercizio il tronco Terni\u2013Umbertide della Ferrovia Centrale Umbra.\nL'attuale fabbricato viaggiatori venne completato nel 1951. La stazione di Terni rientra tra le stazioni del compartimento di Ancona .\nStrutture e impianti.\nAll'interno della stazione si contano 5 binari passanti dotati di marciapiede per servizio viaggiatori, pi\u00f9 uno tronco destinato al servizio regionale; \u00e8 inoltre presente un fascio di 15 binari merci ed una rimessa per il materiale rotabile.\nIl fabbricato viaggiatori ospita al suo interno diversi servizi quali toilette, biglietterie, sale d'attesa, giornali, tabacchi, cappella cattolica e ristorazione. Oltre agli uffici per il personale di movimento, la stazione dispone anche di una sede della Polfer.\nLo scalo merci \u00e8 direttamente raccordato con l'area industriale cittadina, la cui presenza \u00e8 dominata dalle acciaierie di Terni. Fino al 1922 era inoltre presente un raccordo con la rete tranviaria cittadina, che consentiva l'inoltro dei carri ferroviari destinati alla tranvia Terni-Ferentillo. In seguito all'acquisizione della societ\u00e0 di gestione di quest'ultima da parte della \"Terni\", il traffico fu razionalizzato raccordando la tranvia direttamente al raccordo tranviario.\nFra gli stabilimenti che un tempo risultavano raccordati con la stazione di Terni si ricordano anche le Officine Bosco, il Lanificio Italiano, la vicina fabbrica d'armi e lo Jutificio Centurini.\nMovimento.\nL'impianto \u00e8 servito da 98 relazioni giornaliere divise in Frecciabianca, InterCity svolte da Trenitalia, nonch\u00e9 corse Regionali e Regionali Veloci nell'ambito di contratti di servizio stipulati con le Regioni Lazio, Marche e Umbria.\nIl traffico merci, soprattutto in relazione alla presenza del polo siderurgico, \u00e8 curato da diverse imprese ferroviarie, fra cui Trenitalia e Compagnia Ferroviaria Italiana, che proprio a Terni ha la direzione.\nInterscambi.\nLa stazione \u00e8 servita da numerose linee di autobus urbani di Busitalia-Sita Nord e cooperative di trasporto indipendente, che qui osservano capolinea, nonch\u00e9 di quelle extraurbane, che utilizzano il vicino terminal-parcheggio per autobus.Sono attivi diversi servizi che portano all'attrazione turistica pi\u00f9 importante della Valnerina: la Cascata delle Marmore. La linea pi\u00f9 importante \u00e8 la 7, non attiva nei giorni festivi, mentre l\u2019extraurbana 621 \u00e8 attiva tutti i giorni con diverse corse da/per la Cascata.\nFra il 1901 e il 1933 era inoltre presente il capolinea del servizio tranviario urbano; da qui il binario proseguiva lungo viale Tacito per raggiungere piazza Vittorio Emanuele, oggi piazza della Repubblica da un lato, e la barriera Valnerina, il varco doganale che si trovava nell'attuale piazza Bruno Buozzi. Da quest'ultima localit\u00e0 aveva origine il servizio extraurbano della tranvia Terni-Ferentillo, svolto dalla medesima societ\u00e0 esercente di quello urbano, la STET.\nServizi.\nLa stazione, che RFI classifica nella categoria \"Gold\", dispone di:"}
{"id": "1344004", "revid": "1305772", "url": "https://it.wikipedia.org/wiki?curid=1344004", "title": "Cairbre", "text": "Cairbre \u00e8 anche il nome del leone della Metro Goldwyn Mayer, nato nello zoo di Dublino nel 1927."}
{"id": "1344007", "revid": "132266", "url": "https://it.wikipedia.org/wiki?curid=1344007", "title": "Camera di Commercio della Repubblica di San Marino", "text": ""}
{"id": "1344009", "revid": "339392", "url": "https://it.wikipedia.org/wiki?curid=1344009", "title": "Istituto dei tumori", "text": ""}
{"id": "1344011", "revid": "767487", "url": "https://it.wikipedia.org/wiki?curid=1344011", "title": "Ritorno al mondo perduto", "text": "Ritorno al mondo perduto (\"Return to the Lost World\") \u00e8 un film del 1992 diretto da Timothy Bond e sceneggiato da Peter Welbeck. \u00c8 una pellicola fantastico-avventurosa, seguito de \"Il mondo perduto\" del 1992 ispirato al romanzo omonimo di Arthur Conan Doyle.\nTrama.\n1914. A seguito di una sfortunata disavventura di un aeroplano schiantatosi su di un altopiano nello Zimbabwe, alcuni passeggeri si trovano intrappolati sull'altopiano stesso, tra cui il dott. Haymans, sua figlia e il compagno Gomez. Appena uscito dall'aeroplano, Haymans incontra un dinosauro; malgrado lo spavento, riesce ad accendere della dinamite che scaglia sull'animale e sul suo piccolo. L'animale adulto riesce a sopravvivere all'esplosione ma Haymans lo costringe ad allontanarsi, dopodich\u00e9 i tre vengono catturati da una trib\u00f9 indigena.\nUna volta conosciuta la disavventura dell'aeroplano, viene promossa una spedizione di salvataggio nello sconosciuto mondo perduto dello Zimbabwe da parte il prof. George Challenger e i suoi compagni, che avevano gi\u00e0 visitato il luogo in una precedente avventura. Malu telegrafa a Edward Malone ma quest'ultimo fraintende il messaggio, credendo che i dinosauri stiano rischiando una seconda estinzione a causa del carburante perduto dall'aereo precipitato. Anche il prof. Leo Summerlee \u00e8 d'accordo di effettuare un secondo viaggio.\nSummerlee e Challenger non appena rincontratisi ricominciano i loro consueti litigi, ma ben presto vengono separati da Jim. All'improvviso un'esplosione ferisce un lavoratore ai piedi dell'altopiano.\nLa spedizione giunge finalmente sul posto; Jim, distraendosi, quasi finisce mangiato da un banco di piranha preistorici ma Malu, nuotando nuda, riesce a salvarlo. Nel frattempo, un apatosaurus viene colpito da un'arma da fuoco e un T-Rex assale la squadra. Haymans e Gomez tentano intanto di convincere la trib\u00f9 a lasciarli andare; gli indigeni si convincono per\u00f2 che i visitatori siano portatori di morte e che quindi debbano essere dati in sacrificio ai dinosauri carnivori. La squadra di Challenger giunge in quel momento sul posto, trovando Haymans legato.\nJim viene catturato di sorpresa dalla trib\u00f9, ma solo temporaneamente, quando sopraggiunge uno pterodattilo che li spaventa. Challenger, nel frattempo, \u00e8 preoccupato per un possibile risveglio di un vulcano; nel viaggio si \u00e8 portato dietro una sua invenzione, un potente esplosivo da lui denominato \"Challengite\". Summerlee ritiene che tutti dovrebbero evacuare dall'altopiano ma la trib\u00f9 si rifiuta.\nNessuno \u00e8 d'accordo nell'accompagnare Challenger nella caverna per innescare gli esplosivi. Mentre sta bruciando un ponte, Malone invita Challenger a lasciare il luogo. Gli indigeni attaccano con il fuoco mentre viene predisposta la detonazione. Stranamente, Challenger viene aiutato da Summerlee, mentre Jim e Haymans li seguono. Jim collega i fili ed \u00e8 l'ultimo ad andarsene; una volta chiuso il passaggio della caverna, Challenger e Summerlee si rappacificano, discutendo su cosa possono divulgare nel mondo scientifico. Challenger, una volta giunto a casa, distrugger\u00e0 la formula della Challengite."}
{"id": "1344013", "revid": "110157", "url": "https://it.wikipedia.org/wiki?curid=1344013", "title": "Bogara\u0161", "text": "Bogara\u0161 \u00e8 un villaggio della Serbia situato nella municipalit\u00e0 di Ba\u010dka Topola, nel distretto della Ba\u010dka Settentrionale, nella provincia autonoma di Voivodina. La popolazione totale \u00e8 di 94 abitanti (\"censimento del 2002\"), e la maggioranza di essa \u00e8 di etnia ungherese."}
{"id": "1344025", "revid": "332343", "url": "https://it.wikipedia.org/wiki?curid=1344025", "title": "Foza", "text": "Foza (\"V\u00fc\u00fcsche\" in cimbro, ) \u00e8 un comune italiano di abitanti della provincia di Vicenza in Veneto.\nPosto sull'Altopiano di Asiago, fu compreso nella storica Federazione dei Sette Comuni.\nGeografia fisica.\nTerritorio.\nIl paese si trova a un'altitudine di 1.083 m s.l.m., \u00e8 il secondo capoluogo comunale pi\u00f9 alto della provincia dopo il vicino paese di Gallio (1.093 m s.l.m.).\nStoria.\nLa prima notizia scritta su Foza risale al 29 aprile 1085, quando \"Fugia\" viene citata quale monte di propriet\u00e0 della famiglia Da Romano infeudata dalla diocesi di Frisinga. Una teoria sostiene l'origine del toponimo da fonte latina, con riferimento a \"fovea\" cio\u00e8 \"buca\", ma molto pi\u00f9 probabile l'origine dalla lingua cimbra, nella fattispecie da \"fukscia\" cio\u00e8 \"faggeto\" (da confrontare con il tedesco \"buchesche\"), elemento che da sempre caratterizza l'area nella quale si sviluppa il paese, e che compare pure sull'antico stemma del Comune.\nAnche nel secondo documento del 1202 che la cita direttamente, risulta di propriet\u00e0 degli stessi da Romano. Si tratta dell'atto con cui la famiglia donava la localit\u00e0 al monastero di Campese, i quali cederanno la propriet\u00e0 con investitura enfiteutica al Comune nel 1379.\nMai abitato in modo stabile prima, dopo il 1000 tutto l'Altopiano, e quindi anche il territorio di Foza, fu colonizzato da popolazioni di origine Bavarese e Tirolese, i cosiddetti Cimbri, che fondarono le singole Comunit\u00e0. I Cimbri mantennero per secoli una propria identit\u00e0, distinguendosi dal resto della popolazione veneta per lingua e usanze. Durante il periodo scaligero si riunirono nella Spettabile Reggenza dei Sette Comuni che si mantenne anche nelle successive dominazioni viscontea (1387-1404) e veneziana (1405-1797).\nIl 20 febbraio 1405 anche Foza, infatti, insieme a tutti i Sette Comuni, ma organizzati in un ordinamento autonomo quale Federazione probabilmente fin dal 1260, fanno atto di dedizione alla Repubblica di Venezia.\nIl Comune di Foza, come tutti gli altri Comuni dell'Altopiano, \u00e8 stato direttamente interessato dagli eventi della prima guerra mondiale per tutti i 41 mesi che dur\u00f2 il conflitto. \u00c8 anche sulle Melette di Foza che \u00e8 ambientato il racconto \u201cUn anno sull'Altipiano\u201d di Emilio Lussu. Il paese bombardato venne completamente raso al suolo e ricostruito, al ritorno dal profugato negli anni '20, nella forma attuale con l'ampia piazza.\nMonumenti e luoghi d'interesse.\nTra i territori comunali di Foza e di Enego, in Valg\u00e0dena, si trova l'omonimo ponte, ed \u00e8 uno dei viadotti pi\u00f9 alti d'Italia.\nDa visitare anche la Chiesetta di San Francesco posta sul punto pi\u00f9 alto del promontorio dove si sviluppa il paese, della quale abbiamo notizia fin dal 1641: ricostruita qui nel 1926 dopo le distruzioni della Grande Guerra, la nuova chiesetta venne progettata dall'architetto ferrarese Annibale Zucchini ed inaugurata il 15 agosto 1926. L'altarino in marmo \u00e8 opera della ditta Donazzan di Pove del Grappa; la campana maggiore, dedicata a san Francesco (nota 'Mi', 180\u00a0kg) \u00e8 opera della fonderia Colbachini di Bassano del Grappa. In questo luogo un tempo stava un'antica Croce, mentre l'originaria posizione della chiesetta era invece pi\u00f9 avanti, proprio al limitare del bosco in uno spiazzo prospiciente la Valsugana, luogo chiamato oggi Croce di San Francesco, dove fin dal 1645 si trovava anche il primo e per secoli l'unico eremo dell'Altopiano, abitato dai terziari del Terzo Ordine Francescano: da qui si gode uno dei panorami pi\u00f9 belli di tutto l'Altopiano, con la visione della Valsugana e della pianura veneta fino alla laguna di Venezia.\nDurante la Prima Guerra Mondiale questo fu il limite fino al quale arriv\u00f2 l'avanzata dell'esercito austriaco: poco prima e dopo la chiesetta sono ancora ben visibili lungo la strada le antiche trincee.\nChiesa parrocchiale di Santa Maria Assunta.\nAntico giuspatronato del monastero di Campese, \u00e8 citata per la prima volta in un testamento del 1424. Con la soppressione del cenobio nel 1796, lo giuspatronato pass\u00f2 direttamente al comune di Foza, che lo mantenne sino al 1948.\nNel 1488 fu visitata dal vescovo di Padova Pietro Barozzi, che nell'occasione consacr\u00f2 i tre altari. Sub\u00ec un ampliamento nel 1647 e una ricostruzione tra il 1863 e il 1865. Distrutta dai combattimenti della grande guerra, fu ricostruita negli anni successivi e consacrata il 12 agosto 1926, in stile neoromanico con pietra bianca di Foza scalpellata a mano. Nel 2006 ha conosciuto un significativo intervento di restauro, in particolare nella parte pittorica.\nDi grande pregio \u00e8 la pala dell'altare maggiore, raffigurante la \"Madonna in trono con il Bambino e i santi Giovanni evangelista e Benedetto\". Incerta sia la datazione che la paternit\u00e0: collocata tra il 1485, il 1489 e il 1519, \u00e8 stata attribuita a Francesco Bassano il Vecchio e ai Nasocchi. Di grande pregio pure il Cinquecentesco crocifisso ligneo di scuola feltrina che campeggia sulla navata principale.\nAmministrazione.\nAltre informazioni amministrative.\nNel 2006 la popolazione degli otto comuni dell'Altopiano (Asiago, Conco, Enego, Foza, Gallio, Lusiana, Roana e Rotzo) vot\u00f2 a grande maggioranza (94%) a un referendum per il distacco del territorio dalla Regione Veneto e per la successiva aggregazione alla Regione Trentino-Alto Adige. L'anno seguente arriv\u00f2 il parere negativo da parte sia della provincia di Bolzano che da quella di Trento, mentre il Parlamento, che doveva dare l'esito definitivo, non si espresse mai."}
{"id": "1344032", "revid": "253269", "url": "https://it.wikipedia.org/wiki?curid=1344032", "title": "Alberto De Martino", "text": "Ha utilizzato spesso lo pseudonimo Martin Herbert.\nBiografia.\nFiglio di un truccatore, De Martino si avvicina al mondo del cinema come comparsa e giovane attore per passare poi all'aiuto regia e al documentario. \nDopo essersi laureato in Giurisprudenza, dalla met\u00e0 degli anni 50 lavora a varie produzioni sia come soggettista, come sceneggiatore e assistente al doppiaggio."}
{"id": "1344033", "revid": "339392", "url": "https://it.wikipedia.org/wiki?curid=1344033", "title": "Diodo elettroluminescente", "text": ""}
{"id": "1344036", "revid": "125437563", "url": "https://it.wikipedia.org/wiki?curid=1344036", "title": "Suzuki Vitara", "text": "La Suzuki Vitara (in Giappone e altre nazioni commercializzata come Suzuki Escudo, negli Stati Uniti come Sidekick e Tracker) \u00e8 un piccolo fuoristrada prodotto dal 1988 al 1998 dalla casa automobilistica Suzuki. \u00c8 stata in seguito sostituita su gran parte dei mercati dalla Suzuki Grand Vitara e poi dalla nuova Suzuki Vitara.\nIl contesto.\nSi tratta di un fuoristrada (per Suzuki un MPV Multi Purpose Veichle) dalle dimensioni ridotte costruito con carrozzeria 3 porte soft top e metal top (tetto in tela cabrio) e 5 porte station wagon spesso chiamata Vitara passo lungo o station wagon.\nHa sospensioni anteriori indipendenti e posteriori a ponte rigido, cambio a 5 marce ed in alternativa automatico, riduttore su tutti i rapporti H4WD e L4WD (High 4WD rapporti del cambio lunghi e Low 4WD rapporti del cambio corti/ridotte). Il Vitara \u00e8 dotato di sistema di trazione integrale, inseribile manualmente, che permette di viaggiare con quattro ruote motrici solo su terreni scivolosi e a scarsa aderenza, per garantire la massima trazione, anche con un intero asse (anteriore o posteriore) che slitta.\nQuesto sistema vincola la velocit\u00e0 di rotazione tra l'asse anteriore e l'asse posteriore.\nData la presenza di soli 2 differenziali quindi (anteriore e posteriore) questi obbligano la vettura a non accettare archi di curvatura differenti. La mancanza del differenziale centrale detto anche snodo centrale o terzo differenziale, non permette quindi di usare la trazione integrale per il normale uso su terreni asciutti e duri, come del resto avviene in tutti i fuoristrada con trazione integrale inseribile, che prediligono quindi l'uso delle 4 ruote motrici solo in condizioni di scarsa aderenza.\nIl nome Vitara deriva dalla parola inglese \"\"vital\" di \"vitality\"\" (\"vitalit\u00e0\" in Italiano).\nStoria.\nIntrodotta per la prima volta nel mercato giapponese come Suzuki Escudo nel luglio del 1988, la vettura era disponibile in due tipologia di carrozzeria: \u201cchiusa\u201d tre porte e cabrio due porte con tetto in tela. Sul mercato nordamericano venne introdotta alla fine del 1999 con la denominazione Suzuki Sidekick come Model Year 1989 ed importata dal Giappone. Era venduta in due allestenti (JX e sul JLX) e con il motore benzina Suzuki G16A da 1,6 litri a quattro cilindri 8 valvole a iniezione da 80 CV (60 kW) abbinato ad un cambio manuale a cinque rapporti. Per alcuni mercati era disponibile una versione a carburatore senza catalizzatore; questo modello erogava 75 CV (55 kW) a 5250 giri/min. \nNell'agosto 1990, sul mercato giapponese venne introdotto il motore G16B 16 valvole da 100 CV (73,5 kW) abbinato ad un cambio manuale a cinque rapporti oppure ad un nuovo automatico a 4 velocit\u00e0 opzionale. Alla fine del 1990 venne introdotta una versione a cinque porte a passo allungato con carrozzeria stile station wagon; tale modello \u00e8 stato venduto come \"Suzuki Escudo Nomade\" in Giappone. Il 1991 ha visto l'introduzione del sistema antibloccaggio ABS di serie. Le vendite nel continente europeo europee della versione a cinque porte iniziarono invece nell'estate del 1991.\nNel dicembre 1994 la gamma venne arricchita da un nuovo 2.0 V6 H20A (il primo motore sei cilindri a V prodotto dalla Suzuki) e un turbodiesel da 2.0 litri RF di origine Mazda. Grazie all\u2019accordo con la Mazda la Vitara venne venduta anche dalle concessionarie giapponesi del costruttore di Hiroshima rimarchiata \u201cMazda Proceed Levante\u201d per mezzo di un accordo di badge engineering con la Suzuki. La gamma 1995 ricevette gli airbag frontali di serie per tutti i modelli.\nIl motore diesel 2.0 litri arriv\u00f2 in Europa all'inizio del 1996. Nel 1996 la Vitara ricevette un leggero restyling estetico che vide l'introduzione del nuovo 2,5 litri V6 H25A (che sostituiva il precedente 2.0 V6) mentre un nuovo quattro cilindri da 2,0 litri J20 a benzina venne inserito nella gamma giapponese.\nNel 1999 la Suzuki presenta il modello Grand Vitara, inizialmente concepita come erede della Vitara ma grazie all\u2019enorme successo riscontrato la produzione della Vitara continuer\u00e0. In Europa la vettura infatti veniva assemblata su licenza dalla Santana Motor ed \u00e8 stata prodotta fino al 2006, mentre la Grand Vitara veniva prodotta dalla Suzuki in Giappone e posizionata pi\u00f9 in alto in termini di prezzi.\nModello americano.\nI modelli nordamericani erano prodotti dalla CAMI, una joint venture tra General Motors Canada e Suzuki. Su tale mercato la vettura veniva venduta sia dalle concessionarie Suzuki come Suzuki Sidekick che dalle concessionarie del gruppo GM come Geo Tracker e la produzione avveniva nello stabilimento CAMI di Ingersoll, Ontario, Canada. \nQuasi tutti i modelli del 1989 e alcuni del 1990 sono stati costruiti in Giappone e importati negli Stati Uniti a causa di ritardi nell\u2019allestimento della linea di assemblaggio nello stabilimento CAMI. Soltanto alla fine del 1989, inizi\u00f2 la produzione a Ingersoll con circa 6.100 Tracker completati. I modelli marchiati Suzuki Sidekick sono stati aggiunti alla linea di produzione nel 1990.\nIl Tracker era originariamente disponibile in versione tre porte o cabrio due porte ed entrambe erano alimentato dal motore a quattro cilindri 1.6 litri SOHC di Suzuki che erogava 80 CV (60 kW) abbinato al cambio manuale 5 rapporti oppure ad un cambio automatico GM Turbo-Hydramatic 180 a 3 rapporti. La trazione integrale era standard per tutti i modelli. \nNel 1992 venne introdotta la versione a trazione anteriore abbinata alla carrozzeria cabrio per abbassare i prezzi di listino. Tale modello venne prodotto fino al 1995.\nLa versione cinque porte station wagon in Nord America \u00e8 stata introdotta nel 1991 ma era importata dal Giappone e solo dal fine 1995 \u00e8 stata anch\u2019essa prodotta dalla CAMI. La cinque porte era disponibile col motore 1.6 G16B 16 valvole che erogava 96 CV (72 kW). Nel 1998 il marchio Geo \u00e8 stata ritirato dal mercato e i modelli sono stati rimarchiati dalla Chevrolet; la vettura quindi venne ribattezzata negli Stati Uniti come Chevrolet Tracker dal 1998.\nLa produzione alla CAMI termina alla fine del 1998 sia dei modelli Chevrolet che di quelli a marchio Suzuki e le vendite terminano nel 1999.\nIn Canada la vettura \u00e8 stata venduta oltre che dalla Geo e dalla Suzuki anche come GMC Tracker dalla rete di vendita GMC e dal 1992, in seguito ad una riorganizzazione del brand GMC focalizzato su SUV e commerciali di grandi dimensioni, la vettura \u00e8 stata rimarchiata As\u00fcna Sunrunner (As\u00fcna era il brand low cost per il mercato canadese). \nNel 1994 il marchio As\u00fcna viene ritirato e i modelli assorbiti dalla Pontiac, marchio focalizzato su vetture destinate ad un pubblico giovanile, quindi divenne Pontiac Sunrunner.\nModello europeo.\nIl Vitara \u00e8 stato un successo immediato in tutta Europa. L'Italia aveva promulgato una legge che consentiva ai fuoristrada di aggirare le imposte CEE sulle importazioni di auto giapponesi, consentendo la vendita della Vitara senza tasse extra. Nel 1988, tuttavia, il Ministero del Commercio Estero italiano ha promulgato una legge che richiedeva \"almeno un bloccaggio del differenziale\" affinch\u00e9 un veicolo potesse essere considerato un fuoristrada - un requisito non soddisfatto dalla Vitara. Cos\u00ec, dal 1\u00b0 gennaio 1989 la Vitara \u00e8 stata assoggettata alla quota anche nel mercato italiano, essendo ormai classificata come autovettura.\nAll'inizio del 1996 i mercati europei hanno iniziato a ricevere il modello diesel equipaggiato con il propulsore 1.9 XUD9 di origine PSA in versione aspirata e turbo.\nSantana Motor grazie ad un accordo con la Suzuki ha costruito su licenza la vettura ribattezzata Santana 300/350 per aggirare la quota CEE sulle importazioni giapponesi. La 300 e la 350 differivano per fari rotondi anteriori e per i fanali posteriori, ed \u00e8 l'unica versione della vettura ad avere fendinebbia montati di fabbrica nel paraurti anteriore. I modelli Vitara costruiti in Spagna, d'altra parte, erano identici ai modelli costruiti in Giappone, sfoggiando un logo Suzuki nella griglia. La qualit\u00e0 dell'acciaio e della vernice \u00e8 diversa tra i modelli di fabbricazione spagnola e giapponese, entrambi comunemente presenti in tutta Europa. Pertanto, i Vitara e 300/350 costruiti in Spagna sono pi\u00f9 inclini alla ruggine nei climi dell'Europa settentrionale rispetto alle controparti costruite in Giappone della stessa et\u00e0 e chilometraggio. Inoltre, questi veicoli avevano un isolamento inferiore rispetto a quelli giapponesi poich\u00e9 erano costruiti per climi pi\u00f9 caldi. Alcuni di questi esemplari sono stati esportati anche in Sud America. \nAlcune delle differenze notevoli tra i modelli giapponesi e spagnoli sono le diverse ruote, diversi schemi di verniciatura e dettagli, diverse rifiniture laterali in plastica, dettagli interni con finta radica.\nCaratteristiche tecniche.\nNel 1996 viene introdotto il Suzuki X-90, meccanicamente identico al Vitara. Anche gli interni erano identici, mentre cambiava completamente la carrozzeria. La Suzuki X-90 usc\u00ec dal mercato dopo il 1998.\nIn Spagna la produzione fu commissionata al partner Santana Motor con il nome Vitara. Dopo un piccolo restyling nel 2005, \u00e8 venduta come Santana 300/350."}
{"id": "1344038", "revid": "124123", "url": "https://it.wikipedia.org/wiki?curid=1344038", "title": "T\u00faathal M\u00e1elgarb", "text": "\u00c8 il primo uomo esplicitamente indicato negli \"Annali dell'Ulster\" come re di Tara. Sarebbe stato ucciso nel 544 a Grellach Allta da Mael M\u00f3rda e a lui succedette Diarmait figlio di Cerball. Non \u00e8 chiaro quando Diarmait mac Cerbaill succedette a lui, ma comunque prima del 549. "}
{"id": "1344039", "revid": "33689", "url": "https://it.wikipedia.org/wiki?curid=1344039", "title": "Yami", "text": ""}
{"id": "1344044", "revid": "599013", "url": "https://it.wikipedia.org/wiki?curid=1344044", "title": "Coirpre mac N\u00e9ill", "text": "Morto dopo il 485, fu l'eponimo fondatore dei Cen\u00e9l Coirpri, un ramo degli U\u00ed N\u00e9ill del sud, che vivevano lungo l'alto corso del fiume Boyne, vicino all'abazia di Clonard, nella parte meridionale della contea di Meath.\nSuo nipote T\u00faathal M\u00e1elgarb viene considerato un re di Tara, l'unico dei Cen\u00e9l Coirpri ad essere conosciuto con questo titolo."}
{"id": "1344045", "revid": "3082", "url": "https://it.wikipedia.org/wiki?curid=1344045", "title": "Eudochio di Antiochia", "text": ""}
{"id": "1344046", "revid": "110157", "url": "https://it.wikipedia.org/wiki?curid=1344046", "title": "Gornja Rogatica", "text": "Gornja Rogatica (Serbo: \u0413\u043e\u0440\u045a\u0430 \u0420\u043e\u0433\u0430\u0442\u0438\u0446\u0430) \u00e8 un villaggio della Serbia situato nella municipalit\u00e0 di Ba\u010dka Topola, nel distretto della Ba\u010dka Settentrionale, nella provincia autonoma di Voivodina. La popolazione totale \u00e8 di 477 abitanti (\"censimento del 2002\"), e la maggioranza di essa \u00e8 di etnia serba."}
{"id": "1344052", "revid": "87909", "url": "https://it.wikipedia.org/wiki?curid=1344052", "title": "Coirpre", "text": ""}
{"id": "1344061", "revid": "1543377", "url": "https://it.wikipedia.org/wiki?curid=1344061", "title": "Lionel Greenstreet", "text": "Seguendo le orme del padre, verso i 15 anni si imbarca come cadetto sulla \"Worcester\". Nel 1914 viene scelto da Ernest Shackleton come primo ufficiale della nave \"Endurance\" per l'omonima spedizione.\nDopo il naufragio della nave rimane con i compagni sull'isola Elephant dove attende il ritorno di Shackleton con i soccorsi. Partecipa a bordo di unit\u00e0 della alla Royal Navy alla prima ed alla seconda guerra mondiale.\nMuore a Goring by Sea (West Sussex) il 13 gennaio 1979. \u00c8 il membro della spedizione Endurance che ha vissuto pi\u00f9 a lungo."}
{"id": "1344062", "revid": "38120", "url": "https://it.wikipedia.org/wiki?curid=1344062", "title": "Scoutismo", "text": ""}
{"id": "1344070", "revid": "38120", "url": "https://it.wikipedia.org/wiki?curid=1344070", "title": "Boy scout", "text": ""}
{"id": "1344072", "revid": "1318658", "url": "https://it.wikipedia.org/wiki?curid=1344072", "title": "100 km del Passatore", "text": "La 100\u00a0km del Passatore \u00e8 una competizione podistica di ultramaratona che si svolge annualmente nell'ultimo sabato di maggio con partenza da Firenze e arrivo a Faenza. La gara, che si \u00e8 svolta per la prima volta nel 1973, \u00e8 intitolata al Passatore, popolare figura della storia e del folclore romagnolo.\nStoria.\nNel 1969 Alteo Dolcini ha fondato la Societ\u00e0 del Passatore insieme con Paolo Babini, Pietro Crementi (1931-2021) e Primo Solaroli.\nL'idea di una corsa di 100\u00a0km \u00e8 stata sviluppata da Alteo Dolcini e Francesco Calderoni partendo dal progetto di organizzare una maratona nel Faentino. Alteo Dolcini, cofondatore anche dell'Ente Vini di Romagna, ha proposto di unire la terra del Sangiovese alla terra del Chianti.\nL'idea \u00e8 stata lanciata alla stampa alla taverna di Oriolo dei Fichi dai giornalisti Renato Cavina (\"Corriere dello Sport - Stadio\", \"La Gazzetta dello Sport\") e Carlo Raggi (\"il Resto del Carlino\").\nNel 1973 l'Unione operai escursionisti italiani (UOEI) sotto la presidenza di Checco Calderoni, l'Ente Vini e la Societ\u00e0 del Passatore hanno organizzato la prima edizione della gara, chiamata \"100 km del Passatore Firenze-Faenza\". La prima sede dell'organizzazione \u00e8 stata la casa di Angela Bettoli, all'epoca segretaria dell'UOEI, presidente della manifestazione era Elio Assirelli, direttore di gara, fin dalla prima edizione, \u00e8 Pietro Crementi.\nLa corsa ha assegnato il titolo del Campionato del mondo di ultramaratona nel 1991, del Campionato europeo di ultramaratona nel 1997 e nel 2004 e numerosi titoli del Campionato italiano FIDAL.\nPercorso.\nOriginariamente la corsa seguiva per intero il tracciato della strada statale 302 Brisighellese Ravennate, con partenza da Piazza della Signoria a Firenze e arrivo a Faenza in piazza del Popolo, attraversando i comuni di Fiesole, Borgo San Lorenzo, Marradi e Brisighella.\nSnodandosi attraverso l'Appennino tosco-romagnolo, il percorso \u00e8 caratterizzato da notevoli dislivelli e raggiunge il punto pi\u00f9 alto al passo della Colla di Casaglia a 913 metri.\nIn seguito, per ragioni legate essenzialmente al traffico automobilistico, la prima parte del tracciato \u00e8 stata cambiata. Da Firenze, anzich\u00e9 imboccare direttamente la via Faentina e proseguire lungo la valle del Mugnone sulla SR 302, il percorso esce dalla citt\u00e0 in direzione di Fiesole, attraversa la cittadina e prosegue sulla via dei Bosconi, che si riallaccia alla SR 302 in prossimit\u00e0 del passo della Vetta le Croci (518\u00a0m s.l.m.). Sino a questo punto il percorso \u00e8 chiuso al traffico automobilistico. Dopo di che la gara prosegue sul tracciato storico ed \u00e8 permesso il transito ai veicoli.\nLungo il percorso sono presenti tre traguardi intermedi, a Borgo San Lorenzo 195\u00a0m (31,5\u00a0km), Colla di Casaglia 913\u00a0m (48\u00a0km) e a Marradi 328\u00a0m (65\u00a0km).\nL'altimetria \u00e8 la seguente:\nAlbo d'oro.\nPlurivincitori.\nCi sono stati 21 vincitori diversi nella gara maschile:\nCi sono state 27 vincitrici diverse nella gara femminile:\nRecord di partecipazioni.\nDalla quinta edizione \u00e8 stato istituito il premio speciale \"Io c'ero\" per i concorrenti riusciti ad arrivare al traguardo 5, 10, 15, 25, 30, 35, 40, 45 volte. Come da tradizione faentina il premio \u00e8 una ceramica creata da Vittoria Monti. Al 2018, due concorrenti hanno portato la gara a termine 45 volte: Walter Fagnani di Verona e Marco Gelli di Sesto Fiorentino; entrambi furono assenti solamente alla prima edizione del 1973. Nel campo femminile questa particolare classifica conduce Natalina Masiero di Padova che nel 2017 ha concluso 35 edizioni della manifestazione."}
{"id": "1344073", "revid": "110157", "url": "https://it.wikipedia.org/wiki?curid=1344073", "title": "Gunaro\u0161", "text": "Gunaro\u0161 \u00e8 un villaggio della Serbia situato nella municipalit\u00e0 di Ba\u010dka Topola, nel distretto della Ba\u010dka Settentrionale, nella provincia autonoma di Voivodina. La popolazione totale \u00e8 di 1.264 abitanti (\"censimento del 2011\"), e la maggioranza di essa \u00e8 di etnia ungherese."}
{"id": "1344074", "revid": "1318658", "url": "https://it.wikipedia.org/wiki?curid=1344074", "title": "Rabbia (romanzo)", "text": "Rabbia. Una biografia orale di Buster Casey (\"Rant: An Oral Biography of Buster Casey\") \u00e8 un romanzo dello scrittore statunitense Chuck Palahniuk che tratta con toni satirici temi fantascientifici, quali il viaggio nel tempo e la trasmissione del pensiero per mezzo di impianti artificiali nel cervello.\nLa narrazione di \"Rabbia\" procede attraverso le testimonianze e i ricordi di amici, vicini di casa, membri della comunit\u00e0 in cui ha trascorso l\u2019infanzia, ammiratori, o persone qualsiasi incontrate in una singola occasione, da Buster \"Rant\" Landru Casey, andandone a costituire una vera e propria, seppur fittizia, biografia orale. All'intera vicenda fa da sfondo il diffondersi su vasta scala di un'epidemia di rabbia attribuita al protagonista, il quale ha contratto in primis il lyssavirus, e la suddivisione della vita in citt\u00e0 in due fasce orarie distinte per limitare il flusso e il deflusso della viabilit\u00e0.\nTrama.\nBuster \"Rant\" Landru Casey \u00e8 un figlio della noiosa provincia americana, sociopatico con alle spalle una famiglia stravagante. Si diletta, fin da un primo incontro avuto da bambino con una vedova nera, a farsi mordere da insetti, ragni e serpenti fino a diventare immune a ogni veleno e portatore sano del virus della rabbia. Provvisto di un senso dell'odorato sviluppatissimo, riesce a capire, dal semplice odore emanato, o dal sapore, moltissimi particolari delle persone con cui ha a che fare. Con l'aiuto del suo amico \"Toad\", grazie alle confidenze di un misterioso viandante, viene in possesso di un'ingente quantit\u00e0 di monete antiche la cui vendita gli permetter\u00e0 di lasciare il paesino di provincia in cui \u00e8 cresciuto, l'immaginaria Middleton, per trasferirsi nella grande citt\u00e0, non prima di aver infettato di rabbia una moltitudine di partner sessuali, di amici e compagni di scuola. Le voci narranti tracciano un variegato profilo della sua storia, descritta da molteplici punti di vista i quali, com\u2019\u00e8 inevitabile, capita si contraddicano a vicenda. Si rende noto fin dall'inizio che egli non interverr\u00e0 mai direttamente nelle narrazioni, poich\u00e9 gi\u00e0 deceduto.\nLa vita nella metropoli, a causa della sovrappopolazione e dell'esponenziale aumento del traffico, da anni \u00e8 organizzata in due fasce orarie, dalle 08:00 alle 20:00 e dalle 20:00 alle 08:00, nelle quali vivono i \"diurni\" e i \"notturni\": i cittadini possono circolare esclusivamente durante le ore riservate al proprio turno e per evitare eventuali commistioni le autorit\u00e0 impongono un tassativo coprifuoco. Rant, stabilitosi in citt\u00e0, si fa assumere in una ditta di disinfestazioni, sceglie la notte per le sue peregrinazioni e durante una di queste incontra dei giovani sui venticinque anni che si dedicano a una nuova tipologia di demolition derby, un pericoloso sport clandestino chiamato \"party crashing\", consistente nell'organizzazione di scontri automobilistici a tema per le strade della citt\u00e0 durante i quali vengono appiattite le differenze sociali e ribaltati gli stereotipi della societ\u00e0 cos\u00ec suddivisa.\nIl \"party crashing\" \u00e8 l'unica vera alternativa all'isolamento causato dall'assuefazione della popolazione a una nuova forma di intrattenimento, i cosiddetti \"picchi incanalati\", spettacoli o eventi che vengono trasmessi nelle menti delle persone: i \"picchi\" costituiscono una nuova forma di cinematografia in cui chi scarica una trascrizione ha la possibilit\u00e0 di incanalarsi un'esperienza gi\u00e0 vissuta da un testimone primario, rivivendola attraverso tutti i cinque sensi, vista, udito, olfatto, gusto e tatto, grazie alla sollecitazione degli stimoli neurali da parte di impianti artificiali installati nella corteccia cerebrale, filtrati e in parte modificati.\nRant, portatore del virus della rabbia, in breve tempo infetta la maggior parte dei notturni, prima di sparire dalla circolazione in uno spettacolare incidente d'auto. Echo Lawrence, Shot Dunyun e Neddy Nelson, \"party crasher,\" scopriranno in seguito la speciale correlazione tra il virus della rabbia, gli incidenti d'auto e la possibilit\u00e0 di viaggiare indietro nel tempo in un istantaneo flashback, e la presunta esistenza di un tempo liminale, il quale risolverebbe il paradosso del viaggio temporale e condurrebbe a una sorta di immortalit\u00e0.\nProtagonisti.\nNel romanzo i protagonisti si dividono in \"notturni\" e \"diurni\" e la loro appartenenza a una o all'altra fazione \u00e8 contrassegnata da un sole oppure da una mezza luna stilizzata."}
{"id": "1344083", "revid": "599013", "url": "https://it.wikipedia.org/wiki?curid=1344083", "title": "Tuathal M\u00e1elgarb", "text": ""}
{"id": "1344090", "revid": "6923", "url": "https://it.wikipedia.org/wiki?curid=1344090", "title": "Santana Motor", "text": "La Santana Motor S.A. era un'azienda spagnola che produceva automobili fuoristrada a Linares nella provincia di Ja\u00e9n.\nStoria.\nOriginariamente fu creata come \"Metal\u00fargica de Santa Ana\" per fabbricare macchinari agricoli.\nPresto per\u00f2 inizi\u00f2 a produrre su licenza i modelli della Land Rover (i modelli Serie!88/109). Nel 1983 la Land Rover in preda a problemi economici cancella la sua partecipazione nella Santana Motor e la casa spagnola acquista le licenze per la produzione di fuoristrada commercializzandoli sul mercato locale sotto la denominazione Santana 2500.\nLa Santana, data l'obsolescenza dei mezzi che produceva, fece dopo alcuni anni un accordo con la Suzuki. Infatti i primi modelli del Suzuki SJ e successivamente del Suzuki Samurai destinati al mercato europeo venivano assemblati in Spagna dalla Santana Motors su licenza della Suzuki, per poter ottenere lo status di \"Prodotto comunitario\" ed evitare le restrizioni introdotte in Europa ai modelli automobilistici nipponici, il nome utilizzato in quel periodo per questi modelli fu inizialmente \u201cLand Rover Santana\u201d, poi \"Santana Suzuki SJ\" e \"Santana Suzuki Samurai\". La collaborazione continu\u00f2 anche per il Suzuki Vitara e per il recente Jimny che per\u00f2 non avevano il logo Santana. La Santana ha stretto anche una joint-venture con il gruppo francese PSA per la fornitura di motorizzazioni a gasolio 1.6 HDi da 90 cavalli.\nNel 2007 viene stipulato un accordo con l'italiana Iveco per la produzione di una gamma di fuoristrada derivati dal telaio del modello \"PS-10 Anibal\", discendente diretto del Santana 2500. Gli Iveco Massif e Campagnola sono poi stati commercializzati brevemente in tutta Europa.\nLiquidazione.\nIl 29 aprile 2011 la giunta dell'Andalusia, proprietaria dell'azienda, ha comunicato di aver iniziato la procedura di liquidazione."}
{"id": "1344094", "revid": "38120", "url": "https://it.wikipedia.org/wiki?curid=1344094", "title": "Controversie sullo Scautismo", "text": ""}
{"id": "1344096", "revid": "1632387", "url": "https://it.wikipedia.org/wiki?curid=1344096", "title": "When the Dead Boughs Will Awake from the Dreams", "text": "When The Dead Boughs Will Awake From The Dreams \u00e8 il primo album in studio degli Ekklesiast, pubblicato nel 2001.\nIl disco.\nSi tratta del primo album ufficiale della band russa, anche se negli anni precedenti erano gi\u00e0 stati pubblicati un live (\"Oblivion. Live 1998-99\") e un demo (\"Touch of Snowstorm\", risalente al 1998). Il sound di When The Dead Boughs Will Awake From The Dreams \u00e8 un doom compatto, su cui per\u00f2 pesa la particolarit\u00e0 dei testi, che sono in russo. Altro fatto piuttosto evidente \u00e8 la mancanza di assoli.\nTracce.\nRiedizione:"}
{"id": "1344108", "revid": "984922", "url": "https://it.wikipedia.org/wiki?curid=1344108", "title": "Freak (film)", "text": "Freak \u00e8 un film per la televisione del 1998, diretto da Spike Lee.\nSi tratta della registrazione di un monologo teatrale dell'attore John Leguizamo, recitato a Broadway. "}
{"id": "1344110", "revid": "767487", "url": "https://it.wikipedia.org/wiki?curid=1344110", "title": "Johannes Theodor Baargeld", "text": "Nel 1919 fond\u00f2, a Colonia in Germania insieme a Hans Arp e Max Ernst, il gruppo dadaista \"Dada W/3\" (\"Dada Weststupidien 3\").\nBiografia.\nAllo scoppio della prima guerra mondiale, dopo alcuni anni (1912-1914) trascorsi come studente di giurisprudenza ed economia a Oxford e Bonn, fu arruolato in un reggimento di corazzieri come ufficiale riservista.\nNel 1918 si iscrisse al partito socialdemocratico indipendente tedesco (USPD) di cui divent\u00f2 un attivista. Durante l'occupazione inglese della Renania, fond\u00f2 assieme a Arp e Ernst la rivista marxista e pre-dadaista \"Der Ventilator\" (\"Il ventilatore\"). Pubblicata sotto forma di supplemento alla stampa quotidiana per sfuggire alla censura, la rivista fu soppressa dall'autorit\u00e0 britannica dopo solo sei numeri. Dopo la chiusura della prima rivista, Baargeld pubblic\u00f2 \"Bulletin D\" e \"Die Schammade\", con Max Ernst, quest'ultima incentrata sulla descrizione delle attivit\u00e0 dadaiste a Colonia, delle quali, nel 1920, si tenne la prima esposizione.\nI primi contributi di Baargeld al movimento dadaista si espressero nella forma di testi politici e poetici. Formatosi nelle arti visive come autodidatta, realizz\u00f2, tra il 1919 e il 1921, numerose opere grafiche quali collage, fotomontaggi e assemblaggi come \"Il re rosso\" del 1920 conservato al Museum of Modern Art di New York. Partecip\u00f2 anche alla creazione di opere collettive come \"Fatagaga\", con Ernst e Arp, del 1920."}
{"id": "1344112", "revid": "38120", "url": "https://it.wikipedia.org/wiki?curid=1344112", "title": "Scoutismo in Italia", "text": ""}
{"id": "1344118", "revid": "599013", "url": "https://it.wikipedia.org/wiki?curid=1344118", "title": "Costante Tivelli", "text": "Carriera.\nHa indossato le divise di Adriese, , , Messina, , , SPAL, , e . Attaccante dal gol facile al punto tale che negli anni settanta e ottanta risultava essere tra i calciatori pi\u00f9 prolifici nei vari campionati professionistici. Sono oltre 150 le reti messe a segno dal bomber veneto tra Serie B e C. Ha giocato per buona parte della sua carriera nel Meridione.\nNegli anni settanta \u00e8 esploso nei campionati di Serie C realizzando 17 gol con la Reggina e 18 gol con la Salernitana (capocannoniere del girone C della Serie C 1977-1978). Ha ottenuto una promozione in Serie B con il Foggia nella stagione 1979-1980, in un'annata molto positiva anche dal punto di vista personale nella quale ha messo a segno 11 gol. Con i satanelli si riconferma con lo stesso numero di reti l'anno successivo tra i cadetti, due dei quali molto pesanti contro il . Il primo realizzato a San Siro in una gara che il Foggia riesce a pareggiare (1-1), e il secondo al ritorno quando allo Zaccheria il Foggia vince per 1-0 grazie ad un rigore trasformato dall'attaccante.\nSempre in B ha giocato anche con Bari, SPAL e Cavese, esordendo in cadetteria il 24 settembre 1978 nella partita -Bari (1-1) e collezionando complessivamente 130 presenze e 36 reti. Con la squadra campana, nella stagione 1982-1983, ha ottenuto il suo record personale di reti in cadetteria, con 12 gol all'attivo (secondo nella classifica marcatori alle spalle di Bruno Giordano), ed ha segnato un gol storico a San Siro sempre contro il Milan (pareggi\u00f2 la rete iniziale del rossonero Jordan) che ha permesso poi alla di vincere la memorabile sfida di campionato per 2-1. Nel 1983 scende di categoria indossando la maglia della con cui realizza 7 reti in 31 presenze di campionato.\nL'anno dopo torna nuovamente a giocare al sud ingaggiato dal (Serie C1) dove pur realizzando una sola rete, contribuisce notevolmente a far esplodere un giovanissimo Marulla che con 18 reti vince la classifica dei marcatori. Ha lasciato il calcio professionistico al termine della stagione 1985-86 quando militava ancora nel , il quale, grazie ai suoi 13 gol, ha evitato la retrocessione in Serie C2. Poi ha continuato a giocare nei dilettanti tornando a vestire per alcuni anni la maglia dell'Adriese (svolgendo per un breve periodo anche il ruolo di allenatore-calciatore) e in seguito quella del Volto dove ha terminato la sua lunga carriera agonistica."}
{"id": "1344119", "revid": "110157", "url": "https://it.wikipedia.org/wiki?curid=1344119", "title": "Kavilo", "text": "Kavilo \u00e8 un villaggio della Serbia situato nella municipalit\u00e0 di Ba\u010dka Topola, nel distretto della Ba\u010dka Settentrionale, nella provincia autonoma di Voivodina. La popolazione totale \u00e8 di 233 abitanti (\"censimento del 2002\"), e la maggioranza di essa \u00e8 di etnia ungherese."}
{"id": "1344120", "revid": "117670640", "url": "https://it.wikipedia.org/wiki?curid=1344120", "title": "Paolo Heusch", "text": "Biografia.\nPaolo Heusch inizia la sua carriera subito dopo la seconda guerra mondiale come sceneggiatore. Tra il 1949 e il 1957 \u00e8 attivo come assistente regista per oltre venti film e, dopo aver diretto vari documentari, esordisce come regista di film con \"La morte viene dallo spazio,\" primo film di fantascienza prodotto in Italia. Il suo film successivo, \"Un uomo facile\", viene presentato al nono Festival del cinema di Berlino."}
{"id": "1344127", "revid": "110157", "url": "https://it.wikipedia.org/wiki?curid=1344127", "title": "Krivaja", "text": "Krivaja (Serbo: \u041a\u0440\u0438\u0432\u0430\u0458\u0430) \u00e8 un villaggio della Serbia situato nella municipalit\u00e0 di Ba\u010dka Topola, nel distretto della Ba\u010dka Settentrionale, nella provincia autonoma di Voivodina. La popolazione totale \u00e8 di 986 abitanti (\"censimento del 2002\"), e la maggioranza di essa \u00e8 di etnia serba."}
{"id": "1344128", "revid": "123589025", "url": "https://it.wikipedia.org/wiki?curid=1344128", "title": "Li Hongzhi", "text": "Present\u00f2 l'insegnamento di Falun Gong in pubblico per la prima volta il 13 maggio 1992 a Changchun. Dal 1992 al 1994 viaggi\u00f2 attraverso tutta la Cina, tenendo seminari e insegnando gli esercizi del Falun Gong. La pratica crebbe rapidamente di popolarit\u00e0, diffondendosi con il passaparola, grazie all'efficacia e alla semplicit\u00e0 dei suoi esercizi e per la profonda risonanza del messaggio spirituale. \nNel 1995, Li inizi\u00f2 ad insegnare la pratica all'estero. La sua prima tappa fu nel 1995 all'ambasciata cinese di Parigi, in Francia, dove fu invitato ad insegnare la pratica. Seguirono due seminari in Svezia. Tra il 1995 e il 1999 Li tenne diverse lezioni negli Stati Uniti, in Canada, Australia, Nuova Zelanda, Germania, Svizzera e a Singapore. Si trasfer\u00ec negli Stati Uniti nel 1996, prima a Houston, poi a New York e dal 1998 \u00e8 un residente permanente negli Stati Uniti. \nGi\u00e0 prima del 2001, Li Hongzhi aveva ricevuto pi\u00f9 di 340 premi e riconoscimenti in Australia, Canada, Cina (prima della persecuzione), Giappone, Russia e Stati Uniti come riconoscimento dello straordinario contributo alla salute fisica e spirituale delle persone, e alla libert\u00e0 di credo nel mondo. Il 14 marzo 2001 durante una cerimonia tenutasi al Senato degli Stati Uniti, Freedom House ha conferito a Li Hongzhi e al Falun Gong un Premio Internazionale per la Libert\u00e0 Religiosa per il contributo alla libert\u00e0 religiosa e spirituale. Nel 2001 \u00e8 stato nominato per il Premio Sakharov da pi\u00f9 di 25 membri del Parlamento Europeo e nel 2000 e nel 2001 \u00e8 stato nominato per il Premio Nobel per la Pace.\nVerso la fine degli anni '90 il Falun Gong era praticato in Cina da oltre 70 milioni di persone, prima che il regime cinese lanciasse nel 1999 una persecuzione violenta contro la pratica. Oggi il Falun Gong \u00e8 praticato in pi\u00f9 di 70 paesi nel mondo.\nLi Hongzhi appare raramente in pubblico ed \u00e8 possibile accedere al suo insegnamento attraverso i suoi scritti che sono stati tradotti in pi\u00f9 di 40 lingue."}
{"id": "1344134", "revid": "287204", "url": "https://it.wikipedia.org/wiki?curid=1344134", "title": "Musica da tavola", "text": "L'espressione musica da tavola - pi\u00f9 nota nella versione tedesca (\"Tafelmusik\") e in quella francese (\"musique de table\") - designa, soprattutto tra i secoli XVI e XVII, il variegato repertorio di musiche espressamente composte per essere eseguite durante il banchetto, vuoi come sottofondo vuoi negli intervalli tra i servizi (\"entremets\") o in occasione di eventi all'aperto.\nL'uso di accompagnare banchetti e simposi con musiche \u00e8 attestato fin dai tempi degli Egizi, degli Ebrei, dei Greci e dei Romani. La tradizione, che perdura nel corso del Medioevo, si rinvigorisce a partire dal XV secolo. Nei conviti solenni, a cominciare dai pranzi di nozze, la presenza di cantori e musici \u00e8 abituale e quasi d'obbligo; altrettanto accade nei banchetti ufficiali delle corti e delle magistrature municipali: al liutista e all'arpista del Concerto Palatino di Bologna, ad esempio, \u00e8 assegnato \u00abil compito di deliziare, con delicate danze strumentali, le orecchie degli illustri commensali durante il pranzo e la cena\u00bb (Osvaldo Gambassi); nei pranzi domenicali e nelle occasioni speciali si aggiungono a questi i \u00abtrombetti\u00bb, i \u00abcorni\u00bb e i \u00abpiffari\u00bb.\n\u00c8 soprattutto nei secoli XVII e XVIII, in Germania e in Francia, che la musica da tavola seduce i compositori e si caratterizza come vero e proprio genere, la cui forma canonica \u00e8 quella della \"suite\" di danze. Di musiche da tavola ne scrivono Johann Hermann Schein (\"Banchetto musicale\", 1617), Andreas Hammerschmidt e Heinrich Ignaz Franz von Biber in Germania; Giovan Battista Lulli e Michel-Richard de Lalande in Francia. Ben nota \u00e8 la \"Tafelmusik\" di Georg Philipp Telemann (o \"Musique de Table\", 1733), che si struttura in un'\"ouverture\", un quartetto, un concerto, un trio, un brano solistico e un finale nella medesima tonalit\u00e0. Michael Praetorius nel suo \"Syntagma musicum\" del 1619 parla di questo genere musicale.\nAnche Beethoven compose musica da tavola (vedi l'ottetto per fiati op. 103 del 1792, composto per allietare la mensa dell'Elettore di Bonn) e, in tempi pi\u00f9 recenti, Paul Hindemith, Gerhard Maasz e Jeno Tak\u00e1cs. Riconducibili alla musica da tavola sono le brevi composizioni per piano di Gioachino Rossini (famoso per altro anche come gastronomo) intitolate ad antipasti e dessert, sole infrazioni alla decisione presa nel 1829 di non scrivere pi\u00f9 musica. Tuttavia dal XVIII il termine \"Tafelmusik\" fu sostituito da \" divertimento\"."}
{"id": "1344136", "revid": "1684799", "url": "https://it.wikipedia.org/wiki?curid=1344136", "title": "Aretusa (disambigua)", "text": ""}
{"id": "1344139", "revid": "1718925", "url": "https://it.wikipedia.org/wiki?curid=1344139", "title": "Suzuki X-90", "text": "Il Suzuki X-90 \u00e8 un piccolo SUV-fuoristrada prodotto dal 1996 al 1998 dalla casa automobilistica giapponese Suzuki. Si tratta dell'erede del Suzuki Samurai per il mercato americano. Dotato di ABS e due airbag ed equipaggiato con un motore 1.6 benzina, il modello non ha riscosso un grande successo presso il pubblico, forse a causa della presenza di soli due posti.\nL'X-90 \u00e8 perfettamente identico al Suzuki Vitara sia nella meccanica sia negli interni, mentre si differenzia completamente da quest'ultimo per il particolare design della carrozzeria: \u00e8 una 4x4 cabrio a due posti caratterizzata dalla possibilit\u00e0 di rimuovere una porzione del tetto a T."}
{"id": "1344141", "revid": "1522738", "url": "https://it.wikipedia.org/wiki?curid=1344141", "title": "Iride (Stargate)", "text": ""}
{"id": "1344143", "revid": "3115", "url": "https://it.wikipedia.org/wiki?curid=1344143", "title": "Camera di commercio, industria, artigianato e agricoltura della Repubblica di San Marino", "text": "La Camera di commercio, industria, artigianato e agricoltura della Repubblica di San Marino o pi\u00f9 semplicemente Camera di commercio della Repubblica di San Marino \u00e8 l'unica camera di commercio della Repubblica di San Marino ed \u00e8 stata istituita con la legge n.71 del 26 maggio 2004 \u00e8 una societ\u00e0 per azioni in parte a capitale pubblico e in parte privato. Svolge come le camere di commercio in Italia funzioni di supporto e di promozione degli interessi generali per il sistema delle imprese. \nEcco i suoi compiti nello specifico:\nHa sede Strada di Paderna, 2 a Fiorina di Domagnano, il presidente \u00e8 Simona Michelotti. \nCollegamenti esterni.\nIl sito ufficiale"}
{"id": "1344144", "revid": "2014155", "url": "https://it.wikipedia.org/wiki?curid=1344144", "title": "Francesco Giosea di Sassonia-Coburgo-Saalfeld", "text": "Biografia.\nInfanzia.\nEgli era il quarto dei figli sopravvissuti di Giovanni Ernesto di Sassonia-Coburgo-Saalfeld (1658-1729), il terzo nato dalla seconda moglie di suo padre, Carlotta Giovanna di Waldeck-Wildungen.\nDurante la sua giovinezza, Francesco Giosea serv\u00ec nelle armate imperiali.\nLa morte dei suoi due fratelli maggiori, Guglielmo Federico (28 luglio 1720) e Carlo Ernesto (30 dicembre 1720) lo resero secondo nella linea di successione al trono del Ducato di Sassonia-Coburgo-Saalfeld, preceduto solo dal fratellastro Cristiano Ernesto.\nMatrimonio.\nA Rudolstadt, il 2 gennaio 1723 spos\u00f2 Anna Sofia di Schwarzburg-Rudolstadt. Queste nozze seguivano quelle celebrate tre anni prima dal fratello di Anna Sofia, Federico Antonio con la sorella di Francesco Giosea, Sofia Guglielmina. Si tratt\u00f2 di un duplice matrimonio teso a garantire un legame politico tra i due stati, che comport\u00f2 anche un legame religioso tra la Sassonia-Coburgo-Saalfeld e il tribunale ecclesiastico di Rudolstadt e che signific\u00f2 una promozione del pietismo in tutta la Sassonia-Coburgo-Saalfeld.\nDuca di Sassonia-Weimar.\nQuando Cristiano Ernesto si spos\u00f2 morganaticamente nel 1724, Francesco Giosea pretese per s\u00e9 l'intera eredit\u00e0 del ducato. Il testamento del padre (1729), ad ogni modo, lo nominava coreggente col fratello. Nel 1735, il supporto della linea di Sassonia-Meiningen gli riconobbe ufficialmente il ruolo ed alla morte di Cristiano Ernesto nel 1745, divenne l'unico Duca. Gi\u00e0 nel 1733 aveva proclamato la primogenitura nel ducato, che comunque venne confermata dall'Imperatore solo nel 1747. Dal 1750 al 1755, egli fu reggente del Ducato di Sassonia-Weimar per Ernesto Augusto II Costantino.\nMorte.\nIl Duca mor\u00ec il 16 settembre 1764 a Bad Rodach.\nDiscendenza.\nFrancesco Giosea e Anna Sofia di Schwarzburg-Rudolstadt ebbero:"}
{"id": "1344145", "revid": "123786852", "url": "https://it.wikipedia.org/wiki?curid=1344145", "title": "Vuoti a perdere", "text": "Vuoti a perdere \u00e8 il quarto album solista di DJ Enzo, pubblicato nel 2007 per la Street Level Entertainment Records."}
{"id": "1344157", "revid": "1805885", "url": "https://it.wikipedia.org/wiki?curid=1344157", "title": "Arenarie di Val Gardena", "text": "Le Arenarie di Val Gardena (in tedesco \"Gr\u00f6dner Sandstein\") sono arenarie feldspatico-quarzose di colore prevalentemente rosso vinato, talvolta giallognole o grigiastre, con frequenti intercalazioni siltose ed argillitiche (conglomeratiche alla base e marnoso / carbonatiche alla sommit\u00e0) del Permiano Superiore.\nLa formazione affiora principalmente in Val Gardena, Val di Funes, Val di Tires, Val d'Ega, Bletterbach, Val di Fassa e Passo San Pellegrino, in Trentino-Alto Adige, fra le province di Trento e Bolzano.\nDescrizione e ambiente sedimentario.\nSono depositi continentali di ambiente tropicale arido, dello spessore medio di 150 / 200\u00a0m provenienti dall'erosione delle sottostanti vulcaniti porfiriche (Piastrone Porfirico Atesino) e del basamento scistoso cristallino. Le intercalazioni marnoso / carbonatiche della parte sommitale indicano un graduale e transitoria traslazione di ambienti lagunari e marini. Frequenti anche le facies di trasporto fluviale.\nRari i fossili, presenti vegetali fossili rinvenuti quasi esclusivamente in Val Gardena: spore (\"Gigantosporites, Lueckisporites, Nuskoisporites\"), licofite (\"Lepidodendron\") e conifere (\"Cordaicarpus, Lebachia, Ortiseia\").\nIn Val di Fiemme sono stati rinvenuti, entro queste arenarie, dei tronchi fossilizzati e trasformati in carbone, sulla cui superficie \u00e8 stata identificato un nuovo minerale, chiamato Fiemmeite dal nome della valle."}
{"id": "1344158", "revid": "2091899", "url": "https://it.wikipedia.org/wiki?curid=1344158", "title": "Titolo derivativo", "text": "Si ha acquisto a titolo derivativo quando si acquista un bene il cui diritto di propriet\u00e0 \u00e8 gi\u00e0 spettante a un precedente proprietario.\nRicorre quando il bene \u00e8 dal suo precedente proprietario (\"dante causa\") trasferita a un nuovo proprietario (\"avente causa\"). L'acquisto, in questo caso, si sostanzia in un vero e proprio fenomeno successorio che, proprio per le sue caratteristiche, fa subentrare il nuovo proprietario nella medesima \"situazione di diritto\" del precedente.\nL'essenza dell'acquisto a titolo derivativo sta nel fatto che l'avente causa acquista la propriet\u00e0 del bene solo se e solo come il dante causa ne era proprietario. Questo perch\u00e9, nessun titolare di diritto di propriet\u00e0 pu\u00f2 alienare un diritto superiore, per ampiezza o contenuto, a quello di cui \u00e8 effettivamente proprietario. Vale l'antico brocardo di Ulpiano, secondo il quale \"\u00abnemo plus iuris ad alium transferre potest quam ipse habet\u00bb\" (dal latino: \"nessuno pu\u00f2 trasferire ad altri pi\u00f9 diritti di quanti detenga\").\nLa successione potr\u00e0 essere:\nL'acquisto a titolo derivativo pu\u00f2 essere derivativo-traslativo oppure derivativo-costitutivo. Nel primo caso vi \u00e8 identit\u00e0 tra la situazione giuridica oggetto dell'acquisto e quella sussistente in capo al dante causa. Nel secondo caso, invece, non sussiste questa identit\u00e0: viene creata e trasferita all'avente causa una situazione giuridica nuova, che rappresenta una \"componente\" della situazione giuridica pi\u00f9 ampia di cui \u00e8 titolare il dante causa."}
{"id": "1344166", "revid": "228587", "url": "https://it.wikipedia.org/wiki?curid=1344166", "title": "Rumore (rivista)", "text": "Rumore \u00e8 una rivista di musica rock e in genere, fondata nel 1992 da Claudio Sorge.\nStoria.\n\"Rumore\" nasce nel marzo 1992 per iniziativa di Claudio Sorge, gi\u00e0 condirettore di \"Rockerilla\", che la fonda assieme ad alcuni ex redattori e collaboratori dello stesso mensile con l'obiettivo di contendere a \"Rockerilla\" il primato nel settore editoriale dedicato al rock e alla musica alternativa. Gli argomenti trattati dalle due riviste sono in massima parte gli stessi, ma Rumore vanta un taglio pi\u00f9 moderno e una maggiore attenzione alle contaminazioni della musica con altre forme di espressione artistica e culturale e ai suoi rapporti con la societ\u00e0 contemporanea.\nSorge ha diretto \"Rumore\" fino al numero di luglio-agosto 2013. Dal numero di settembre 2013 la direzione editoriale \u00e8 passata a Rossano Lo Mele, mentre Marco De Crescenzo ne \u00e8 oggi il direttore responsabile.\nLa rivista ha ospitato e continua ad ospitare autorevoli firme del giornalismo musicale italiano: Alberto Campo, che ne \u00e8 stato caporedattore fino al luglio/agosto 2013, Lele Sacchi, Rossano Lo Mele, Vittore Baroni, Maurizio Blatto, Paolo Ferrari, Luca Frazzi, Federico Guglielmi, Andrea Pomini, Arturo Compagnoni, Franco \"Lys\" Dimauro, Claudio Galuzzi, Mario Ruggeri, Emanuele Sacchi, Marco Mathieu, Giona A. Nazzaro, Giorgio Valletta, Carlo Bordone, Gabriele Barone, Alessandro Massara, Sergio Messina, Alessandro Besselva Averame, Eddy Cil\u00eca, Barbara Santi, Stiv Valli, Marco De Dominicis, Luca Collepiccolo, Fabio De Luca, Luca Valtorta, Guido Chiesa, Cesare Lorenzi.\n\"Rumore\" tratta soprattutto di musica alternativa, con recensioni di dischi, approfondimenti e interviste ai protagonisti della scena musicale indipendente internazionale e italiana. In misura minore si occupa anche di letteratura, cinema e fumetti."}
{"id": "1344170", "revid": "203463", "url": "https://it.wikipedia.org/wiki?curid=1344170", "title": "Aristide Gabelli", "text": "\u00c8 considerato il pi\u00f9 importante pedagogista italiano della seconda met\u00e0 del XIX secolo, e tra i principali promotori del positivismo filosofico in Italia. La sua concezione filosofica \u00e8 considerata affine al pragmatismo dell'americano John Dewey.\nBiografia.\nFiglio di Pasquale e Maddalena (Elena) Varola, era il primo di quattro fratelli e due sorelle. Nel 1853 si laure\u00f2 in legge all'Universit\u00e0 Ca' Foscari di Venezia e l'anno successivo frequent\u00f2 un corso di perfezionamento a Vienna. Per non prestare il servizio militare nell'esercito austriaco (il Veneto faceva parte all'epoca dell'Impero austro-ungarico) si trasfer\u00ec prima a Firenze, poi a Torino e infine a Milano, dove nel 1861 fu chiamato a dirigere un istituto tecnico e nel 1865 fu nominato direttore del convitto nazionale Longone di Milano.\nNel 1869 si trasfer\u00ec a Roma dove fece parte del Consiglio Superiore della Pubblica Istruzione fino al 1874. Fu poi nominato provveditore agli studi di Roma, carica che tenne fino al 1881. Nel 1877 collabor\u00f2 al testo della legge Coppino, che elevava a cinque anni la scuola elementare e introduceva l'obbligo scolastico per almeno tre anni.\nNel 1880 scrisse \"Il metodo di insegnamento nelle scuole elementari d'Italia\", in cui sostiene la necessit\u00e0 di adeguare i programmi scolastici a quelli delle altre nazioni europee: In questa opera Gabelli si oppone nettamente al nozionismo, l'educazione scolastica deve avere principalmente il compito di sviluppare il pensiero, di \"formare le teste\": \"Le cognizioni non poche volte, e forse il pi\u00f9 delle volte, dopo un po' di tempo di desuetudine dagli studi, vengono in molta parte dimenticate, quando invece il modo di pensare dura tutta la vita, entra in tutte le azioni umane\u2026\".\nNel 1886 fu eletto al Parlamento del Regno d'Italia come deputato per Venezia (rieletto nel 1890). Nel 1888, durante il primo governo di Francesco Crispi fu incaricato, assieme a Pasquale Villari, di elaborare i programmi della scuola elementare dell'obbligo recentemente istituita. In questi programmi il maestro elementare viene invitato tra l'altro a \"stare alla larga dall'istruzione parolaia e dogmatica, a calare l'insegnamento nella realt\u00e0\". La scuola secondo Aristide Gabelli deve non solo liberare l'individuo dall'ignoranza, ma anche metterlo in grado di pensare autonomamente esercitando il senso critico, in modo da poter partecipare utilmente alla vita sociale e civile e contribuire allo sviluppo economico del paese.\nAd Aristide Gabelli sono intitolate numerose scuole: una scuola elementare di Belluno, inaugurata il 28 ottobre 1934 e voluta da Pierina Boranga, che vi applic\u00f2 il metodo pedagogico ideato a Milano da Giuseppina Pizzigoni. Sempre a lui sono intitolate la scuola elementare del quartiere Borgo Ticino di Pavia, una scuola elementare di Treviso, un istituto comprensivo a Napoli, l'Istituto Comprensivo Statale di Misterbianco, una scuola elementare a Palermo, una al Lido di Venezia, una scuola elementare a Bibione di San Michele al Tagliamento, una scuola primaria a Pordenone, una scuola primaria a Bassano del Grappa e un istituto comprensivo a Torino.\nIl fratello Federico Gabelli (1832\u20131889) \u00e8 stato un ingegnere e deputato al Parlamento per il Friuli."}
{"id": "1344173", "revid": "119906902", "url": "https://it.wikipedia.org/wiki?curid=1344173", "title": "Titolo originario", "text": "Con titolo originario si designa la condizione per cui il diritto di propriet\u00e0 che si acquista su un oggetto \u00e8 indipendente dal diritto di un precedente proprietario.\nCi\u00f2 succede quando la cosa non ha un precedente proprietario, ma anche quando il diritto del precedente proprietario \u00e8 destinato a soccombere di fronte al diritto di chi acquista a titolo originario.\nConseguenza dell'acquisto a titolo originario \u00e8 che la propriet\u00e0 si acquista libera da ogni diritto altrui che avesse gravato il precedente proprietario. L'acquisto a titolo originario estingue dunque i diritti reali minori e le garanzie reali in precedenza costituiti sull'oggetto.\nSono modi di acquisto a titolo originario:"}
{"id": "1344175", "revid": "2014155", "url": "https://it.wikipedia.org/wiki?curid=1344175", "title": "Ernesto Federico di Sassonia-Coburgo-Saalfeld", "text": "Biografia.\nInfanzia.\nEgli era il figlio maggiore del Duca Francesco Giosea di Sassonia-Coburgo-Saalfeld e di Anna Sofia di Schwarzburg-Rudolstadt.\nMatrimonio.\nA Wolfenb\u00fcttel, il 23 aprile 1749, spos\u00f2 Sofia Antonia di Brunswick-Wolfenb\u00fcttel, figlia di Ferdinando Alberto II di Brunswick-L\u00fcneburg. \nDuca di Sassonia-Coburgo-Saalfeld.\nErnesto Federico succedette al padre nel governo del Ducato di Sassonia-Coburgo-Saalfeld alla di lui morte nel 1764 e pose definitivamente la sua sede a Coburgo. A causa dei forti debiti che contrasse, il ducato venne rilevato dall'Imperatore Giuseppe II nel 1773 stabilendo una \"Debitkommision\" -amministrazione obbligatoria delle finanze da parte dell'impero- per i successivi trent'anni.\nMorte.\nIl Duca mor\u00ec il 8 settembre 1800 a Coburgo.\nDiscendenza.\nDal matrimonio tra Ernesto Federico e Sofia Antonia di Brunswick-Wolfenb\u00fcttel nacquero sette figli, di cui solo tre raggiunsero l'et\u00e0 adulta:"}
{"id": "1344176", "revid": "1543377", "url": "https://it.wikipedia.org/wiki?curid=1344176", "title": "Il minotauro (D\u00fcrrenmatt)", "text": "Il minotauro (titolo orig. \"Minotaurus. Eine Ballade\") \u00e8 un racconto, o romanzo breve, di Friedrich D\u00fcrrenmatt del 1985. \nLa trama.\nIl libro \u00e8 un rifacimento del mito del Minotauro, dove il ruolo dei due personaggi principali, Teseo e il Minotauro, viene invertito, facendo del primo un assassino e del secondo un essere dolce e sensibile. Il mostro, met\u00e0 uomo e met\u00e0 animale, \u00e8 visto nella sua totale incoscienza e animalit\u00e0. La commovente vicenda di un essere costretto a non essere. Rinchiuso nel labirinto tra infiniti specchi e infinite illusioni di s\u00e9. L'unico rapporto che trover\u00e0 con gli umani, lui che \u00e8 il frutto della vergognosa commistione fra toro e donna, sar\u00e0 solo d'inganno e morte. Teseo e Arianna giocheranno con scaltra spietatezza per sopprimere un bestione privo dell'accortezza umana, che finisce per destare compassione e tenerezza.\nIntroduzione.\nLa focalizzazione interna favorisce l'effetto di straniamento dato dalla scelta del minotauro, tradizionalmente antagonista muto del mito, come protagonista dell'opera. Sequenze narrative si alternano a sequenze di monologo, che costruiscono una sorta di dialogo interiore non lontano dalla prosa kafkiana. Lo spazio mitico del labirinto viene accentuato nel suo carattere di isolamento, riflessivit\u00e0 e utopia dalla presenza di specchi.\nTemi.\nLo straniamento.\nLa condizione precaria del mostro, ibrido per natura e sospeso solo in un non-luogo per costrizione, illumina sulla instabilit\u00e0 del concetto di verit\u00e0 e di giustizia ma soprattutto sulla tragicit\u00e0 della esperienza esistenziale umana, dell'individuo di fronte alla natura e dell'individuo di fronte alla alterit\u00e0.\nIl postmoderno.\nL'uso dello straniamento \u00e8 strettamente connesso al fine dell'opera: giungere alla consapevolezza dell'inapplicabilit\u00e0 dei paradigmi di verit\u00e0 e giustizia all'interno della conoscenza. Il mito viene decostruito e smontato, ricostruito e svuotato, in una parola postmodernizzato. Come ci viene detto ne \"La promessa\": \"Impossibile arrivare alla verit\u00e0 e alla giustizia\". L'esame della condizione esistenziale e della sua drammaticit\u00e0 come mito della modernit\u00e0 avvicinano l'opera a \"Il mito di Sisifo\" di Camus, tuttavia c'\u00e8 una differenza di contenuti: l'opera di Camus porta con s\u00e9 i contenuti dell'esistenzialismo del primo Novecento mentre l'opera di D\u00fcrrenmatt prova a comunicare il vuoto di ideali del postmoderno, terreno della totale interpretabilit\u00e0 e della sola certezza della solitudine dell'uomo in attesa della verit\u00e0.\nRacconti correlati.\nSi veda anche, sulla stessa falsariga, il brevissimo racconto di Jorge Luis Borges del 1949 \"La casa di Asterione\", presente nella raccolta \"L'Aleph\"."}
{"id": "1344182", "revid": "1005847", "url": "https://it.wikipedia.org/wiki?curid=1344182", "title": "Sandro Ruotolo", "text": "Biografia.\nCarriera giornalistica.\nHa iniziato l'attivit\u00e0 giornalistica nel 1974, iniziando a lavorare per il quotidiano \"il manifesto.\"\nNel 1980 entra alla Rai, e sei anni dopo viene nominato inviato speciale per conto della sede della Campania. \u00c8 corrispondente da Napoli per il TG2 e per il GR1. Nel 1991 lavora per il TG3, per tre stagioni televisive lavora a Mediaset con Michele Santoro, dal 1996 al 1999, per poi tornare in Rai dove viene prima assegnato a Rai 1 e poi a Rai 2. \nHa un fratello gemello, Guido, giornalista de \"La Stampa.\" Una sua cugina, Silvia Ruotolo, \u00e8 stata vittima innocente della Camorra.\nNel 1988 inizia un'ininterrotta collaborazione con Michele Santoro. Diventa caporedattore e poi vicedirettore. Collabora a diversi programmi televisivi: \"Samarcanda\", \"Il rosso e il nero\", \"Tempo reale\", \"Moby Dick\", \"Moby's\", \"Circus\", \"Il raggio verde\", \"Sciusci\u00e0\", \"Annozero\". Nell'ottobre del 2009, in corrispondenza di un'inchiesta sui rapporti tra mafia e Stato e dopo aver intervistato Massimo Ciancimino, riceve una lettera minatoria in cui viene minacciato di morte.\nIl 31 ottobre 2011, alla scadenza del suo contratto con la Rai, segue Michele Santoro e partecipa al programma \"Servizio pubblico\". Alle elezioni politiche del 2013 si candida per la Camera dei deputati nella lista Rivoluzione Civile dell'ex magistrato Antonio Ingroia. Inoltre \u00e8 candidato Presidente della Regione alle regionali del Lazio nello stesso anno, sempre per Rivoluzione Civile.\nRuotolo, nel corso della campagna elettorale, al termine di un dibattito televisivo dell'8 febbraio si rifiuta di stringere la mano al candidato di CasaPound Simone Di Stefano, dichiarandosi \"orgogliosamente antifascista\". L'11 febbraio seguente, sempre in campagna elettorale, alcuni militanti di CasaPound, durante un'iniziativa elettorale a Civita Castellana (Viterbo) fanno irruzione nella sala con un megafono e uno striscione con scritto \"Ruotolo maleducato\". A seguito del non confortante risultato nel Lazio (71.219 voti pari al 2,18%), Ruotolo non viene eletto. A causa del mancato raggiungimento della soglia di sbarramento da parte della lista non sar\u00e0 eletto nemmeno alla Camera. \nNel maggio del 2015 viene messo sotto scorta dopo aver ricevuto minacce da Michele Zagaria, boss dei \"Casalesi\", a causa delle sue inchieste sul traffico di rifiuti tossici in Campania. Nei primi giorni di febbraio 2019 viene ventilata la possibilit\u00e0 che la scorta gli sia revocata. A seguito di numerose proteste, la decisione viene sospesa il 5 febbraio successivo.\nDal 2015 collabora con il sito di informazione \"alganews.it\" e, dal 2017, anche con \"Fanpage.it\".\nNel 2018 recita come attore, impersonando se stesso, nel film \"Ed \u00e8 subito sera\" per la regia di Claudio Insegno, con Franco Nero, sulla vita di Dario Scherillo, vittima innocente di camorra.\nL'elezione a senatore.\nNel 2020 annuncia la sua candidatura per le elezioni suppletive del Senato nel collegio Campania - 07, come indipendente sostenuto dal centro-sinistra per sostituire Franco Ortolani del Movimento 5 Stelle, deceduto il 23 novembre 2019. Il 23 febbraio 2020 viene eletto senatore con il 48% dei voti, il doppio rispetto all\u2019avversario del centro-destra. L'affluenza \u00e8 pari al 9,5%. Iscrittosi inizialmente al Gruppo misto, il 29 aprile 2021 aderisce alla componente Liberi e Uguali-Ecosolidali.\nPremi e riconoscimenti.\nGli sono stati assegnati i premi giornalistici:"}
{"id": "1344183", "revid": "1851848", "url": "https://it.wikipedia.org/wiki?curid=1344183", "title": "Tomaso Tatti", "text": "Carriera.\nGiocatore.\nHa iniziato la carriera nel , esordendo in Serie A il 14 aprile 1991 in Bari- (0-0). Nel 1991 si trasferisce in Serie C/1 nello Spezia, dove gioca per due stagioni totalizzando 34 presenze e 3 gol. Nel 1993 torna al Bari in Serie B, non riuscendo mai a scendere in campo, cos\u00ec ad ottobre viene ceduto in C/1 al , dove in 24 partite segna 2 reti.\nCon i lucani retrocede (per illecito amministrativo) in C/2 ma viene riconfermato per il campionato successivo, dove l'attaccante mette a segno 10 gol in 29 partite. Le sue buone prestazioni attirano l'interesse del che lo ingaggia e lo fa giocare per la prima volta (1995-1996) in Serie B. Alla sua prima stagione realizza 6 reti in 26 presenze. L'anno successivo gioca 24 partite realizzando 4 gol, nella stagione che segna l'amara retrocessione in Serie C della squadra calabrese.\nIl riscatto per\u00f2 \u00e8 dietro l'angolo. Nel 1997-1998, in C/1, diventa un titolare fisso della squadra di Giuliano Sonzogni (facendo coppia in attacco con Massimo Margiotta): su 27 presenze segna 6 reti al termine di una stagione trionfante conclusasi con la promozione dei silani. Al ritorno in B Tatti ottiene la definitiva consacrazione in maglia rossoblu: gioca 31 partite e mette a segno 14 pesantissimi gol, diventando il capo-cannoniere stagionale del Cosenza che riesce a salvarsi dalla retrocessione. Nella stagione 1999-2000 totalizza 34 presenze e mette a segno 6 reti. L'anno successivo resta al Cosenza (sempre in B) fino a settembre, giocando solo 2 partite.\nPoi, infatti, si trasferisce al in Serie A. Con gli umbri per\u00f2 trova poco spazio: su 6 presenze di campionato tuttavia riesce a segnare anche il suo primo ed unico gol nella massima serie, nella partita che i grifoni vincono per 4-1 contro il Bari (17 dicembre 2000). L'anno successivo rientra al Cosenza in Serie B, sotto la guida del tecnico Luigi De Rosa, suo ex compagno di squadra ai tempi del Matera e dello stesso Cosenza per diversi anni; con la squadra cosentina realizza 6 reti in 29 partite che contribuiscono a portare in salvo il club silano.\n\u00c8 l'ultima stagione con la maglia rossoblu che lascia dopo aver totalizzato 171 presenze e 42 gol in gare di campionato. Scende poi di categoria per indossare la maglia della con cui gioca per due stagioni e mezzo in C/1: nella prima mette a segno 10 gol in 30 gare disputate, mentre nella seconda colleziona soltanto 10 presenze senza segnare mai. Inizia con la SPAL anche la stagione 2004-2005 in cui realizza un solo gol in 13 gare. Poi a gennaio del 2005 si trasferisce al Rende in Serie C/2 dove chiude la carriera agonistica.\nAllenatore.\nHa poi iniziato a svolgere la carriera da allenatore, lavorando dal 2007 con il Tavolara, club sardo attualmente militante in Serie D, come vice di Vittorio Pusceddu. Nella stagione 2009-2010 guida il San Teodoro, in Eccellenza. Nel campionato 2010-2011 subentra a stagione in corso alla guida della .\nDopo solo un anno nel capoluogo barbaricino \u00e8 protagonista di un colpo di scena nel calciomercato sardo: il 3 agosto viene infatti annunciato il suo ritorno nella panchina del Tavolara, da primo allenatore dopo l'avventura da vice di Pusceddu, se non fosse che il giorno prima lo stesso presidente aveva annunciato il ritorno sulla panchina biancoverde di Pusceddu.\nHa allenato il San Teodoro, club sardo, in Eccellenza e in Serie D"}
{"id": "1344184", "revid": "38120", "url": "https://it.wikipedia.org/wiki?curid=1344184", "title": "In with the out Crowd", "text": ""}
{"id": "1344188", "revid": "1305772", "url": "https://it.wikipedia.org/wiki?curid=1344188", "title": "Campocroce", "text": ""}
{"id": "1344196", "revid": "1414688", "url": "https://it.wikipedia.org/wiki?curid=1344196", "title": "The Body Acoustic", "text": "The Body Acoustic \u00e8 un album di Cyndi Lauper, pubblicato nel 2005.\nCyndi Lauper si cimenta con alcuni brani scelti dal suo repertorio, come suggerisce il titolo dell'album, in maniera semi \"acustica\".\nL'arrangiamento in s\u00e9 adottato per le canzoni, da il sapore un po' r\u00e9tro, ed in un certo senso anche folk all'album.\nCyndi Lauper \u00e8 accompagnata in questo progetto insolito, affatto banale, da Adam Lazzara (\"Money Changes Everything\"), Shaggy (\"All Through The Night\"), Sarah McLachlan (\"Time After Time\" e \"Water's Edge\"), Puffy AmiYumi (\"Girls Just Want to Have Fun\"), Ani DiFranco e Vivian Green (\"Sisters Of Avalon\").\n\"Above The Clouds\" \u00e8 uno dei due brani inediti inseriti nell'album, scritto ed interpretato da Cyndi Lauper, insieme a Jeff Beck che ha scritto, in origine, la melodia accompagnandosi solo con la chitarra.\n\"Above The Clouds\" si aggiunge alla lista delle canzoni che molti gruppi ed artisti musicali nel corso degli anni hanno scritto e dedicato alla memoria di Matthew Shepard.\n\"I'll Be Your River\" \u00e8 il secondo inedito presente nell'album, ed \u00e8 cantato insieme a Vivian Green.\nCyndi Lauper reinterpreta inoltre \"She Bop\", \"Shine\", \"True Colors\" e \"Fearless\".\nDual Disc.\n\"The Body Acoustic\" \u00e8 stato edito principalmente in Dual Disc. Negli Stati Uniti \u00e8 stato pubblicato e reso disponibile anche in versione CD.\nLato del DVD.\nLe performance sono state filmate il 22 agosto 2005 al Governor's island di New York."}
{"id": "1344203", "revid": "2014155", "url": "https://it.wikipedia.org/wiki?curid=1344203", "title": "Francesco Federico di Sassonia-Coburgo-Saalfeld", "text": "Biografia.\nInfanzia.\nFrancesco Federico era il figlio primogenito del duca Ernesto Federico di Sassonia-Coburgo-Saalfeld e di sua moglie, Sofia Antonia di Brunswick-Wolfenb\u00fcttel, figlia del duca Ferdinando Alberto di Brunswick-Wolfenb\u00fcttel.\nDurante gli anni della giovinezza, il futuro duca ricevette un'educazione accurata e approfondita, tramite tutori privati a palazzo. Per questo egli divenne un grande conoscitore dell'arte. Francesco Federico \u00e8 considerato il pi\u00f9 grande collezionista di libri e di illustrazioni di tutti i duchi di Sassonia-Coburgo-Saalfeld. La sua collezione privata constava, nel 1775, di ben 300.000 incisioni, che ancora oggi possono essere viste nel museo di Veste Coburg, e della sua fornitissima biblioteca, installata nella sua residenza di Coburgo, composta da una mole immensa di libri.\nPrimo matrimonio.\nIl 6 marzo 1776, a Hildburghausen, Francesco Federico spos\u00f2 Ernestina Federica Sofia di Sassonia-Hildburghausen, figlia di Ernesto Federico III di Sassonia-Hildburghausen e di Ernestina Augusta Sofia di Sassonia-Weimar-Eisenach. Sofia mor\u00ec il 28 ottobre 1776, sette mesi dopo le nozze.\nSecondo matrimonio.\nNon avendo avuto figli dal primo matrimonio, Francesco Federico spos\u00f2 il 13 giugno 1777, a Ebersdorf, Augusta di Reuss-Ebersdorf, figlia del conte Enrico XXIV di Reuss-Ebersdorf e di Carolina Ernestina di Erbach-Sch\u00f6nberg. Dal loro matrimonio nacquero dieci figli.\nFrancesco Federico e Augusta furono nonni della regina Vittoria del Regno Unito (attraverso la madre, Vittoria) e anche del marito di lei, il principe Alberto di Sassonia-Coburgo-Gotha (attraverso il padre, Ernesto) e genitori del re Leopoldo I del Belgio.\nTra i loro nipoti si annoverano anche Ferdinando II co-regnante del Portogallo con la moglie Maria II, Ferdinando I zar di Bulgaria, Leopoldo II re dei Belgi e Carlotta del Belgio imperatrice del Messico.\nDuca di Sassonia-Coburgo-Saalfeld.\nNel 1800 Francesco Federico succedette al padre nel governo del ducato di Sassonia-Coburgo-Saalfeld alla di lui morte e si trov\u00f2 subito a gestire uno stato fortemente indebitato il che lo costrinse a servirsi di una commissione di ministri che cooperassero per il bene del territorio da lui amministrato. Questo fatto fece s\u00ec che il primo ministro Konrad Theodor von Kretschmann acquisisse sotto il suo governo grande potere e influenza a corte, fatto che lo rese per\u00f2 inviso alla popolazione.\nMalgrado questo, ad ogni modo, il governo del duca Francesco Federico fu particolarmente apprezzato per l'attenzione che egli dedic\u00f2 alla capitale del ducato, Coburgo, dove si comp\u00ec l'ultima grande espansione storica della citt\u00e0, abbattendo le ormai obsolete mura, torri e fossati che vennero sostituite con aree verdi e grandi parchi con spazi per la realizzazione di nuove residenze private.\nMorte.\nNel 1805 il duca acquist\u00f2 (solo pochi mesi prima della morte) il castello di Rosenau come residenza estiva per la sua famiglia.\nIl duca di Sassonia-Coburgo-Saalfeld si spense nel 1806 dopo appena sei anni di regno, venendo sepolto nel mausoleo da lui appositamente fatto realizzare nei giardini ducali della residenza di Coburgo, dove nel 1831 venne sepolta anche la sua seconda moglie. Il poeta Johann Friedrich L\u00f6wen gli dedic\u00f2 un'ode.\nDiscendenza.\nFrancesco Federico e Augusta di Reuss-Ebersdorf ebbero dieci figli:"}
{"id": "1344207", "revid": "287204", "url": "https://it.wikipedia.org/wiki?curid=1344207", "title": "Conaire Mor", "text": "Fu ucciso in un attacco nemico. I figli Conaire, Cairpre M\u00fasc, Cairpre Bascha\u00edn e Cairpre Riata sono considerati gli eponimi mitici fondatori, rispettivamente, dai M\u00fascraige, dei Corco Baiscind (entrambi dei D\u00e9isi Tuisceart) e da D\u00e1l Riata, come anche dai Corco Duibne del Munster."}
{"id": "1344209", "revid": "122320666", "url": "https://it.wikipedia.org/wiki?curid=1344209", "title": "Manuela Stellmach", "text": "Stile liberista molto forte nei 100 e nei 200\u00a0m, conquist\u00f2 tre medaglie alle Olimpiadi. A Seul 1988 vinse un oro nella 4x100\u00a0m sl e un bronzo individuale nei 200\u00a0m stile libero; a Barcellona 1992, con la Germania ormai unificata raggiunse un altro bronzo con la 4x100\u00a0m sl.\nNel suo palmar\u00e8s ci sono anche 3 titoli mondiali (sempre in staffetta) e numerosi titoli europei (anche in questo caso in staffetta); l'unica medaglia d'oro individuale ottenuta \u00e8 quella ai Campionati europei di Bonn 1989 nei 200\u00a0m sl."}
{"id": "1344212", "revid": "287204", "url": "https://it.wikipedia.org/wiki?curid=1344212", "title": "Nuada Necht", "text": "C'\u00e8 chi avanzato l'ipotesi che vada connesso con le divinit\u00e0 irlandesi (o forse si tratta di due diversi nomi per la stessa figura) Nuada Airgetl\u00e1m e Nechtan dei T\u00faatha D\u00e9 Danann.\nSal\u00ec al potere dopo aver ucciso il precedente re, Ederscel, e regn\u00f2 per sei mesi prima di essere ucciso a sua volta dal figlio di Etersc\u00e9l, Conaire Mor. Il \"Lebor Gab\u00e1la \u00c9renn\" sincronizza il suo regno con quello di Ottaviano Augusto a Roma (27 a.C.-14 d.C.), ponendolo dopo la nascita di Cristo. Il \"Lebor\" lo rende contemporaneo dei re provinciali irlandesi Conchobar mac Nessa, Cairbre Nia Fer e Ailill mac M\u00e1ta. Nel \"Foras Feasa ar \u00c9ireann\", Goffredo Keating data invece il suo regno agli anni 64-63 a.C., mentre gli \"Annali dei Quattro Maestri\" agli anni 111-110 a.C., combinando il suo regno con quello di \u00c9r, Orba, Fer\u00f3n e Fergna, precedenti di secoli, cos\u00ec da completare un intero anno. Nel \"Ciclo feniano\" egli compare come bis-nonno materno di Fionn mac Cumhaill: suo figlio era il druido Tadg mac Nuadat, la cui figlia, Muirne, fu la madre di Fionn."}
{"id": "1344217", "revid": "70115937", "url": "https://it.wikipedia.org/wiki?curid=1344217", "title": "Ederscel", "text": "Ederscel o Eterscel fu un leggendario Re supremo dell'Irlanda del II secolo a.C.\nPrese il potere succedendo a Eochaid Airem. Regn\u00f2 per cinque o sei anni, fino alla morte avvenuta per mano di Nuada Necht."}
{"id": "1344223", "revid": "1573940", "url": "https://it.wikipedia.org/wiki?curid=1344223", "title": "Mareca falcata", "text": "L'anatra falcata (Mareca falcata ()) \u00e8 un uccello della famiglia degli Anatidi, originario dell'Asia orientale.\nDescrizione.\nPresenta una striscia a mezzaluna di colore verde metallico con una puntina di piume sporgenti per il resto del corpo e completamente grigio chiaro con le penne copritrici allungate (come quelle dell'alzavola asiatica \"Sibirionetta formosa\") che hanno i bordi di un grigio pi\u00f9 scuro.\nDistribuzione e habitat.\n\u00c8 diffusa nella Siberia dell'est e nella Cina del nord."}
{"id": "1344225", "revid": "1810027", "url": "https://it.wikipedia.org/wiki?curid=1344225", "title": "Dirck van Baburen", "text": "Van Baburen \u00e8 uno degli esponenti della scuola di Utrecht, un gruppo di tendenze caravaggesche.\nBiografia.\nLa sua famiglia si trasfer\u00ec a Utrecht, quando era ancora giovane. Era conosciuto anche come Teodoer van Baburen e Theodor Baburen. Il primo riferimento all'artista risale al 1611 quando entr\u00f2 nella Gilda di S. Luca come allievo di Paulus Moreelse.\nTra il 1612 e il 1615 si rec\u00f2 a Roma, dove collabor\u00f2 con il compatriota David de Ha\u00ebn e strinse amicizia con un seguace di Caravaggio, Bartolomeo Manfredi.\nBaburen entr\u00f2 in contatto con i collezionisti d'arte e mecenati Vincenzo Giustiniani e il cardinale Scipione Borghese, e probabilmente grazie alla loro influenza ricevette la commissione di dipingere la pala d'altare per la cappella della Piet\u00e0 in San Pietro in Montorio verso il 1617 (\"Salita al Golgota\" e \"Ges\u00f9 fra i Dottori\"), oltre alla \"Cattura di Cristo\" della Galleria Borghese.\nAlla fine del 1620 Baburen torn\u00f2 a Utrecht, dove si dedic\u00f2 alla pittura di genere. Fino alla sua morte nel 1624, il pittore, insieme a Hendrick ter Brugghen e Gerard van Honthorst, contribu\u00ec a definire le innovazioni stilistiche e tematiche della scuola dei Caravaggisti di Utrecht."}
{"id": "1344232", "revid": "1543377", "url": "https://it.wikipedia.org/wiki?curid=1344232", "title": "Marchio di origine e tipicit\u00e0", "text": "Il marchio di origine e tipicit\u00e0 \u00e8 un marchio di qualit\u00e0 istituito dalla Repubblica di San Marino con la legge 29 novembre 1995 n. 131 \"legge a sostegno dell'artigianato artistico o tradizionale e istitutiva del marchio di origine e tipicit\u00e0\" per il sostenere l'artigianato della Repubblica del Titano. L'altro marchio di qualit\u00e0 \u00e8 per il vino l'Identificazione di origine. Tuttora sono nove le aziende di San Marino che possono mettere questo marchio sui loro prodotti."}
{"id": "1344235", "revid": "287204", "url": "https://it.wikipedia.org/wiki?curid=1344235", "title": "Viljucinsk", "text": ""}
{"id": "1344237", "revid": "80339", "url": "https://it.wikipedia.org/wiki?curid=1344237", "title": "Vilyuchinsk", "text": ""}
{"id": "1344239", "revid": "110157", "url": "https://it.wikipedia.org/wiki?curid=1344239", "title": "Mali Beograd", "text": "Mali Beograd (Serbo: \u041c\u0430\u043b\u0438 \u0411\u0435\u043e\u0433\u0440\u0430\u0434) \u00e8 un villaggio della Serbia situato nella municipalit\u00e0 di Ba\u010dka Topola, nel distretto della Ba\u010dka Settentrionale, nella provincia autonoma di Voivodina. La popolazione totale \u00e8 di 456 abitanti (\"censimento del 2011\"), e la maggioranza di essa \u00e8 di etnia serba."}
{"id": "1344240", "revid": "1711941", "url": "https://it.wikipedia.org/wiki?curid=1344240", "title": "Fuamnach", "text": "Nella mitologia irlandese Fuamnach fu la prima moglie di Midir e una dea della stregoneria. Quando Midir si innamor\u00f2 di \u00c9ta\u00edn e la spos\u00f2, Fuamnach divenne cos\u00ec gelosa che le fece dei sortilegi, che per\u00f2 non ebbero effetto e non riusc\u00ec a riconquistare Midir.\nCompare nell'antico testo irlandese \"Tochmarc \u00c9ta\u00edne\" (\"il corteggiamento di \u00c9ta\u00edn\"), dove \u00e8 descritta come intelligente, astuta e \"esperta nella conoscenza e nel potere dei T\u00faatha D\u00e9 Danann\", spiegando che suo padre adottivo era stato il mago druido Bresal Etarl\u00e1m. Si dice che sia della discendenza (clan) di B\u00e9othach figlio di Iardan\u00e9l, che \u00e8 probabilmente identico a B\u00e9othach figlio di Iarbonel, il progenitore del T\u00faatha D\u00e9 Danann nel \"Lebor Gab\u00e1la \u00c9renn\"."}
{"id": "1344242", "revid": "124813065", "url": "https://it.wikipedia.org/wiki?curid=1344242", "title": "Stazione di Monza", "text": "La stazione di Monza \u00e8 la principale stazione ferroviaria della citt\u00e0 lombarda e rappresenta il principale nodo ferroviario dell'area brianzola.\nL'impianto sorge alla congiunzione delle linee Milano-Chiasso e Milano-Lecco ed \u00e8 origine della linea per Lecco via Molteno.\nStoria.\nLa stazione di Monza fu inaugurata nel 1840 come capolinea della Milano-Monza, la prima ferrovia realizzata in Lombardia, allora parte del Regno Lombardo-Veneto, e la seconda in Italia dopo la Napoli\u2013Portici, allora parte del Regno delle Due Sicilie.\nProgettista dell'edificio, realizzato in stile neoclassico, fu l'ingegnere milanese Giulio Sarti. Nel novembre del 1839 l'imperatore Ferdinando I d'Austria concesse a Giovanni Putzer, rappresentante della ditta \"Holzhammer\" di Bolzano il privilegio di realizzare la strada ferrata da Milano a Monza.\nIl 17 agosto 1840 la stazione fu inaugurata. La locomotiva \"Lombardia\" e il suo convoglio di tre vagoni su cui viaggiavano le autorit\u00e0 percorse i 12,8 km in soli 19 minuti. La costruzione della linea ferroviaria fu un vero avvenimento e nei primi mesi i passeggeri giornalieri furono in media 1750 diventando meta per le gite domenicali.\nGli edifici delle due stazioni erano molto simili e differivano essenzialmente nelle dimensioni: a tre piani quello di Milano (ancora esistente), a un piano quello di Monza. Entrambi erano realizzati in stile neoclassico, con un pronao centrale sormontato da un frontone triangolare; l'interno aveva una grande sala a volta sostenuta da colonne corinzie.\nA seguito di uno spostamento degli impianti originari il primo fabbricato viaggiatori fu sostituito dall'attuale, inaugurato nel 1884 .\nIl nuovo edificio fu appaltato nel 1879 e realizzato in stile eclettico fra il 1882 e il 1884. Si tratta di un corpo centrale avanzato, composto di due piani e sovrastato da un grande orologio. Le ali laterali, a un solo piano, terminano anch'esse con due corpi aggettanti. I binari erano coperti con una tettoia lunga 103 metri, sorretta da pilasti in ghisa, che fu distrutta durante la seconda guerra mondiale. Prospicienti la stazione sono dei giardini, un tempo chiusi da una cancellata.\nAll'interno della stazione si pu\u00f2 ancora visitare la Saletta Reale disegnata dagli architetti Luigi Tarantola e Achille Majnoni d'Intignano (che si occuparono anche della ristrutturazione degli appartamenti privati di Umberto I e di Margherita di Savoia nella Villa Reale di Monza). Le pareti sono arricchite da boiserie neorinascimentali ed il soffitto reca nella sua parte centrale \"Il Genio dei Savoia\", pannello ellittico dipinto da Mos\u00e8 Bianchi, .\nL'ambiente \u00e8 di forma rettangolare (8 m x 9,6 m). Nella parete nord \u00e8 inserito un caminetto in marmo mentre in quella a sud una ricca consolle con un'imponente specchiera. La cornice della specchiera, intagliata e ricoperta alla foglia d'oro, \u00e8 caratterizzata da quattro tondi con busti di uomini illustri, fra cui si riconosce facilmente Dante Alighieri. La consolle \u00e8 affiancata da due porte riccamente decorate, altre due porte si trovano sul lato ovest.\nStrutture e impianti.\nLa stazione \u00e8 gestita da Rete Ferroviaria Italiana che la classifica come Gold.\nLa stazione dispone di uno scalo merci che serve, tra l'altro, la vicina area di stoccaggio della ex Lombarda Petroli a Villasanta.\nIl piazzale \u00e8 composto da sette binari.\nAlla Stazione di Monza si pu\u00f2 accedere sia da piazza Stazione come da piazza Castello, tramite sottopassaggio; l'accesso da piazza Castello \u00e8 stato realizzato utilizzando in parte l'edificio e l'area dello scalo merci.\nMovimento.\nLa stazione \u00e8 servita prevalentemente da servizi regionali operati da Trenord nell'ambito del contratto di servizio stipulato con la Regione Lombardia, costituiti da treni suburbani, regionali e regionali veloci.\nInterscambi.\nFra il 1892 e il 1958 la stazione fungeva da capolinea della tranvia Monza-Trezzo-Bergamo."}
{"id": "1344253", "revid": "1711941", "url": "https://it.wikipedia.org/wiki?curid=1344253", "title": "Cairbre Nia Fer", "text": "Cairbre Nia Fer (Niafer, Niaper), era, nel \"Ciclo dell'Ulster\" della mitologia irlandese, re di Tara. Sua moglie era Fedelm No\u00edchrothach, figlia di Conchobar mac Nessa. Suo figlio era Erc e sua figlia Achall.\nC\u00fachulainn uccise Cairbre nella battaglia di Ros na R\u00edg. Suo figlio Erc prese parte alla cospirazione che pi\u00f9 tardi uccise C\u00fachulainn. Dopo aver vendicato C\u00fachulainn, Conall Cernach port\u00f2 la testa di Erc a Tara e Achall si uccise (o comunque mor\u00ec di dispiacere) per la sorte del fratello."}
{"id": "1344257", "revid": "200568", "url": "https://it.wikipedia.org/wiki?curid=1344257", "title": "Mi\u0107unovo", "text": "Mi\u0107unovo (Serbo: \u041c\u0438\u045b\u0443\u043d\u043e\u0432\u043e) \u00e8 un villaggio della Serbia situato nella municipalit\u00e0 di Ba\u010dka Topola, nel distretto della Ba\u010dka Settentrionale, nella provincia autonoma di Voivodina. La popolazione totale \u00e8 di 516 abitanti (\"censimento del 2002\"), e la maggioranza di essa \u00e8 di etnia serba."}
{"id": "1344260", "revid": "438678", "url": "https://it.wikipedia.org/wiki?curid=1344260", "title": "Il commissario Maigret (film)", "text": "Il commissario Maigret \u00e8 un film del 1958 diretto da Jean Delannoy, liberamente tratto dal romanzo \"La trappola di Maigret\" di Georges Simenon.\nLa pellicola, di produzione franco-italiana, vede Jean Gabin nella sua prima interpretazione del personaggio di Maigret.\nTrama.\nParigi \u00e8 terrorizzata. Nel quartiere del Marais sono gi\u00e0 state uccise brutalmente tre donne brune e formose, pugnalate in diversi vicoli da un efferato assassino con una cadenza sempre pi\u00f9 ravvicinata.\nLa polizia non sa cosa fare e il maniaco si permette addirittura di telefonare a Maigret per informarlo della terza vittima. Il commissario capisce che l'assassino sta diventando sempre pi\u00f9 tronfio delle sue imprese e decide di organizzare una trappola. Prima fa arrestare un falso assassino, poi manda per le strade di Parigi degli agenti donna come esche e in effetti l'assassino comunica a Maigret il suo risentimento..."}
{"id": "1344263", "revid": "767487", "url": "https://it.wikipedia.org/wiki?curid=1344263", "title": "Osmosis Jones", "text": "Osmosis Jones \u00e8 un film a tecnica mista diretto nel 2001 dai fratelli Farrelly (sequenze dal vivo), e da Tom Sito e Piet Kroon (sequenze animate). Le scene realizzate in animazione, che rappresentano l'interno del corpo del protagonista, sono del tutto separate da quelle girate dal vivo. Il film \u00e8 una commedia con frequenti parodie.\nUna serie animata parzialmente basata sulla trama del film, dal titolo \"Ozzy &amp; Drix\", venne trasmessa dal 2002 al 2004 all'interno di Kids' WB, lo spazio dedicato ai ragazzi del canale che sarebbe in seguito diventato The CW. La serie era uno dei cosiddetti \"cartoni del sabato mattina\".\nTrama.\nL'igiene personale di Frank Detorre, custode presso uno zoo, lascia molto a desiderare, al punto che, un giorno, egli mangia un uovo raccogliendolo dalla gabbia degli scimpanz\u00e9. L'interno del suo corpo \u00e8 strutturato come una metropoli (che tutti chiamano \"citt\u00e0 di Frank\"), nella quale il sistema immunitario svolge le mansioni della polizia; in essa lavora il poliziotto Osmosis \"Ozzy\" Jones, uno scapestrato globulo bianco. Costui, dando la caccia a dei batteri introdottisi illegalmente nel corpo, causa un crampo alla gamba di Frank, il che gli costa una lavata di capo da parte dei superiori.\nTramite l'uovo mangiato, si \u00e8 introdotto nell'organismo di Frank un letale virus di nome Thrax (Bacter, nel doppiaggio italiano) che, dopo aver ucciso i due netturbini di un rimorchiatore addetto alla disinfestazione di germi nel cavo orale, fa affondare l'imbarcazione nella gola, causandone l'infiammazione.\nIntanto si avvicinano le elezioni amministrative e il sindaco in carica, Phlegming, \u00e8 dato in svantaggio nei confronti del suo avversario, Tom Colonic. Quando viene a sapere del mal di gola provocato da Thrax, Phlegming ordina che venga ingerita una pillola contro l'influenza, con lo scopo di mascherare momentaneamente i sintomi che si stanno manifestando. Ozzy viene affiancato all'agente della pillola, Drixenol (detto \"Drix\"), una sorta di cyborg ligio alle regole e assolutamente onesto.\nAll'esterno del corpo, intanto, Frank non ottiene il permesso di partecipare all'annuale gita scolastica della classe di sua figlia Shane, a causa di un ordine restrittivo nel confronti dell'accompagnatrice, la professoressa Boyd. Nel frattempo, all'interno del suo corpo, il Sindaco Phlegming progetta di portare Frank al \"Festival dell'ala di pollo fritta\", per ingraziarsi la maggior parte degli elettori. Intanto, Thrax si \u00e8 portato sotto un'ascella di Frank dove, dopo aver fatto irruzione in un rifugio di batteri mafiosi e averne ucciso il capo, recluta dei volontari.\nOzzy e Drix, giunti nella gola e curata l'infiammazione, scoprono da un microbo dell'arrivo della \"Morte Rossa\". Si dirigono dunque nel naso, dove Ozzy assiste all'opera di Thrax: il virus e i suoi volontari stanno provocando un flusso di muco per servirsene come copertura. Drix, pur infastidito dall'autonomia di Ozzy, vuole comunque indagare su questo virus sconosciuto e chiede di rimanere affiancato al poliziotto. Tuttavia il sindaco Phlegming si rifiuta di credere alle loro parole e intende nascondere gli attuali sintomi influenzali; la segretaria del sindaco, Leah, da invece credito alle parole dei due agenti.\nDrix chiede a Ozzy per quale motivo abbia una cos\u00ec pessima reputazione e il globulo bianco gliene svela il motivo: qualche anno prima Frank aveva mangiato un'ostrica scaduta, in cui era presente un pericoloso microbo; Ozzy, dopo essersene accorto, l'aveva espulso dal corpo, provocando un attacco di vomito che aveva colpito anche la professoressa Boyd, facendo deridere entrambi dall'intera scuola. Per questo pubblico scandalo, Frank era stato licenziato, mentre Ozzy era stato sospeso a tempo indeterminato. Colpito dal racconto, Drix lo rincuora, dicendogli che aveva agito bene e fatto la cosa giusta.\nIn seguito, i due scoprono da un germe informatore il luogo in cui si trova Thrax: un foruncolo sulla fronte (adibito a discoteca). Mascheratisi da germi, vi si introducono e trovano Thrax intento a illustrare il suo piano: egli si vanta di aver gi\u00e0 ucciso tre persone, ognuna pi\u00f9 in fretta della precedente, e conta di fare lo stesso con Frank, stavolta in meno di un giorno, cos\u00ec da realizzare il proprio sogno di entrare nei manuali di medicina. Ozzy si fa scoprire e, durante lo scontro, fa esplodere l'enzima base di Drix. Contemporaneamente, all'esterno, Frank tenta di far ragionare la professoressa Boyd, ma l'esplosione del foruncolo a causa del principio attivo di Drix non fa altro che inasprire il rapporto fra i due.\nFrank decide dunque di andare con il fratello Bob a Buffalo, al Festival dell'ala di pollo fritta. Nel frattempo, il sindaco rimprovera Jones e Drix per l'esplosione del foruncolo e, poich\u00e9 non crede ancora alla presenza di Thrax, per mascherare la verit\u00e0 sulla salute di Frank espelle Ozzy dal corpo di polizia di Frank e Drix dalla citt\u00e0, ordinandogli di imbarcarsi presso uno dei condotti per l'esterno.\nIntanto, Thrax riesce a recarsi nell'ipotalamo e a rubare il tratto di DNA, causando una salita continua della temperatura del corpo; tuttavia, viene scoperto da Leah (la quale fa scattare l'allarme generale) e poi da Ozzy che si accorge della febbre in corso; il globulo bianco riesce a recuperare Drix appena prima che questi venga espulso dal corpo e i due si recano al cervello. Nel frattempo, Frank ha un malore mentre guida verso Buffalo e Bob chiama un'ambulanza; per coincidenza, lo scuolabus su cui viaggia Shane passa di l\u00ec e la bambina ottiene di accompagnare il padre morente all'ospedale.\nAll'interno del corpo, Leah viene catturata da Thrax. Ozzy insegue il virus fino all'ugola dove, con l'aiuto di Drix, riesce a renderlo temporaneamente inoffensivo. Giunge la polizia ad arrestarlo, ma il virus lancia nella gola alcuni grani di polline (a cui Frank \u00e8 allergico) e si fa espellere con uno starnuto. Ozzy, con l'aiuto del cannone di Drix, lo insegue fino alla ciglia finta dell'occhio di Shane. Dopo un violento scontro, il virus cade in un recipiente pieno di alcool e muore liquefatto, mentre il poliziotto riesce a riportare il tratto di DNA mancante all'ipotalamo e a ristabilire la temperatura fisiologica.\nNell'epilogo, il sindaco Phlegming viene cacciato, Leah si fidanza con Ozzy (a cui sono stati, finalmente, riconosciuti i propri meriti) e a Drix viene consentito di rimanere nell'organismo. Frank ha cambiato abitudini di vita, soprattutto grazie alla figlia Shane.\nPersonaggi.\nOsmosis \"Ozzy\" Jones.\n\u00c8 il protagonista del film. Uno scapestrato e irresponsabile globulo bianco, che ha perso la reputazione (avendo fatto vomitare Frank, in un momento inopportuno), tuttavia (grazie all'amicizia con Drix), diventer\u00e0 pi\u00f9 responsabile e, dopo aver salvato Frank, diventer\u00e0 un eroe e conquister\u00e0 il cuore di Leah.\nLa sua natura di globulo bianco, lo rende elastico e malleabile (caratteristica che sfrutta per camuffarsi da germe e lottare nel combattimento corpo a corpo).\nFrank Detorre.\nUn uomo rozzo e sovrappeso che lavora come guardiano dello zoo e tiene poco all'igiene personale e all'alimentazione: questo lo porter\u00e0 quasi alla morte, dopo aver mangiato un uovo caduto nella gabbia degli scimpanz\u00e9.\nAlla fine del film, cambier\u00e0 carattere e abitudini.\nDrixenoll \"Drix\".\nCo-protagonista del film. Una pillola anti-infiammatoria (con un cannone al posto della mano destra) che diventa il collega e poi il migliore amico di Ozzy. Dimostra di essere serio e ligio al dovere: infatti, all'inizio, ha dei contrasti con Ozzy (per le loro opposte personalit\u00e0) ma, insieme al leucocito, non demorde nel fermare Thrax.\nLeah.\n\u00c8 la bella e intelligente segreteria del sindaco (nonch\u00e9, interesse amoroso di Ozzy); inizialmente, non dimostra interesse verso di lui (per via del suo carattere ribelle ed immaturo) ma, alla fine del film, verr\u00e0 colpita dal suo coraggio e dal suo spirito di sacrificio, tanto da iniziare a ricambiare i suoi sentimenti. \nShane Detorre.\n\u00c8 la figlia di Frank, una ragazzina dolce e intelligente; tiene molto al padre e si preoccupa della sua salute. \nSindaco Phlemming.\n\u00c8 il sindaco del corpo di Frank ed anche l'antagonista secondario del film. Incarna i principali stereotipi negativi del politico (sia moralmente che fisicamente): infatti, appare come una cellula bassa e corpulenta ed \u00e8 corrotto e incompetente.\nAlla fine del film, viene degradato a pulire gli scarti intestinali di Frank (dopo aver perso le elezioni) e, mentre sta pulendo, preme un pulsante che provoca una flatulenza a Frank, facendosi espellere dall'organismo.\nThrax.\nUn misterioso virus, che penetra nel corpo di Frank; a prima vista, \u00e8 sofisticato e composto ma (in realt\u00e0) \u00e8 un orrendo individuo.\nInfatti, Thrax \u00e8 un sadico serial killer che ambisce a entrare nei manuali di medicina, per aver ucciso innumerevoli persone, nel minor tempo possibile; gode nel causare sofferenza e morte (sia alle persone che alle loro semplici cellule) ed \u00e8 intensamente orgoglioso della sua follia omicida, vantandosi delle sue innumerevoli vittime (durante una riunione con dei germi, si vanta di aver ucciso: in tre settimane, una bambina di Riverside; in sei giorni, una donna di Detroit e in tre giorni, un anziano di Filadelfia mentre Frank, lo uccider\u00e0 in soli due giorni) e di non essere mai stato individuato dal loro sistema immunitario. Inoltre, possiede una collana fatta con il DNA di tutte le sue vittime (come macabro trofeo personale) e canta la canzone \"Fever\" quando cammina o quando, con il suo artiglio, provoca la necrosi (in una cupa analogia con il significato della canzone).\nNonostante il suo comportamento sofisticato e composto, Thrax possiede un temperamento estremamente irascibile che gli provoca brevi ma ardenti collere: quando viene paragonato al Virus Ebola, dal capo dei germi mafiosi, grida \u00ab\"Ebola \u00e8\" \"una manciata di forfora, al mio confronto\"\u00bb e quando uccide i suoi rimanenti volontari (solo perch\u00e9 avevano suggerito di rimanere in incubazione, in modo che potessero reclutare ulteriori rinforzi), esclama \u00ab\"Nei libri di medicina, non c'\u00e8 posto per i perdenti\"\u00bb.\nA dispetto delle sue tendenze violente, tuttavia, Thrax \u00e8 molto intelligente ed \u00e8 informato sull'anatomia umana: infatti, sa mimetizzarsi all'interno dell'organismo e sa attaccare nel modo pi\u00f9 efficiente possibile.\nProduzione.\n\"Osmosis Jones\" rimase per diverso tempo, in development hell. Le sequenze d'animazione, realizzate da Tom Sito e Piet Kroon, vennero prodotte come previsto ma l'acquisizione, sia di un regista che di un protagonista per le sequenze live-action, richiese molto tempo (fino a quando, Bill Murray venne scelto come l'interprete di Frank mentre Peter e Bobby Farrelly, vennero scelti come registi per le sequenze live-action). Come parte del loro contratto, i fratelli Farrelly vennero accreditati come i principali registi del film, sebbene non abbiano supervisionato le sequenze d'animazione del film. Will Smith era interessato al ruolo di Ozzy ma, alla fine, i suoi contratti non gli permisero di ottenere la parte.\n\"Osmosis Jones\" (nel 2000) venne, originariamente, valutato \"PG-13\" dalla MPAA, per \"\"linguaggio rozzo\" e \"umorismo corporeo\"\". Tuttavia, la Warner Bros. fece modificare il film, per renderlo adatto alle famiglie e nel 2001 (quando venne distribuito), il film venne riclassificato \"PG\" solo per \"\"umorismo corporeo\".\nDistribuzione.\nIl primo trailer del film, venne rilasciato il 6 aprile 2001. Mentre il 13 novembre 2001, vennero distribuite le edizioni per VHS e DVD, del film.\nAccoglienza.\nIncassi.\n\"Osmosis Jones\"\" ebbe la sua prima mondiale, il 7 agosto 2001, al Grauman's Egyptian Theatre prima di essere, ampiamente, distribuito il 10 agosto 2001, in 2.305 cinema del resto del mondo.\nAl momento della sua uscita, il film fu un insuccesso finanziario e fu il penultimo film, prodotto Warner Bros. Animation. Il film fu il settimo pi\u00f9 visto, nel suo primo fine settimana di apertura (negli Stati Uniti) guadagnando 5.271.248 $, in madrepatria, e 13.596. 911 $ nel resto del mondo. Il film risult\u00f2 un flop al botteghino, non riuscendo a compensare il suo budget di 70.000.000 $.\nCritica.\nSu \"Rotten Tomatoes,\" il film ottenne un giudizio positivo del 55% su 110 recensioni, con una valutazione media di 5,5 su 10. Il consenso critico del sito, recit\u00f2 \u00ab\"La parte animata di \"Osmosis Jones\", \u00e8 scattante e divertente ma la parte live-action, \u00e8 letargica\"\u00bb. Su \"Metacritic\" il film ottenne un punteggio medio di 57 su 100, basato sul parere di 28 critici, che indic\u00f2 \"recensioni medie o contrastanti\". Il pubblico intervistato da CinemaScore, assegn\u00f2 al film, come voto medio, \"B-\" (su una scala da \"A+\" a \"F\").\nLe sequenze d'animazione di \"\"Osmosis Jones\",\" vennero elogiate per la trama e il ritmo veloce, in contrasto con le criticate sequenze live-action. Robert Koehler di Variety\",\" elogi\u00f2 il film, per la sua mescolanza di sequenze d'animazione con quelle live-action, affermando che erano \u00ab\"l'interazione pi\u00f9 ampia di live-action e animazione, da\" \"Chi ha incastrato Roger Rabbit\"\u00bb\". Il New York Times scrisse che il film \u00ab\"con il suo umorismo da festival effluviale, \u00e8, spesso, divertente. E la resa rotonda e chiazzata dei personaggi, \u00e8 piacevole. Ma l'immagine si sforza troppo per essere offensiva per tutte le et\u00e0. Sospetto che anche i pi\u00f9 piccoli spettatori, saranno troppo vecchi per quello sputo\"\u00bb. Roger Ebertha diede al film, tre stelle su quattro, scrivendo \u00ab\"Probabilmente, per intrattenere i bambini, a cui sembrano piacere le battute sull'impianto idraulico anatomico. Per gli adulti, c'\u00e8 l'esuberanza dell'animazione e l'energia dell'intero film, che \u00e8, semplicemente, intelligente\"\u00bb.\nL'uso dell'umorismo grossolano, nelle sequenze live-action del film (come si vede nella maggior parte dei film diretti dai fratelli Farrelly), venne, ampiamente, criticato: Lisa Alspector, del \"Chicago Reader\",\" descrisse il film come un \u00ab\"film d'avventura, catarticamente, disgustoso\"\u00bb. Maitland McDonagh, di \"\"TV Guide\",\" elogi\u00f2 l'animazione del film e il suo scorcio di intelligenza, anche se ha critic\u00f2 l'umorismo come \u00ab\"cos\u00ec sgradevole\"\u00bb. Lisa Schwarzbaum, di \"\"Entertainment Weekly\",\" ritenne che il film avesse una premessa diversa in quanto \u00ab\"oscilla tra la commedia nera striata e l'istruzione sanitaria, tuttavia, i temi scatologici sono stati, nuovamente ,sottolineati\"\u00bb. Jonathan Foreman, del \"\"New York Post\",\" afferm\u00f2 che \"Osmosis Jones\" avesse una trama generica, dichiarando che \u00ab\"Non \u00e8 pi\u00f9 divertente della tua lezione di biologia media della scuola elementare e meno, pedagogicamente, utile, della tua tipica commedia dei fratelli Farrelly\"\u00bb. Michael Sragow, di \"\"Baltimore Sun\",\" elogi\u00f2 la performance di David Hyde Pierce nei panni di Drix, affermando che \u00e8 \u00ab\"esilarante\"\u00bb e \u00ab\"una dose di medicina da prendere in carico\"\u00bb.\nIl film ricevette numerose candidature agli Annie Award, in particolare, l'Annie Award al miglior film d'animazione (ma perse contro \"Shrek\").\nColonna sonora.\nUna colonna sonora contente musica rap e R&amp;B, venne pubblicata il 7 agosto 2001 dalla Atlantic Records.\nLa colonna sonora non riusc\u00ec ad entrare nella Billboard 200 ma il singolo di Trick Daddy, \"Take It to da House\", riusc\u00ec a raggiungere l'88\u00aa posizione nella Billboard Hot 100.\nScene tagliate.\nDurante la produzione del film, diverse scene previste non vennero incluse, ma solo incluse negli extra del DVD:"}
{"id": "1344264", "revid": "1711941", "url": "https://it.wikipedia.org/wiki?curid=1344264", "title": "Achall", "text": "Nel \"Ciclo dell'Ulster\" della mitologia irlandese, Achall, figlia di Cairbre Nia Fer, si suicid\u00f2 (o mor\u00ec di disperazione) dopo che suo fratello Erc era stato ucciso da Conall Cernach. La collina di Achall vicino a quella di Tara prese il suo nome proprio da lei."}
{"id": "1344271", "revid": "15756", "url": "https://it.wikipedia.org/wiki?curid=1344271", "title": "Ernesto I di Sassonia-Coburgo-Gotha", "text": "Biografia.\nInfanzia.\nEgli era il figlio maggiore del duca Francesco Federico di Sassonia-Coburgo-Saalfeld e della contessa Augusta di Reuss-Ebersdorf.\nDuca di Sassonia-Coburgo-Saalfeld.\nIl 10 maggio 1803 venne riconosciuto adulto prematuramente in quanto il padre si era gravemente ammalato nella primavera di quell'anno e gli venne chiesto di prendere parte agli affari di stato. Alla morte del padre, nel 1806, egli assunse la reggenza del ducato di Sassonia-Coburgo-Saalfeld come Ernesto III , ma non pot\u00e9 ottenere subito il governo diretto dei propri territori in quanto questi erano occupati dalle truppe napoleoniche e come tali si trovavano sotto amministrazione francese. Solo dopo la pace di Tilsit (1807) il ducato di Sassonia-Coburgo-Saalfeld venne riunito (in un primo momento era stato dissolto) e ritorn\u00f2 a Ernesto. Questo fu possibile per pressione della Russia, dal momento che la sorella di Ernesto, Giuliana aveva sposato il fratello dello zar di Russia.\nCarriera militare.\nErnesto fu un generale prussiano e partecip\u00f2 alla guerra contro Napoleone. Egli prese parte personalmente alle battaglie di Jena-Auerstadt (1806), L\u00fctzen e Lipsia (1813) irrompendo nel 1814 nella fortezza francese di Mainz. Alla sconfitta di Napoleone nella battaglia di Waterloo, il Congresso di Vienna, il 9 giugno 1815, assegn\u00f2 ad Ernesto un'area totale di 825\u00a0km\u00b2 con 25,000 abitanti attorno ad un capitale, San Wendel. Nel 1819 questa terra prese il nome di principato di Lichtenberg e fu venduta alla Prussia nel 1834.\nPrimo matrimonio.\nA Gotha, il 3 luglio 1817, Ernesto spos\u00f2 Luisa di Sassonia-Gotha-Altenburg, figlia di Augusto di Sassonia-Gotha-Altenburg e di Luisa Carlotta di Meclemburgo-Schwerin (1779-1801), da cui ebbe due figli.\nIl matrimonio tra Ernesto e Luisa fu per\u00f2 infelice e culmin\u00f2 in una separazione nel 1824, con un divorzio ufficiale il 31 marzo 1826.\nSecondo matrimonio.\nErnesto si rispos\u00f2 una seconda volta con la nipote, Maria di W\u00fcrttemberg (17 settembre 1799-24 settembre 1860), figlia di sua sorella Antonietta, a Coburgo, il 23 dicembre 1832. Non ebbero figli.\nDuca di Sassonia-Coburgo-Gotha.\nLa morte dell'ultimo Duca di Sassonia-Gotha-Altenburg 1825, zio della moglie Luisa, stabil\u00ec la divisione del territorio tra i suoi eredi. Ernesto a quel tempo stava avviando i processi di separazione dalla moglie e per questo altri rami della famiglia gli obiettarono al fatto che avesse comunque ottenuto Gotha. Essi raggiunsero un compromesso il 12 novembre 1826: Ernesto ricevette il Sassonia-Gotha e cedette Saalfeld ai Sassonia-Meiningen, divenendo quindi Ernesto I di Sassonia-Coburgo-Gotha.\nMorte.\nIl duca Ernesto mor\u00ec a Gotha il 29 gennaio 1844.\nDiscendenza.\nErnesto e Luisa di Sassonia-Gotha-Altenburg ebbero:\nAltri tre figli li ebbe da storie d'amore con Sofia Fermepin de Marteaux e Margherita Braun."}
{"id": "1344275", "revid": "1776051", "url": "https://it.wikipedia.org/wiki?curid=1344275", "title": "Long Live the King", "text": "Long Live the King \u00e8 il secondo album dei Narnia, pubblicato nel 1999.\nIl disco.\n\"Gates of cairparavel (Introduction)\" \u00e8 l'intro dell'album, e dura poco pi\u00f9 di un minuto. Segue \"Living water\", dai tempi abbastanza sostenuti, dove a fare da padrona \u00e8 ancora una volta la chitarra. In \"Shelter Through The Pain\", \"The Mission\" e \"What you give is what you get\" sono caratterizzate dal notevole utilizzo delle tastiere, che sono presenti, anche se in misura minore, in \"The lost son\". Segue \"Can't get enough of you\", generalmente considerata come la migliore traccia dell'album. La \"title track\" e la seguente \"Dangerous game\" sono canzoni in stile heavy metal. Chiudono l'album la strumentale \"Shadowlands (Outro)\" e \"Star Over Bethlehem\"."}
{"id": "1344276", "revid": "289247", "url": "https://it.wikipedia.org/wiki?curid=1344276", "title": "Exodia il Proibito", "text": ""}
{"id": "1344278", "revid": "767487", "url": "https://it.wikipedia.org/wiki?curid=1344278", "title": "Bernd Patzke", "text": ""}
{"id": "1344280", "revid": "1865216", "url": "https://it.wikipedia.org/wiki?curid=1344280", "title": "Furisode", "text": "Il \u00e8 il tipo pi\u00f9 formale di kimono (escludendo il j\u016bnihitoe), fatto di seta molto pregiata e colorata. Letteralmente significa \"maniche svolazzanti\" (da \"furi\", \"svolazzante\" e \"sode\", \"maniche\"). I furisode sono infatti facilmente riconoscibili per le loro lunghe maniche che variano in media tra il metro e i centosette centimetri di lunghezza.\nUtilizzo.\nIn Giappone viene indossato dalle donne non sposate. Di solito viene comprato o affittato dai genitori per farlo indossare alle figlie alla \"Seijin shiki\" - la cerimonia del passaggio all'et\u00e0 adulta - quando compiono venti anni.\nSe una donna indossa un furisode, significa che \u00e8 sia nubile che adulta e quindi disponibile al matrimonio. In questo senso il furisode pu\u00f2 essere paragonato agli abiti da sera indossati in Occidente per i balli delle debuttanti.\nViene poi indossato in occasioni formali e sociali come le cerimonie del t\u00e8 o i matrimoni di parenti stretti.\nI furisode possono essere molto costosi, tanto che molte donne li affittano invece di comprarli. Affittare un furisode costa in media circa 100.000\u2013300.000 \u00a5 (circa da 600 a 1800 \u20ac), mentre comprare un furisode pu\u00f2 costare oltre 1.000.000 \u00a5 (circa 6.200 \u20ac)."}
{"id": "1344281", "revid": "30610", "url": "https://it.wikipedia.org/wiki?curid=1344281", "title": "Faustino martire", "text": "San Faustino \u00e8 un martire venerato come santo dalla Chiesa cattolica, patrono di Pontedera.\nAgiografia.\nNon si sa quasi niente della vita di questo santo. Le uniche cose certe sono che era un giovane, come dimostra la struttura delle sue ossa e che \u00e8 vissuto da cristiano in un'epoca (presumibilmente il III secolo) in cui essere cristiani significava mettere a rischio la propria vita. Non \u00e8 certo neanche il nome. \"\"Faustus\"\u201d potrebbe indicare uno dei tanti \u201clieti\u201d di aver dato la vita per la fede.\nCulto.\nLe sue spoglie furono estratte dal cimitero romano di San Ciriaco, nel 1660, e furono assegnate, dal Prefetto del Sacrario Apostolico, alla compagnia dei Santi Sebastiano e Rocco di Pontedera, detta dei \"Bianchi\". La domenica 8 agosto di quell'anno centinaia di \"incappati\" delle confraternite, insieme ad un enorme folla di fedeli, port\u00f2 in processione la cassa delle reliquie arrivata da Roma la sera precedente.\nIn ricordo di questo evento la festa del santo fu fissata alla prima domenica di agosto. Ancor oggi gli anziani pontederesi usano dire che la sera del sabato precedente bisogna far festa perch\u00e9 \"arriva San Faustino\".\nIl 28 maggio 1801 il popolo chiese e ottenne dall'arcivescovo di Pisa Angelo Franceschi che San Faustino diventasse patrono di Pontedera.\nDal 1968 la sua festa \u00e8 stata trasferita al secondo gioved\u00ec di ottobre perch\u00e9, per via delle ferie estive, era poco festeggiata.\nNel 2018 \u00e8 stata trafugata l'aureola d'oro della salma conservata nel Duomo di Pontedera"}
{"id": "1344283", "revid": "339392", "url": "https://it.wikipedia.org/wiki?curid=1344283", "title": "Italodisco", "text": ""}
{"id": "1344284", "revid": "1745361", "url": "https://it.wikipedia.org/wiki?curid=1344284", "title": "Erc mac Cairpri", "text": "Erc mac Cairpri \u00e8 un personaggio del \"Ciclo dell'Ulster\" della mitologia irlandese. Era figlio di Cairbre Nia Fer, re di Tara, e di sua moglie Fedelm No\u00edchrothach, figlia di Conchobar mac Nessa, re dell'Ulster. Dopo che Cairpre fu ucciso dall'eroe dell'Ulster C\u00fachulainn nella battaglia di Ros na R\u00edg, Erc si insedi\u00f2 come nuovo sovrano di Tara, prendendo in moglie la figlia di C\u00fachulainn, giurando fedelt\u00e0 e alleanza al nonno. Tuttavia, in seguito cospir\u00f2 con Lugaid mac Con Ro\u00ed per uccidere C\u00fachulainn. Fu poi ucciso per vendetta da Conall Cernach, figlio adottivo di C\u00fachulainn. Quando Conall port\u00f2 a Tara la sua testa, sua sorella Achall mor\u00ec per disperazione o comunque i suicid\u00f2."}
{"id": "1344285", "revid": "339392", "url": "https://it.wikipedia.org/wiki?curid=1344285", "title": "Italo-disco", "text": ""}
{"id": "1344291", "revid": "486946", "url": "https://it.wikipedia.org/wiki?curid=1344291", "title": "Principi romani", "text": ""}
{"id": "1344292", "revid": "1543377", "url": "https://it.wikipedia.org/wiki?curid=1344292", "title": "Piero Meldini", "text": "Biografia.\nPiero Meldini \u00e8 nato a Rimini, dove vive, nel 1941. Si \u00e8 diplomato al Liceo Giulio Cesare e si \u00e8 laureato in Lettere classiche all\u2019Universit\u00e0 di Bologna. Dopo alcuni anni di insegnamento, ha assunto la direzione della Biblioteca Gambalunga, incarico che ha ricoperto dal 1972 al 1998.\nHa collaborato attivamente con l\u2019editore Mario Guaraldi, per cui ha progettato e diretto collane e con il quale ha pubblicato \"Reazionaria\" (1973), \"Sposa e madre esemplare\" (1975), \"Mussolini contro Freud\" (1976), e \"Un monumento al duce?\" (1976), sulle critiche di Denis Mack Smith alle tesi di Renzo De Felice e sulle successive polemiche sulla stampa italiana e anglosassone.\nOltre che di storia contemporanea, si \u00e8 occupato di psicoanalisi, iconologia, storia locale e storia del cibo. Collaboratore di vari quotidiani (Paese Sera, Il Resto del Carlino, Il Messaggero, La Voce, Quotidiano Nazionale) e periodici (Prometeo, Romagna arte e storia, ecc.), nel 2004, a Ravenna, ha ricevuto il Premio Guidarello per un articolo sulla storia della piada.\nHa esordito nella narrativa nel 1994 e ha pubblicato cinque romanzi: \"L'avvocata delle vertigini\" (1994), che ha conseguito vari premi letterari, tra cui il Premio Bagutta opera prima, il Premio Procida-Isola di Arturo-Elsa Morante e il Premio Chianti, finalista inoltre al Premio Bergamo; \"L'antidoto della malinconia\" (1996), Premio Vittorini Siracusa, Premio Catanzaro e Premio Selezione Campiello; \"Lune\" (1999); \"La falce dell\u2019ultimo quarto\" (2004), Premio Biennale di Narrativa Matelica - Libero Bigiaretti, Premio Chiavari, e finalista al Premio Viareggio; e \"Italia. Una storia d\u2019amore\" (2012). I romanzi sono stati tradotti in francese, tedesco, spagnolo, polacco, greco e turco.\nNel 2005 la citt\u00e0 di Rimini gli ha conferito il Sigismondo d\u2019Oro.\nFa parte della Giuria del Premio Pascoli di poesia a San Mauro-Pascoli."}
{"id": "1344295", "revid": "371529", "url": "https://it.wikipedia.org/wiki?curid=1344295", "title": "Giovani, belle... probabilmente ricche", "text": "Giovani, belle... probabilmente ricche \u00e8 un film del 1982 diretto da Michele Massimo Tarantini. La pellicola in Italia \u00e8 anche conosciuta con il titolo alternativo Amiche mie.\nOlinka Hardiman, diva del cinema hard degli anni '70, \u00e8 qui in un ruolo da protagonista con lo pseudonimo Olivia Link.\nTrama.\nLa giovane Anna lascia la citt\u00e0 natale per girare il mondo e cercare d'arricchirsi.Alcuni anni dopo, la donna muore ad Acapulco lasciando in eredit\u00e0 un miliardo alle tre amiche dell'adolescenza Rita, Caterina e Claudia, sposatesi nel frattempo, rispettivamente, con Filippo, Gabriele e Alberto.Il notaio le convoca e comunica la notizia del lascito, a condizione che ognuna dimostri d'avere tradito il marito entro tre giorni.Inaspettatamente, solo Rita, la pi\u00f9 seria e morigerata delle tre amiche, commette effettivamente adulterio e, purtroppo, l'eredit\u00e0 sfuma."}
{"id": "1344296", "revid": "113757", "url": "https://it.wikipedia.org/wiki?curid=1344296", "title": "Consorzio Terra di San Marino", "text": ""}
{"id": "1344297", "revid": "2224957", "url": "https://it.wikipedia.org/wiki?curid=1344297", "title": "BMW M3", "text": "La BMW M3 \u00e8 una serie di autovetture prodotte dalla BMW dal 1986: con questa sigla viene identificata la versione sportiva della Serie 3.\nLe origini.\nA met\u00e0 degli anni ottanta la BMW gareggiava nel DTM e in altri campionati turismo con la BMW 635 CSi, il pilota Volker Strycek alla guida di questa vettura vinse il titolo 1984, anno inaugurale del DTM, ma nelle due stagioni successive il titolo and\u00f2 alla Volvo e poi alla Rover. La BMW per recuperare competitivit\u00e0, decise anche sulla scia di quanto fatto in precedenza dalla Mercedes-Benz (con la 190 E 2.3-16 del 1983) di produrre una versione stradale della serie 3 E30 rivista con soluzioni e accorgimenti sportivi rinominata M3, dalla quale sarebbe poi derivata una variante per le corse omologata con specifiche tecniche di Gruppo A.\nLa M3 E30.\nProfilo.\nPrendendo come base il 2 litri utilizzato in formula 2 i tecnici della Motorsport ne modificarono la testata e la distribuzione, adottando per la prima volta su un modello della Serie 3 la configurazione a 4 valvole per cilindro. Inoltre il propulsore sub\u00ec una profonda operazione di modifica, volta ad aumentarne la cilindrata.Da queste premesse nacque, alla fine del 1986, la prima serie della \"M3\" derivata dalla \"Serie 3 E30\". Presentata al Salone dell'automobile di Francoforte del 1985, la M3 si distingueva nettamente dal resto della gamma della Serie 3: oltre ad una carrozzeria rivista (spoiler, appendici aerodinamiche, grande alettone posteriore, parafanghi allargati, cofano bagagliaio e montante posteriore modificati), la \"M3\" poteva contare su un nuovo motore 4 cilindri in linea 16 valvole di 2302 cm\u00b3 da 195 CV (143 kW) a 6750 giri/min nella versione catalizzata e da 200\u00a0CV in quella priva di catalizzatore. Anche l'impianto frenante (a 4 dischi autoventilati con ABS), sospensioni, cambio e assetto vennero adeguate alle maggiori prestazioni e alla prospettiva di un uso agonistico. La M3 cos\u00ec equipaggiata raggiungeva una velocit\u00e0 massima di 235\u00a0km/h, testimoniando il notevole lavoro svolto dalla Motorsport.La prima prova su pista fu fissata per\u00f2 solo nella primavera del 1986, presso il circuito del Mugello.\nI tempi di consegna erano molto lunghi ed il prezzo era decisamente elevato, ma giustificato dall'elevata qualit\u00e0 costruttiva e dall'esuberanza del propulsore. Le prime consegne avvennero quindi nel 1987.\nMa gi\u00e0 nel 1988 la M3 sub\u00ec una profonda rivisitazione meccanica che fece incrementare la potenza massima a 215\u00a0CV (158\u00a0kW) ed assunse la denominazione di \"Evolution\" (detta anche \"EVO2\"). La velocit\u00e0 massima sal\u00ec a 240\u00a0km/h. Altre modifiche che il modello Evolution introdusse, furono le ruote di maggiori dimensioni (16 x 7,5 pollici), il lunotto posteriore e i finestrini laterali pi\u00f9 sottili e leggeri, uno splitter anteriore pi\u00f9 grande e uno spoiler posteriore supplementare.\nIl 1989 fu l'anno caratterizzato dalle maggiori novit\u00e0: da una parte fu lanciata la M3 Cabrio (limitata a 783 esemplari), equipaggiata per\u00f2 con l'unit\u00e0 da 200\u00a0CV delle prime M3. Con i suoi 228\u00a0km/h, la M3 divenne una delle cabriolet di riferimento quanto a prestazioni. Dall'altra parte, alcune esigenze di omologazione della vettura nei campionati internazionali costrinse la Casa bavarese a realizzare una serie limitata (600 esemplari in tutto) denominata \"M3 Sport Evolution\" (a volte indicato come \"EVO3\"), equipaggiata da una versione profondamente rivista del \"normale\" 2,3 litri della M3 \"EVO2\", e che in questo caso raggiunse una cilindrata di 2.467\u00a0cm\u00b3 ed una potenza massima di 238\u00a0CV (175\u00a0kW) a 7.000 giri/min. I modelli Sport Evolution avevano una griglia del paraurti anteriori ampliata, uno splitter anteriore multi-posizione regolabile e un alettone posteriore pi\u00f9 generoso; inoltre i condotti di raffreddamento dei freni furono installati al posto dei fendinebbia.\nNell'aprile 1989 vennero prodotte due edizioni limitate chiamate \"Ravaglia\" e \"Cecotto\", entrambe dedicate agli omonimi piloti vincitori del\nDTM. La potenza del motore dotato di marmitta catalitica venne aumentata a 158 kW (215 CV). La produzione della \"Cecotto Edition\" avvenne in 480 esemplari; in pi\u00f9 per il mercato svizzero per soddisfare le normative vigenti sui limiti delle emissioni vennero prodotte altri 80 esemplari con potenza ridotta a 155 kW (211 CV). La \"Ravaglia Edition\" venne prodotta in 25 unit\u00e0.\nLa M3 prima serie \u00e8 stata disponibile solo in versione coup\u00e9 e cabriolet; non vi fu nessuna M3 con carrozzeria berlina a 4 porte.\nNel 1992, la M3 E30 fu tolta di produzione, poich\u00e9 gi\u00e0 da due anni era in produzione la Serie 3 E36 ed erano gi\u00e0 in fase avanzata i progetti per la realizzazione della nuova M3 su tale base.\nAttivit\u00e0 sportiva.\nParallelamente alla versione stradale, fu sviluppata anche la M3 da pista, creata appositamente per gareggiare in Gruppo A, nella categoria Turismo. I regolamenti obbligavano le case automobilistiche partecipanti a produrre almeno 5.000 esemplari stradali della vettura che intendevano far partecipare. Perci\u00f2, della M3 stradale erano previsti inizialmente solo 5.000 esemplari.\nLe M3 preparate per la categoria Turismo raggiungevano potenze massime comprese tra i 300 ed i 360\u00a0CV, con punte velocistiche di oltre 280\u00a0km/h.\nNel corso della sua carriera sportiva, la M3 E30 riport\u00f2 innumerevoli successi in diverse specialit\u00e0. Gi\u00e0 durante la sua prima stagione, il 1987, si aggiudic\u00f2 tre titoli. In totale conquist\u00f2 oltre 1500 vittorie e oltre 50 titoli internazionali. Di questi, i pi\u00f9 degni di nota si ebbero nei diversi campionati riservati alle vetture da turismo che si ebbero in quegli anni in diversi Paesi del mondo. Eccoli di seguito:\nOltre alla categoria turismo, la M3 E30 venne impiegata anche in ambito rallistico, dove vinse nel 1987 il Rally di Corsica, dopo 14 anni di assenza in questa categoria da parte della casa bavarese.\nLa M3 E36.\nProfilo.\nLa seconda generazione della M3 vide la luce nel 1993 e port\u00f2 con s\u00e9 diverse novit\u00e0, sia dal punto di vista tecnico che da quello stilistico. Realizzata sulla base delle Serie 3 E36 Coup\u00e9, lanciate nel 1992, la nuova M3 si distingueva nettamente nello stile rispetto alla precedente generazione. Appariva infatti molto pi\u00f9 sobria, non facendo uso tra l'altro di parafanghi bombati, n\u00e9 di alettoni posteriori. Proposta inizialmente come coup\u00e9, la M3 E36 si distingueva dalle altre Serie 3 E36 per i cerchi da 17\" dal disegno specifico e per il paraurti anteriore dotato di prese d'aria maggiorate per il raffreddamento dei dischi freno, anch'essi opportunamente dimensionati. Anche le minigonne erano state verniciate in tinta.\nMa le novit\u00e0 di maggior spicco stavano sotto il cofano: per la prima volta, infatti, su una M3 fu montato il motore \"S50B30\", un 6 cilindri in linea da 2990\u00a0cm\u00b3 in grado di erogare 286\u00a0CV a 7000 giri/min e di fornire una coppia massima di 320 Nm gi\u00e0 a 3600 giri/min. Oltre al nuovo motore in s\u00e9, un'altra novit\u00e0 stava nella distribuzione, sempre a due assi a camme in testa, ma che per la prima volta adottava un variatore di fase a controllo totalmente elettronico, denominato \"Vanos\", il quale corregge ed adatta i tempi di apertura e chiusura delle valvole a seconda dei giri del motore e della posizione del corpo farfallato. In conseguenza delle prestazioni del motore, notevolmente incrementate, anche il telaio della M3 E36 \u00e8 stato adattato. In primo luogo, le sospensioni sono state irrigidite e l'assetto ulteriormente ribassato; in secondo luogo i dischi freno sono stati maggiorati, per ottenere una frenata pi\u00f9 pronta ed efficace, anche a causa del sensibile aumento di massa della vettura rispetto al modello precedente. Per quanto riguardava la trasmissione, \u00e8 stata mantenuta la soluzione del differenziale autobloccante al 25%, esattamente come nella M3 E30. Il cambio era manuale a 5 marce.\nLe prestazioni erano le seguenti: una velocit\u00e0 massima dichiarata di 250\u00a0km/h (autolimitata elettronicamente) ed una accelerazione da 0 a 100\u00a0km/h in 5.7\".\nTali caratteristiche posero la M3 E36 come punto di riferimento tra le vetture ad alte prestazioni di fascia medio-alta: la concorrenza dell'M3 era all'epoca poco nutrita, le rivali erano vetture di segmenti diversi, che da una parte potevano tenerle testa nelle prestazioni, ma dall'altra erano vetture completamente differenti, derivate da modelli di differenti segmenti commerciali: la rivale pi\u00f9 accreditata, nonch\u00e9 pi\u00f9 simile anche come tipologia di auto restava comunque la Mercedes-Benz C36 AMG, forte di prestazioni molto simili, bench\u00e9 fosse una berlina e montasse un motore da 3,6 litri. Tra le coup\u00e9 di fascia simile, praticamente vi era solo la Maserati Ghibli.\nAl Salone di Bruxelles del 1994 fu presentata la M3 Cabriolet, destinata a raccogliere l'eredit\u00e0 della precedente M3 scoperta, irrobustita nel telaio per farle recuperare la necessaria rigidit\u00e0 torsionale e quindi pi\u00f9 pesante della coup\u00e9 di circa 80\u00a0kg. Le prestazioni rimasero per\u00f2 pressoch\u00e9 inalterate. La M3 Cabriolet montava per la prima volta anche 2 roll-bar automatici, posizionati dietro ai poggiatesta posteriori, che fuoriuscivano di scatto in caso di ribaltamento della vettura, proteggendo quindi gli occupanti.\nAlla fine dello stesso anno, fu lanciata per la prima volta anche la M3 Berlina, realizzata sulla base delle Serie 3 minori a 4 porte, dotata della stessa meccanica degli altri due modelli, nonch\u00e9 degli stessi cerchi in lega da 17\".\nNel 1995, la M3 E36 fu oggetto di un profondo intervento motoristico, consistente principalmente nell'adozione del nuovo motore \"S50B32\", che si differenziava dal precedente \"S50B30\" per la cilindrata, salita a 3201\u00a0cm\u00b3. Tale propulsore era in grado di erogare 321\u00a0CV. In tal senso, la M3 E36 cos\u00ec aggiornata fu la prima M3 a superare la fatidica soglia dei 100\u00a0CV/litro, una caratteristica che verr\u00e0 perpetuata anche nei modelli successivi. La velocit\u00e0 massima era sempre elettronicamente limitata a 250 km/h, ma l'accelerazione 0-100 migliorava fino a 5.4\".\nNel 1997, la M3 ottenne in opzione la possibilit\u00e0 di avere un cambio sequenziale SMG (Sequenzielle Motorsport Getriebe, \"cambio sequenziale Motorsport\") a 6 rapporti, un tipo di cambio a controllo manuale, ma gestito elettronicamente. La M3 E36 fu il primo modello al mondo ad adottare tale soluzione meccanica.\nLa produzione della M3 E36 si concluse nel 1999: l'anno seguente sarebbe stata lanciato il nuovo modello di M3, basato sulla serie E46.\nVersioni Speciali.\nM3 Euro-Spec.\nAl lancio della M3 in Europa, furono realizzati 45 esemplari appena di M3 Euro-Spec, una serie destinata al mercato canadese. Erano caratterizzati dal mantenimento delle specifiche europee. Un'altra delle caratteristiche di tali M3 stava nel fatto che la verniciatura poteva essere ottenuta su misura, in base a quanto richiesto dal cliente. Inoltre, la \"Euro-Spec\" era meno costosa delle M3 europee per via dell'assenza di componenti come i cerchi in lega, il tetto apribile o il climatizzatore.\nM3 GT.\nNel 1995, fu realizzata una serie di 356 esemplari denominata M3 GT, disponibile solo come coup\u00e9 e solo guida a sinistra, ed accreditata di 295 cavalli a 7100 giri/min e 323 Nm di coppia a 3900 giri al minuto. Esteticamente si differenziava dalla M3 standard per al presenza di uno splitter pi\u00f9 profondo all'anteriore regolabile, doppia ala superiore al posteriore, porte in alluminio, ruote forgiate BMW Motorsport da 17x7,5 nella parte anteriore e da 17x8,5 nella parte posteriore, assale anteriore con sospensioni pi\u00f9 rigide, barre duomi. Il motore aveva il rapporto di compressione di 10,8:1, leggere modifiche all'aspirazione e agli alberi a camme, la pompa dell'olio motorsport, nonch\u00e9 un software specifico per il motore e il VANOS. L'M3 GT era circa 30 kg pi\u00f9 leggera rispetto alla M3 standard e aveva una velocit\u00e0 massima di 275 km/h. Oltre a questi esemplari, ne sono stati realizzati altri 50 per il mercato britannico, con guida a destra, uguali come abbinamenti, ma non facenti parte della serie omologata denominata GT. Le 356 guida a sinistra erano destinate unicamente al resto d'Europa. La serie delle M3 GT si rese necessaria per l'omologazione della M3 in alcuni campionati su pista, come quelli dell'IMSA e della FIA-GT.\nM3 GT2.\nNel 1996 fu realizzata solo per il mercato europeo una serie di 250 esemplari, denominata \"M3 GT2\" o \"M3 Evo Individual\", che montava unicamente il 3,2 litri da 321\u00a0CV ed era disponibile unicamente in color rosso Imola con interni in pelle color amaranto.\nM3-R.\nLa serie pi\u00f9 ristretta delle M3 E36 fu quella realizzata nel 1994 per il mercato australiano, denominata M3-R e limitata a soli 15 esemplari.\nM3 Compact.\nLa BMW M3 Compact \u00e8 stata sviluppata nel 1996 per celebrare il 50\u00ba anniversario della rivista tedesca Auto Motor und Sport. Essa \u00e8 basata sulla Serie 3 Compact ed \u00e8 stata dotata di un motore da 321 CV, cambio manuale 6 marce, freni delle altre M3, pneumatici da 17\" in doppia misura, pacchetto aerodinamico M3 con specchi, paraurti, minigonne laterali, in rosso Hellrot 314 e sedili sportivi Recaro. Nello scatto ha fatto segnare 5,3\" nello 0-100 km h, superiore di due decimi alla versione coup\u00e9.\nLa M3 E46.\nProfilo.\nLa M3 E46 \u00e8 stata presentata nel 2000 con il nuovo motore da 3,2 litri di cilindrata, nella configurazione a sei cilindri in linea siglato S54B32, con una potenza di 343 CV a 7.900 giri/min e una coppia di 365 Nm a 4.900 giri/min. \u00c8 quindi caratterizzato da una elevata potenza specifica, pari a circa 107 cavalli/litro, un valore notevole per un motore aspirato, raggiunto anche grazie al variatore di fase di nuova generazione, denominato \"Doppio VANOS\", sia per l'aspirazione che lo scarico. Oltre a ci\u00f2, l'alimentazione era caratterizzata dalla presenza di ben sei corpi farfallati. Questo le permetteva di raggiungere i 250 km/h autolimitati e di accelerare da 0 a 100\u00a0km/h in 5,2 secondi.\nLa nuova M3 era dotata di cambio manuale a 6 marce, ma a partire dal 2001, fu dotata del nuovo cambio robotizzato, chiamato SMG II (acronimo di Sequenzielles Motorsport Getriebe di seconda generazione), nato dall'esperienza della BMW in Formula 1, che permetteva di cambiare rapporto in 80 millisecondi senza avere il pedale della frizione, azionata da attuatori elettroidraulici, al pari degli innesti delle marce; era poi possibile variare la velocit\u00e0, e quindi la \"dolcezza\" o meno, delle cambiate. Era inoltre disponibile il \"launch control\", che permetteva di impostare il motore in modo da raccogliere il massimo della potenza per le accelerazioni pi\u00f9 veloci.\nEra disponibile sia con carrozzeria coup\u00e9 che con carrozzeria cabrio: non fu prodotta invece come berlina, poich\u00e9 in tale versione, la precedente M3 E36 incontr\u00f2 un minor consenso presso la clientela: in seguito, dopo una prima presentazione nel 2001 come concept car, nel marzo 2003 la M3 fu proposta anche in un allestimento pi\u00f9 simile ad una macchina da corsa, ovvero la versione \"CSL\" (\"Coup\u00e9 Sport Lightweight\"), raggiunto grazie ad una notevole diminuzione di peso di 110\u00a0kg con l'uso di materiali diversi, ed un aumento della potenza fino a 360\u00a0CV. Il primo in particolar modo grazie all'utilizzo della fibra di carbonio rinforzata per il tetto, i gusci dei sedili, i paraurti e il cofano posteriore, eliminando radio e climatizzatore e montando nuovi cerchi da 19' in alluminio che permettono un risparmio di circa 11\u00a0kg. Sono stati poi montati nuovi dischi dei freni maggiorati (345\u00a0mm invece di 325\u00a0mm). Il motore rivisto con nuovi alberi a camme e valvole, nuove centraline pi\u00f9 potenti e una aspirazione migliorata.\nBasandosi sulla CSL, venne lanciata nel 2005 la versione Competition Package. Esteticamente uguale alla normale M3 ed equipaggiata con lo stesso motore da 343 CV di potenza, aveva in pi\u00f9 gomme maggiorate al posteriore, migliore ripartizione dei pesi e migliore assetto.\nEsteticamente, la nuova M3 ha operato una svolta decisa, apparendo meno sobria della precedente. Infatti, la E46 appariva decisamente pi\u00f9 vistosa, grazie soprattutto ai parafanghi allargati ed alla bombatura del cofano anteriore, realizzato in alluminio. Caratteristiche di questa serie erano poi le branchie laterali sui parafanghi anteriori, con logo M3. Infine, osservando la coda, balzavano subito all'occhio i quattro terminali di scarico, per la prima volta montati su una M3.\nAnche la M3 E46 riscosse un buon successo commerciale: gli esemplari prodotti sono stati 85.766 (54.750 coup\u00e9, 1.383 CSL, 29.633 cabrio). \u00c8 stata tolta di produzione nel 2006 per essere rimpiazzata l'anno seguente dal modello E92.\nAttivit\u00e0 sportiva.\nNel 2001 venne prodotta la versione GTR della M3 in una decina di esemplari esclusivamente per ottenere l'omologazione necessaria a gareggiare nel campionato AMLS con una variante da competizione della medesima. Quest'ultima, per poter essere all'altezza di battere le rivali Porsche, venne dotata di un nuovo propulsore V8 4,0 litri di cilindrata da 500\u00a0CV di potenza (nella versione stradale il motore era lo stesso ma depotenziato a 350 CV). La vettura venne affidata ai team Schnitzer Motorsport e PTG, i quali ottennero la vittoria di classe in 7 delle 10 corse dell'ALMS e conquistando cos\u00ec il titolo.\nLe M3 E90/E92/E93.\nProfilo.\nQuesta serie di M3, si distingue per soluzioni tecniche e meccaniche all'avanguardia e di chiara ispirazione Formula 1, come \u00e8 stato per l'ultima M5. Infatti, la svolta pi\u00f9 grande sta nel fatto che per questa auto la BMW ha abbandonato il collaudato schema a sei cilindri in linea per un pi\u00f9 importante 8 cilindri a V, denominato S65B40. La cilindrata \u00e8 di 3.999 cm\u00b3, e sviluppa 420 CV con una coppia di 400 Nm a 3900 giri/min. Tale motore deriva direttamente dal V10 da 5 litri della M5 E60, al quale sono stati tolti due cilindri. Il V8 da 4 litri della nuova M3 \u00e8 caratterizzato infatti da soluzioni tipiche di una vettura da competizione, come per esempio l'adozione di una valvola a farfalla per ogni cilindro, cosa molto rara per un motore di serie e non da competizione. Tali farfalle sono gestite elettronicamente, in maniera tale da rendere superfluo il debimetro, che \u00e8 stato cos\u00ec eliminato. \u00c8 stato inoltre rivisto ed ulteriormente perfezionato (anche per via dei due cilindri in pi\u00f9) il sistema di fasatura variabile \"doppio Vanos\" gi\u00e0 montato sulla precedente M3. Il motore della M3 E92 pu\u00f2 raggiungere la soglia degli 8.300 giri/min: per questo motivo \u00e8 stato migliorato il sistema di lubrificazione, in modo da permettere la massima efficienza anche in caso di forti accelerazioni o decelerazioni, spesso causa di fenomeni di pescaggio a vuoto dalla coppa olio. I tecnici Motorsport con questo V8 sono riusciti a realizzare un'unit\u00e0 motrice che nonostante sia pi\u00f9 grossa come volume, risulta pi\u00f9 leggera di 15\u00a0kg rispetto al 6 cilindri da 3,2 litri della M3 E46. Tale risparmio di peso \u00e8 reso possibile dal massiccio impiego di lega di alluminio per il motore.\nPer quanto riguarda le prestazioni, la velocit\u00e0 massima \u00e8 di 250\u00a0km/h limitati elettronicamente, coprendo l'accelerazione da 0 a 100\u00a0km/h in 4\"8 per la versione con cambio manuale a sei marce e 4\"6 con il cambio sequenziale DKG (valori dichiarati dalla casa). I consumi aumentano di soli 0,5 L/100 km su (ciclo combinato).\nLa leggerezza \u00e8 stata voluta fortemente anche per quanto riguarda il corpo vettura: la carrozzeria presenta infatti il tetto in materiale composito, ovvero plastica rinforzata da fibra di carbonio, cos\u00ec come pure il cofano motore, come si \u00e8 gi\u00e0 visto sulla sportiva della casa M6.\nInizialmente la M3 E92 \u00e8 stata lanciata con carrozzeria coup\u00e9: circa un mese dopo il lancio, ne \u00e8 stata introdotta la corrispondente versione berlina, circa 9 anni dopo la M3 berlina derivata dalla E36. Ovviamente, tale versione deriva strettamente dalle berline E90 delle pi\u00f9 tranquille Serie 3, ma se ne differenzia per il frontale, ripreso pari pari dalla versione a due porte, della quale viene ripreso per esempio il taglio dei gruppi ottici anteriori.Nel gennaio 2008 \u00e8 stata presentata la quarta generazione della M3 cabriolet. Basata sulla E93, per la prima volta la versione \"scoperta\" della M3 adotta un tetto rigido ripiegabile. Contestualmente al lancio di questa variante, BMW ha reso disponibile come optional un cambio sequenziale a sette marce con doppia frizione chiamato \"DKG\" (DoppelKupplung Getriebe, in tedesco, cambio a doppia frizione), gi\u00e0 adottato dalla Porsche sulla nuova 997 Carrera MKII.\nI colori disponibili sono: il \"Melbourne rot\" (rosso), il \"Alpinweiss\" (bianco), il \"Spacegrau\" (grigio scuro), il \"Interlagos Blau\" (blu oltremare), il \"Silverstone II\" (grigio met. chiaro) e il \"Schwarz\" e \"Jerez Schwarz\" (nero).\nEvoluzione.\nNel 2010 \u00e8 stata avviata la commercializzazione della M3 GTS, una versione corsaiola dotata di motore maggiorato a 4,4 litri, potenza di 450\u00a0CV e corpo vettura alleggerito di circa 200\u00a0kg. Gli interni hanno un'impostazione che richiama le competizioni e comprendono anche dei roll-bar. Tale versione, sebbene adatta pi\u00f9 ad un utilizzo su pista, \u00e8 omologata per uso stradale. La sua commercializzazione \u00e8 stata avviata nella prima met\u00e0 del 2010. Tale M3 \u00e8 entrata in gamma come erede della CSL (versione apparsa sulla E46 che, come nel caso della GTS era pi\u00f9 potente e garantiva prestazioni migliori).\nLo stesso motore della \"M3 GTS\" \u00e8 stato montato anche sull'ennesima variazione sul tema M3, ossia la \" M3 CRT\", presentata al circuito del N\u00fcrburgring Nordschleife nel giugno 2011. Tale nuova variante \u00e8 disponibile unicamente con carrozzeria berlina, fa un massiccio uso di fibra di carbonio per contenere il peso (la sigla CRT sta per \"Carbon Racing Technology\") ed \u00e8 in grado di spuntare prestazioni di rilievo, grazie alla sua velocit\u00e0 massima autolimitata a 290\u00a0km/h ed allo scatto da 0 a 100\u00a0km/h coperto in 4\"4. La \"M3 CRT\" \u00e8 un'edizione limitata a soli 67 esemplari posti in commercio alla cifra di 133.100 Euro.\nNel 2011 la BMW realizz\u00f2 un esemplare pick-up della E92. Tale modello montava un propulsore V8 da 420 CV e disponeva di una spazio di carico posteriore con una capienza di 450\u00a0kg. La velocit\u00e0 massima era di 300\u00a0km/h.Alla fine del mese di giugno del 2013, la versione coup\u00e9 cessa di essere prodotta, ma rimane in produzione la versione cabriolet.\nAttivit\u00e0 sportiva.\nNel febbraio 2008 la BMW annunci\u00f2 che la versione GT2 della E92 sarebbe stata schierata dal team Rahal Letterman Racing nella ALMS a partire dal 2009. In quell'anno la Schnitzer Motorsport iscrisse due E92 alla 1000 km di Spa, dove una di esse si classific\u00f2 quarta. Nel 2010 le M3 E92 vennero schierate nella 24 Ore di Le Mans e nella 24 Ore del N\u00fcrburgring. In quest'ultima gara, il team BMW Motorsport / Schnitzer Motorsport ottenne la vittoria assoluta con i piloti J\u00f6rg M\u00fcller, Augusto Farfus, Pedro Lamy e Uwe Alzen. Nella 24 Ore di Spa, la BMW si \u00e8 qualificata al secondo posto dopo aver rotto le sospensioni nell'ultima mezz'ora, lasciando la vittoria alla Porsche. L'ultima vittoria del 2010 fu la conquista in GT2 dell'ultima prova stagionale della Intercontinental Le Mans Cup, con il titolo costruttori nelle mani della Ferrari e quello team vinto da una delle squadre Porsche. Nel 2011 le M3 hanno ottenuto la doppietta nella 12 Ore di Sebring.\nLa M3 GT2 che ha corso nell'edizione del 2009 della 24 Ore di Le Mans fu scelta come 17\u00b0 Art Car della BMW. Il compito di decorarla fu affidato all'artista americano Jeff Koons. Nello stesso anno venne realizzata una M3 E92 per partecipare alla 24 Ore del N\u00fcrburgring nella classe FIA GT4. Tale vettura era affidata ai piloti Augusto Farfus, J\u00f6rg M\u00fcller e Andy Priaulx, i quali erano affiancati dai giornalisti sportivi Marcus Schurig e Jochen \u00dcbler. Nel 2011 la BMW ha presentato la M3 in versione omologata per competere nel DTM. Affidata ai piloti Andy Priaulx e Augusto Farfus, la vettura era dotata di un propulsore P66 V8 da 480 CV di potenza con 500 Nm di coppia gestito da un cambio sequenziale a sei marce. Questa faceva scattare da 0 a 100\u00a0km/h la M3 in tre secondi, con velocit\u00e0 massima di 300\u00a0km/h.\nNel 2012 \u00e8 stata presentata la M3 omologata alle competizioni di classe FIA GT4. Tale versione presentava, rispetto al modello di serie, un roll-bar sicurezza da competizione, portiere alleggerite in fibra di carbonio, finestrini laterali e lunotto alleggeriti in macrolon, serbatoio di sicurezza da 100 l di capienza, volano a massa singola e frizione sintetizzata a triplo disco, differenziale a scorrimento limitato, sistema di raffreddamento, sistema di scarico alleggerito con catalizzatore da competizione, sospensioni con ammortizzatori regolabili, freni sportivi abbinati ad un ABS da competizione, cerchi in lega BBS, sedili da competizione Recaro con sistema HANS, volante con sistema di sgancio rapido e sistema airjack.\nDal momento che nella stagione 2012 la BMW torna nuovamente nel campionato DTM dopo anni di assenza, la BMW realizza una versione apposita per questo campionato chiamata \"BMW M3 DTM.\" I veicoli utilizzati in questa serie sono simili alle comparse di serie della versione coup\u00e9, ma non hanno nulla in comune con il modello di produzione. Per regolamento deve essere dotato di un motore V8 da 4,0 litri che eroga 480 CV. Un totale di sei vetture da corsa sono prodotte dal reparto sportivo Motorsport, di cui due sono a disposizione per ogni squadra da corsa che sono la Bart Mampaey, Reinhold Motorsport e Schnitzer Motorsport.\nLa M3 F80.\nCaratteristiche.\nNel 2014 \u00e8 stata introdotta la nuova generazione della \"M3\", questa volta prevista unicamente con carrozzeria berlina 4 porte, in quanto per la versione coup\u00e9 viene utilizzata invece la sigla BMW M4. Tale cambiamento si \u00e8 avuto per via dell'introduzione da parte di BMW del nuovo criterio di denominazione dei suoi modelli, criterio che prevede l'utilizzo di cifre dispari per i modelli berlina e station, e di cifre pari per coup\u00e9 e cabriolet. La nuova \"M3\" porta la sigla di progetto \"F80\", a differenza delle altre versioni della Serie 3 berlina contemporanee che invece sono note con la sigla F30. Tecnicamente \u00e8 in gran parte identica alla M4 Coup\u00e9 F82 e Cabriolet F83. A differenza della M3 E90 berlina cui va a sostituire, la F80 M3 dispone di un tetto in fibra di carbonio. La F80 M3, cos\u00ec come la sua controparte coup\u00e9 M4, sono stati presentati al Auto Show di Detroit del 2014. Le prestazioni della vettura sono state migliorate rispetto alla precedente generazione.\nLa \"F80\" vede il ritorno di un motore a 6 cilindri in linea, un 3 litri biturbo da 431 CV. Si tratta anche della prima volta in cui una \"M3\" di serie viene equipaggiata con un motore sovralimentato. Fornisce una coppia massima di 550 Nm tra i 1850-5500 giri/min. L'accelerazione da 0 a 100 km/h a seconda della trasmissione avviene in 4,1 con l'automatico e 4,3 secondi con quello manuale. \u00c8 possibile scegliere tra un cambio manuale a sei marce e un cambio automatico a doppia frizione a 7 marce, il secondo \u00e8 nonostante 40 kg in pi\u00f9 di peso rispetto al manuale, responsabile della maggiore accelerazione grazie alla maggiore velocit\u00e0 di cambiata e inserimento delle marce.\nIl nuovo motore turbo consuma meno carburante rispetto al motore del suo predecessore. Con 8,8 e 8,3 litri per 100 chilometri, consuma mediamente il 25% in meno rispetto alla M3 della quarta generazione e soddisfa la norma antinquinamento Euro 6. Il motore \u00e8 dotato di un sistema di lubrificazione a carter secco per il flusso di olio.\nNello sviluppo della M3 (F80) si \u00e8 dato grande importanza per costruire in modo pi\u00f9 leggero possibile ogni parte del veicolo. Per la prima volta la berlina ha un tetto in carbonio, che in passato era stato riservato esclusivamente alla coup\u00e9. Nel cambio manuale a sei velocit\u00e0, la frizione a doppio disco pesa 12 kg in meno rispetto alla vecchia serie. Il cofano motore, con la caratteristica \"cupola\", e i parafanghi sono in alluminio. La barra duomi in fibra di carbonio rinforzata in plastica pesa 1,5 kg e ha una rigidit\u00e0 maggiore rispetto a quella realizzata alluminio. L'albero di trasmissione \u00e8 fatto in \"CFRP\". Il peso a vuoto complessivamente \u00e8 stato ridotto di circa 60 kg rispetto alla precedente generazione.\nOltre al peso, l'aerodinamica gioca un ruolo fondamentale nella M3. Le \"branchie\" presenti dietro le ruote anteriori, riducono la turbolenza nei passaruota anteriori, favorendo un miglior smaltimento del calore dei freni. Il sottoscocca \u00e8 piatto e liscio e il piccolo spoiler posteriore chiamato \"Gurney Flap\" da una maggiore deportanza sull'asse posteriore e allo stesso tempo riduce la resistenza aerodinamica.\nIl nuovo sistema di trazione con \"differenziale M\" agisce come da tradizione sulle sole ruote posteriori, ottimizzando la trazione e la stabilit\u00e0 di guida nei cambi di direzione e l'accelerazione in uscita dalle curve, ad alta velocit\u00e0 in curva e in diverse condizioni stradali. L'ottimizzazione della trazione avviene tramite un blocco multidisco a controllo elettronico per ridurre le differenze di velocit\u00e0 tra le due ruote posteriori. L'asse posteriore ha un sistema di bloccaggio del differenziale variabile dallo 0% al 100%. Le caratteristiche di risposta dell'acceleratore, sterzo, ammortizzatori e motore possono essere regolati in modo elettronico in tre differenti posizioni.\nEvoluzione.\nInsieme alla Serie 3 F30, anche la M3 viene sottoposta a un aggiornamento che ne cambia i fari posteriori ora full led e il sistema di infotelematica nella console che viene aggiornato; inoltre vi sono piccole variazioni alle finiture degli interni e la presenza di nuove tinte per la carrozzeria.\nNel mese di febbraio 2016, la BMW ha annunciato la \"M3 Competition Package\". Con questo pacchetto, la M3 incrementa la potenza a 450 cavalli e aggiunge sospensioni rivedute per migliorare la maneggevolezza di guida. Nuove sono le molle, gli ammortizzatori e le barre anti-rollio, che fanno parte del pacchetto di accessori denominato sospensioni adattive M. La casa dell'elica ha anche messo nuovamente a punto il differenziale elettronico e il controllo dinamico della stabilit\u00e0. L'interno rimane sostanzialmente invariato, con l'eccezione di nuovi sedili sportivi alleggeriti con cinture di sicurezza cucite con i colori tipici del reparto sportivo bavarese. All'esterno sono presenti lo scarico sportivo M con terminali di scarico cromati di color nero e dettagli che sono cromati sulla versioni di serie come la calandra a doppio rene, le branchie laterali e le modanature sui vetri laterali, sono in tinta nero lucido. Nuovi sono anche i cerchi in lega cromati mutuati dalla M4 GTS che calzano pneumatici maggiorati. Con il suddetto pacchetto, la berlina tedesca passa da fermo a 100 km/h in 4 secondi netti.\nAd inizio gennaio 2017 viene nuovamente sottoposta a un restyling pi\u00f9 marcato in concomitanza con quella della Serie 4 e M4; a cambiare sono i fari anteriori full led con un disegno a doppia C esagonale che va fino alla calandra a doppio rene che sostituiscono i precedenti con trama a \"occhi d'angelo\". Meccanicamente non vi sono cambiamenti.\nVersioni speciali.\nBMW M3 \"30 Jahre Edition\".\nPer festeggiare il trentesimo anniversario della prima generazione BMW M3, la casa bavarese ha presentato un'edizione speciale, che sar\u00e0 prodotta in numero limitato a soli 500 vetture. Esteticamente cambiavano rispetto alla M3 normale gli scarichi ora di colore nero, il colore esterno della carrozzeria verniciata in \"Blu Macao\" che era disponibile sulla prima serie, le ruote da 20 pollici che richiamano nella trama delle razze quelli della prima M3 e la presenza di una targhetta identificativa. Negli interni sono presenti dei sedili sportivi da corsa bicolore in pelle con lo stemma del trentesimo anniversario inserito nei poggiatesta anteriori, uno specifico battitacco, particolari in carbonio con dedica per i 30 anni e il numero dell'esemplare della vettura.\nLa \"BMW M3 \"30 Jahre Edition\" viene prodotta di serie con il kit Competition Package che \u00e8 invece optional sulle altre M3. Il motore \u00e8 lo stesso sei cilindri in linea TwinPower Turbo da 3,0 litri, ma qui sviluppa 19 CV in pi\u00f9 della M3 normale, arrivando a toccare i 450 cavalli. Per la trasmissione \u00e8 disponibile un manuale a 6 marce o un automatico-sequenziale a sette rapporti DKG a doppia frizione.\nLa meccanica presenta un differenziale attivo e delle sospensioni adattative che lavorano in simbiosi con il sistema Dynamic Stability Control. Le prestazioni della M3 30\u00ba anniversario con la trasmissione automatica nello di 0-100 km/h \u00e8 di 4 secondi. Lo scatto della M3 30th \u00e8 un 1 decimo pi\u00f9 basso rispetto alle altre M3. Il prezzo \u00e8 di circa 97.000 euro e la partenza delle vendite \u00e8 stata avviata in estate, precisamente 30 anni dopo la firma della prima vendita della M3 prima serie. La limitata tiratura di questa particolare versione si \u00e8 esaurita nel giro di circa un semestre: nel febbraio del 2017 la \"30th Jahre Edition\" scompare dai listini BMW.\nBMW M3 CS.\nLa \"M3 CS\" viene annunciata dalla BMW gi\u00e0 alla fine del 2017, anche se la commercializzazione non verr\u00e0 avviata che nei primissimi mesi del 2018. Questo nuovo modello riprende la meccanica, l'elettronica ed il gruppo motopropulsore della \"M4 CS\" lanciata nell'estate nel 2017, vale a dire la gi\u00e0 conosciuta unit\u00e0 da 3 litri biturbo, qui con potenza portata a 460 CV a 6250 giri/min. Altre caratteristiche stanno nell'alleggerimento di 50 kg rispetto alla normale \"M3\" da 431 CV e nella gommatura differenziata fra avantreno (con cerchi da 19 pollici) e retrotreno (con cerchi da 20 pollici). La \"M3 CS\" \u00e8 anche l'unica \"M3\" della serie \"F80\" a montare di serie il cambio DKG a doppia frizione e le sue prestazioni velocistiche prevedono il limitatore spostato da 250 a 280 km/h. Ne sono stati prodotti solo 1200 esemplari.\nLa M3 G80.\nCaratteristiche.\nIl 23 settembre del 2020 \u00e8 stata presentata la nuova generazione della \"M3\", basata sulla settima generazione della \"Serie 3\" lanciata due anni prima. Anche in questo caso, la versione coup\u00e9 non \u00e8 prevista con tale denominazione, bens\u00ec come \"M4\" giunta alla seconda generazione. La \"M3\" da quest'ultima ne riprende il frontale, con la grande calandra a doppio rene che si sviluppa verticalmente, anzich\u00e9 orizzontalmente come sulle altre \"Serie 3\", i fanali piu appuntiti e sottili, i parafanghi e il cofano motore. Alcune componenti della vettura come il tetto e i sedili sono realizzati in fibra di carbonio per ridurre il peso. Ma la novit\u00e0 principale sul fronte delle carrozzerie \u00e8 che per la prima volta la \"M3\" viene prevista anche come station wagon. \nDal punto di vista tecnico, il motore \u00e8 il \"S58B30T0\" da 3 litri biturbo 6 cilindri in linea introdotto sulla \"X3 M G01\". Si tratta di un motore derivato dal 3 litri B58, ma rivisto in profondit\u00e0 in maniera tale da portare la potenza massima dai 431 CV del precedente motore S55 montato nella precedente \"M3\" a 480 CV e 550 Nm di coppia massima per la \"M3\" di base del 2020 e a 510 CV e 650 Nm per la versione \"Competition\". Lo 0 a 100 viene coperto in 4,2 secondi con la velocit\u00e0 massima autolimitata a 250 km/h per la \"M3\" normale, mentre sulla Competition il tempo scende a 3,9 secondi. Lo sterzo \u00e8 dotata della servoassistenza elettrica a rapporto variabile e il pedale del freno \u00e8 del tipo drive by wire.\nDi serie sulla versione da 480 CV \u00e8 disponibile un cambio manuale a 6 marce, mentre sulla \"Competition\" vi \u00e8 un automatico a convertitore di coppia ZF a 8 marce. \nCarriera commerciale.\nLe prime consegne della \"M3 G80\" si sono avute nel marzo 2021 e a luglio si \u00e8 avuta la prima grande novit\u00e0, ossia un'inedita versione a trazione integrale, che per la prima volta viene applicata in una \"M3\". Tale soluzione, derivata direttamente dalla trazione integrale montata nella contemporanea \"M5\", si rivela indispensabile per scaricare a terra pi\u00f9 efficacemente l'esuberante cavalleria del motore. Essa \u00e8 dotata di tre modalit\u00e0 di cui una che permette di disaccoppiare l'asse anteriore ed scaricare la coppia solo al retrotreno.. La \"M3 xDrive\" viene prevista solo in abbinamento al cambio automatico ad 8 rapporti e solo in versione \"Competition\" con motore da 510 CV."}
{"id": "1344298", "revid": "78273", "url": "https://it.wikipedia.org/wiki?curid=1344298", "title": "Identificazione d'Origine", "text": ""}
{"id": "1344301", "revid": "15756", "url": "https://it.wikipedia.org/wiki?curid=1344301", "title": "Ernesto II di Sassonia-Coburgo-Gotha", "text": "Biografia.\nInfanzia.\nErnesto di Sassonia-Coburgo-Saalfeld nacque al Palazzo di Ehrenburg a Coburgo il 21 giugno 1818. Egli era il figlio primogenito di Ernesto III di Sassonia-Coburgo-Saalfeld e della sua prima moglie, la principessa Luisa di Sassonia-Gotha-Altenburg. Poco dopo la sua nascita nacque anche suo fratello Alberto, che poi diverr\u00e0 marito della Regina Vittoria. Nel 1826 suo padre divenne Ernesto I di Sassonia-Coburgo-Gotha in uno scambio di territori dopo la morte di suo zio, Federico IV di Sassonia-Gotha-Altenburg.\nMolte sono le testimonianze sull'infanzia di Ernesto. Quando aveva appena quattordici anni, un servo pot\u00e9 cos\u00ec commentare \"gira intorno tutto il giorno ed \u00e8 pieno di impazienza e forza vitale. Ora non \u00e8 bellissimo, ad eccezione dei grandi occhi scuri\". Nel maggio del 1820, sua madre descrisse Ernesto come \"molto grande per la sua et\u00e0, ma intelligente. I suoi grandi occhi scuri sono pieni di spirito e di vivacit\u00e0\". Il suo biografo, Richard Hough, scrisse che \"sin dall'infanzia divenne chiaro come Ernesto assomigliasse nel carattere e nell'aspetto a suo padre, mentre Alberto avesse preso pi\u00f9 da sua madre\". Ernesto e suo fratello vissero spesso presso la nonna, la contessa Augusta di Reuss-Ebersdorf sino alla morte di questa nel 1831.\nErnesto ed Alberto vennero cresciuti insieme. Sebbene Alberto avesse quattordici mesi in meno del fratello, egli sorpassava di gran lunga Ernesto a livello intellettuale. Secondo la testimonianza del loro tutore, \"vanno mano nella mano in tutto, persino al lavoro o a giocare. Hanno gli stessi interessi, godono delle stesse gioie e delle stesse tristezze, hanno sentimenti comuni\". Il matrimonio tra i loro genitori ad ogni modo non era particolarmente felice al punto che nel 1824 Ernesto I e Luisa divorziarono; la duchessa lasci\u00f2 quindi Coburgo e le venne vietato di rivedere i figli. Ella si rispos\u00f2 col conte Alexander von Hanstein, morendo nel 1831 all'et\u00e0 di 30 anni. L'anno prima della sua morte, il loro padre si rispos\u00f2 con la nipote Maria di W\u00fcrttemberg, che era figlia di sua sorella Antonietta e per questo per Ernesto ed Alberto la loro nuova matrigna era anche loro cugina di primo grado. Il duca e la duchessa erano uniti ma non ebbero figli, lasciando ampio spazio a Maria per intrattenere un ottimo rapporto coi figli adottivi.\nIn Inghilterra.\nNel 1836, Ernesto ed Alberto si recarono in vista alla loro cugina, la principessa Vittoria di Kent, trascorrendo alcune settimane al Castello di Windsor. Entrambi i ragazzi erano infatti considerati dalla famiglia inglese come potenziali mariti per la giovane principessa Vittoria ed entrambi studiarono in maniera approfondita la lingua inglese. In un primo tempo Ernesto I riteneva che Ernesto sarebbe stato un miglior marito per Vittoria rispetto ad Alberto, in quanto i suoi interessi sportivi sarebbero meglio stati recepiti dal pubblico inglese. Altri invece favorivano Alberto su Ernesto come possibile marito. A livello di temperamento, Vittoria era pi\u00f9 simile ad Ernesto in quanto entrambi erano pieni di vita e amavano la danza, il pettegolezzo e le notti brave a differenza di Alberto che appariva fisicamente malaticcio, studioso e introverso. Vittoria diede giudizi su entrambi: Ernesto era \"gentilissimo, onesto e contenuto\", mentre Alberto \"appariva pieno di bont\u00e0 e dolcezza, molto intelligente\". Ad ogni modo questa prima occasione non fru\u00ec proposte di matrimonio per nessuno dei due giovani principi che fecero ritorno a casa poco dopo.\nCarriera militare.\nErnesto, l'anno successivo, inizi\u00f2 la sua carriera militare. Nell'aprile del 1837, Ernesto ed Alberto si trasferirono all'Universit\u00e0 di Bonn per compiere i loro studi. Dopo sei settimane, Vittoria ascese al trono del Regno Unito come regina e questa grande notizia fece s\u00ec che i due giovani lasciassero entrambi l'universit\u00e0 il 28 agosto 1837 e si dedicassero ad un tour in Europa. Tornati a Bonn nel novembre di quell'anno per terminare i loro studi, nel 1839 entrambi salparono nuovamente alla volta dell'Inghilterra dove Vittoria riconobbe e prescelse suo cugino Alberto come suo compagno di vita. Questo profondo legame ebbe future implicazioni per Ernesto nel futuro prossimo; ad esempio, egli venne prescelto come padrino per la seconda figlia di Alberto, la principessa Alice, e venne chiamato a dare il suo assenso per il di lei matrimonio.\nMatrimonio.\nMolte furono le candidate per il matrimonio di Ernesto dopo la scelta di suo fratello al ruolo di principe consorte inglese. Suo padre avrebbe voluto maritarlo ad una delle granduchesse russe per elevare il rango della famiglia ancora pi\u00f9 in alto. Un'altra delle possibili candidate era la principessa Clementina d'Orl\u00e9ans, figlia di Luigi Filippo di Francia, che aveva incontrato alla corte delle Tuileries. Dal momento che per\u00f2 questo matrimonio avrebbe richiesto ad Ernesto una conversione dal luteranesimo al cattolicesimo e quindi la perdita di tutti i suoi diritti di successione al ducato paterno, il progetto matrimoniale con la figlia del re francese fu abbandonato. Altre candidate furono Isabella II di Spagna, e la principessa Augusta di Cambridge, cugina della regina Vittoria d'Inghilterra.\nInfine, il 3 maggio 1842 a Karlsruhe, Ernesto spos\u00f2 la ventunenne principessa Alessandrina di Baden. Ella era la figlia maggiore del granduca Leopoldo di Baden e della principessa Sofia Guglielmina di Svezia, figlia a sua volta del deposto re Gustavo IV Adolfo di Svezia. Il matrimonio non produsse eredi, anche se pare che Ernesto abbia avuto tre figli illegittimi al di fuori del matrimonio.\nErnesto soffriva di una malattia venerea a causa probabilmente della vita dissoluta e promiscua che conduceva. Questi vizi, ereditati dal padre, facevano orrore al fratello Alberto. A proposito del suo aspetto fisico, provato dalla malattia, si legge in uno scritto di Sarah Lyttelton, baronessa Lyttelton, dama di compagnia della regina Vittoria, la quale ebbe modo di conoscerlo nel 1839 a Windsor: \"\u00e8 pallido, scarnito, non ha la bellezza del fratello. Ma ha dei bellissimi occhi scuri e capelli neri, \u00e8 una figura luminosa, ed ha grande spirito\". In quello stesso anno il fratello Alberto gli consigli\u00f2 di aspettare a sposarsi sino a quando non si fosse completamente ristabilito. Altri storici ritengono invece che il disagio di Ernesto e di sua moglie nell'impossibilit\u00e0 di avere dei figli fosse dovuto essenzialmente a sua moglie, la quale aveva gravi problemi di salute che non la rendevano fertile.\nPassando gli anni, Ernesto divenne sempre pi\u00f9 infelice e scostante nei confronti della moglie. Anche se Alessandrina continu\u00f2 ad essergli devota, Ernesto scelse per lo pi\u00f9 di ignorarla limitandosi a mantenere il ruolo formale di marito.\nDuca di Sassonia-Coburgo-Gotha.\nIl 29 gennaio 1844, il padre di Ernesto mor\u00ec a Gotha, uno dei territori che la famiglia aveva recentemente acquistato. Ernesto come conseguenza succedette ai ducati di Sassonia-Coburgo-Gotha col nome di \"Ernesto II di Sassonia-Coburgo-Gotha\".\nSviluppo di una costituzione.\nErnesto si confront\u00f2 subito con grandi problemi nel suo regno. Nel gennaio del 1848, Ernesto si rec\u00f2 in visita al fratello per farsi consigliare circa la situazione dell'Europa intera. Gran parte del suo terrore era legato al fatto che i rivoltosi a Coburgo avevano accusato il suo governo di voler mistificare le finanze statali e, sebbene Ernesto personalmente potesse contare su una grande eredit\u00e0, frequentemente lui stesso si era trovato in debito. Molti erano anche i richiami al voler nazionalizzare le propriet\u00e0 personali del duca.\nDurante i tumulti del 1848 in Germania, Alberto in Inghilterra stava rivedendo un piano per liberalizzare maggiormente lo stato e nel contempo pens\u00f2 ad un'alternativa anche per lo stato del fratello al quale don\u00f2 poi una copia della nuova costituzione perch\u00e9 vi lavorasse sopra. La concessione giunse a Gotha nel 1849 ed and\u00f2 profondamente a riformare quella di Coburgo del 1821, al punto che nel 1852 entrambe le costituzioni vennero unite, convertendo l'unione personale dei due ducati in un'unione reale; i ducati apparivano ora inseparabili e con un ordinamento legislativo comune. Per questo Ernesto divenne un governante molto popolare ed ottenne il sostegno di buona parte della popolazione nelle sue azioni di governo sebbene in un momento difficile.\nGuerre dello Schleswig-Holstein.\nDal 1848 al 1864, la Danimarca e la Confederazione tedesca combatterono per il controllo dei due ducati dello Schleswig e dell'Holstein. Storicamente, i ducati erano stati retti dalla Danimarca sin dal medioevo, ma essi si estendevano per gran parte in territorio tedesco e la lingua ufficiale era il tedesco. Fu questa popolazione a ribellarsi quando il 27 marzo 1848 re Federico VII di Danimarca annunci\u00f2 che i due ducati sarebbero divenuti parte integrale del regno di Danimarca con una nuova costituzione liberale. La Prussia fu tra i primi stati ad essere coinvolta nel conflitto dando origine alla Prima guerra dello Schleswig. Ernesto prese parte agli scontri inviando inizialmente 8.000 uomini a supporto delle truppe della federazione tedesca. Egli era intenzionato a prendere parte attivamente alla guerra, ma venne rifiutato, ottenendo invece l'incarico di gestione del contingente della Turingia.; egli comment\u00f2 questo fatto in una lettera al fratello: \"Dovrei rifiutare qualsiasi altro comando del genere, ma non posso rifiutare questo in quanto le attuali condizioni dei nostri stati, richiedono l'importanza di mantenere il potere esecutivo nelle nostre mani\". Come comandante di un corpo d'armata tedesco, Ernesto vinse il 5 aprile 1849 nella Battaglia di Eckernf\u00f6rde contro le forze danesi.\nLa prima guerra si concluse nel 1851 per poi riprendere nel 1864. Durante questo interludio, Ernesto si oppose fervidamente al matrimonio di suo nipote Alberto Edoardo, principe di Galles con la principessa Alessandra di Danimarca, figlia del futuro re Cristiano IX di Danimarca) (uno dei principali nemici degli stati tedeschi). Alberto replic\u00f2 irritato \"Cosa ha a che vedere questo fatto con te?... Vicky si \u00e8 scervellata per trovare qualcun'altra di adatta, ma invano... Non abbiamo altre scelte ragionevoli\". Alberto era di fondo d'accordo col fratello nel ritenere questo matrimonio problematico per la posizione anche dell'Inghilterra nel conflitto, ma riteneva che il matrimonio dovesse essere piuttosto un fatto privato e che ci\u00f2 veniva fatto solo per \"prevenire una rottura con la Prussia e mantenere il gioco nelle mani inglesi, imponendo se necessario le condizioni\".\nPoco dopo aver concluso questo affare, il principe Alberto mor\u00ec il 14 dicembre 1861. La sua morte fu d'aiuto a Ernesto per riparare il suo rapporto con la regina Vittoria sua cognata la quale si era scagliata fortemente contro di lui per l'opposizione al matrimonio con la principessa di Danimarca. La morte del fratello, ad ogni modo, non risolse per Ernesto la gravit\u00e0 della situazione e dato che il suo tentativo di persuadere Vittoria era fallito, egli tent\u00f2 con una nuova tattica. Egli inizi\u00f2 a diffondere dei pettegolezzi su Alessandra e sulla sua famiglia, dicendo che la di lei madre, la principessa Luisa d'Assia-Kassel: \"aveva avuto un figlio illegittimo e che Alessandra stessa aveva continui flirts con ufficiali d'esercito\"; egli scrisse inoltre alla stessa Luisa per avvisarla del fatto che suo nipote Alberto Edoardo non sarebbe stata una scelta felice come marito per la figlia. Oltre a tutto questo, Ernesto incontr\u00f2 il nipote a Tebe, in Grecia, per tentare personalmente di farlo recedere da questa scelta. In una lettera datata 11 aprile e diretta alla figlia maggiore, Vittoria rimarc\u00f2 sfavorevolmente: \"Non mi dire che Bertie ha incontrato lo zio Ernesto a Tebe... Sono sempre allarmata quando penso allo zio Ernesto ed a Bertie insieme e conosco perfettamente le intenzioni del primo di far recedere il secondo dal suo matrimonio con la principessa Alessandra\". Malgrado la disapprovazione di Ernesto, per\u00f2, Bertie spos\u00f2 Alessandra il 10 marzo 1863.\nIl duca si guadagn\u00f2 in questo periodo anche la reputazione di fervido amico degli Stati Uniti d'America come del resto era stato suo fratello Alberto. Egli fu, ad ogni modo, l'unico regnante europeo a nominare un console negli Stati Confederati d'America nella persona di Ernst Raven,il 30 luglio 1861. Il governo del Texas, dove Raven risiedeva, ci tenne a precisare comunque che questa richiesta di un \"exequatur\" non poteva estendere o equiparare il riconoscimento del regime confederato al pari di un'ambasceria.\nNomina al trono di Grecia.\nIl 23 ottobre 1862, Ottone di Baviera, re di Grecia, venne deposto da un sanguinoso colpo di Stato. I greci erano intenzionati a scegliersi un monarca pi\u00f9 ideologicamente vicino al Regno Unito ed alla regina Vittoria per rimpiazzare Ottone; alcuni indicarono il principe Alfredo, duca di Edimburgo (secondogenito della regina) quale nuovo sovrano greco. Egli venne eletto col 92,07% dei voti del referendum di stato del 1862. Dopo che ad ogni modo venne confermata la sua ineleggibilit\u00e0, i greci iniziarono a cercare altri possibili candidati, tra i quali vi era incluso il duca Ernesto II di Sassonia-Coburgo-Gotha; se Ernesto fosse asceso al trono greco, Alfredo avrebbe immediatamente ottenuto il trono del Ducato di Sassonia-Coburgo-Gotha. Molti erano favorevoli a questa nomina, tra cui il primo ministro inglese Lord Palmerston e la stessa regina Vittoria. In una lettera scritta a suo zio Leopoldo I del Belgio, Vittoria mostr\u00f2 il suo sostegno all'intera casata dei Sassonia-Coburgo-Gotha, che era non solo quella di suo marito, ma aveva anche dato i natali allo zio Leopoldo I e ora si trovava di fronte ad un passo cos\u00ec importante. Con la prosecuzione dei negoziati, ad ogni modo, anche la regina inizi\u00f2 a spazientirsi.\nMolti furono i problemi dovuti all'ambizione di Ernesto di salire sul trono greco; in particolare, egli non aveva avuto figli e come tale avrebbe dovuto scegliere qualcuno da adottare come successore. Per risolvere questo problema Ernesto aveva suggerito che gli fosse conferito unicamente il titolo di reggente di Grecia: avrebbe cos\u00ec retto il regno in nome dell'erede da lui prescelto. Egli accett\u00f2 anche di ascendere al trono dietro precise convenzioni con altre potenza, pur di acquisire la Grecia all'influenza della sua casata e quindi del Regno Unito. Il problema che comprise sopra ogni altro la sua ascesa al trono fu il fatto che egli era intenzionato a ottenere sia il regno di Grecia che a mantenere il controllo sui suoi ducati, reputati un dominio pi\u00f9 sicuro. Alla fine, il gabinetto di governo inglese convenne che le condizioni erano inaccettabili. Nel 1863, il trono greco pass\u00f2 al fratello minore della principessa di Galles, il principe Guglielmo di Danimarca. Ernesto comment\u00f2 cos\u00ec il fatto: \"Questo colpo mi ha affondato\".\nGuerra austro-prussiana e quella franco-prussiana.\nErnesto, come suo fratello, era favorevole all'unificazione tedesca in uno stato federale. Per meglio raggiungere il suo obiettivo, Ernesto era solito appoggiarsi alla fazione politica di maggior successo. Egli guard\u00f2 quindi favorevolmente il crescere del liberalismo in Germania e tent\u00f2 di stabilire dei contatti coi capi del movimento. Durante il suo regno, Ernesto venne percepito come un progressista ed il suo appoggio alla visione liberale fece s\u00ec che il suo ducato divenisse un asilo per molti rifugiati politici provenienti da altri stati tedeschi. Nel 1863, egli prese parte alla Conferenza di Francoforte che venne convocata dall'Imperatore d'Austria per evitare risentimenti aperti nei confronti della Prussia e per frenare nel contempo il suo espansionismo. Sebbene il suo comportamento non lo rendesse favorevole al governo prussiano, egli seppe sviluppare dei forti contatti con l'Austria al punto che molti lo videro come il potenziale arbitro del conflitto tra potenze meridionali e settentrionali della Germania.\nLa Guerra austro-prussiana venne promossa largamente dai capi del partito conservatore tedesco al fine di unificare le varie controparti sotto l'insegna di un governo liberale. Ernesto pur capendo la gravit\u00e0 di un conflitto coinvolgente la Prussia, fu un attivo sostenitore della causa austriaca. Anche se Ernesto nominalmente seguiva politiche pi\u00f9 liberali di altre sue controparti, egli inizi\u00f2 dalla met\u00e0 degli anni sessanta ad allinearsi maggiormente col primo ministro prussiano Otto von Bismarck. Malgrado questo cambiamento nella sua visione politica, egli continu\u00f2 pubblicamente a sostenere l'Austria nel conflitto e nessuno in Europa avrebbe sospettato che Ernesto si sarebbe immediatamente schierato con i prussiani meglio equipaggiati dallo scoppio della guerra. Questa sua strategia viene vista oggi alla luce degli eventi come un tentativo di salvaguardare la sicurezza dei suoi ducati e, per esteso, di s\u00e9 stesso. Ad ogni modo, Ernesto venne giudicato un traditore da molti stati e la stessa regina Vittoria comment\u00f2 il cambio di strategia in questo modo: \"sarei stata concorde in una neutralit\u00e0 (che per certi versi si dimostrava necessaria), a il cambio totale di colore \u00e8 una scorrettezza\".\nErnesto fu ad ogni modo fortunato nel supportare la Prussia che si dimostr\u00f2 vittoriosa nel conflitto, al contrario di molti altri principi, re e duchi tedeschi che avevano supportato l'Austria e che tanto ebbero a patire tra le mani degli Hohenzollern. L'Hannover, l'Assia-Kassel ed il Ducato di Nassau ad esempio vennero tutti annessi direttamente alla Prussia a spese dei loro rispettivi regnanti. Pur avendo cambiato le proprie vedute politiche solo di recente, ad Ernesto venne concesso il privilegio di sfilare alla testa del proprio battaglione durante la parata della vittoria. La maggiore delle sue nipoti, Vittoria (\"Vicky\") fu una delle sostenitrici della politica filo-prussiana in quanto moglie del principe ereditario Federico di Prussia.\nIl supporto di Ernesto ai prussiani nella guerra austro-prussiana e poi nella Guerra franco-prussiana lo depose dal ruolo di potenziale arbitro del movimento politico per l'unificazione. Secondo la storica Charlotte Zeepvat, ad ogni modo, l'accanimento di Ernesto nel sostenere la causa prussiana \u00e8 da ricercarsi in un commento della regina Vittoria in una lettera del 1873 alla figlia dove scrisse: \"i conti dello zio Ernesto lo distraggono troppo\" e nella risposta della figlia di due settimane pi\u00f9 tardi si legge: \"Ci\u00f2 che dici circa lo zio E. \u00e8 ci\u00f2 che ho sentito da tanti ed \u00e8 la cosa pi\u00f9 spaventosa ed umiliante. Davvero non ci si pu\u00f2 recare a Coburgo quando lo zio \u00e8 in casa\". Ernesto era solito coinvolgere i suoi problemi politici nella sfera del privato. Nel 1886, Ernesto pubblic\u00f2 \"Co-Regents and Foreign Influence in Germany\", un pamphlet che divenne presto molto noto circa l'autore. In esso egli attaccava Vicky come una sovrana non leale alla Germania e troppo dipendente da sua madre, definendola anche come troppo indiscreta per passarle informazioni confidenziali sia in periodo di pace che in periodo di guerra. La Regina Vittoria era furiosa dell'accaduto, e scrisse a Vicky, \"Ci\u00f2 che mi dici sullo zio E. e sul pamphlet \u00e8 semplicemente mostruoso. Ti assicuro che mi sento in grande difficolt\u00e0 a scrivergli gli auguri di buon compleanno, ma gli scriver\u00f2 giusto un pensiero breve e freddo come vuole il buon senso\".\nUltimi anni.\nNegli ultimi anni del suo regno, le azioni di Ernesto irritarono notevolmente la prestigiosa cognata. Anche se Vittoria amava Ernesto in quanto era l'unico parente in vita del suo beneamato Alberto, era molto dispiaciuta del fatto che Ernesto stesse redigendo in quegli anni le sue memorie, sapendo che vi avrebbe inserito di certo dei contenuti particolari sul suo defunto marito. Malgrado le dispute, Ernesto continu\u00f2 ad incontrare regolarmente Vittoria e la sua famiglia. Nel 1891 si incontrarono in Francia; la dama di compagnia della regina comment\u00f2: \"il vecchio duca di Sassonia-Coburgo-Gotha \u00e8 stato qui oggi con sua moglie. Egli \u00e8 l'unico fratello del principe consorte e uomo d'aspetto sciatto e la regina stessa non lo ama particolarmente. Egli \u00e8 sempre intento a scrivere pamphlets anonimi contro la regina e l'imperatrice, il che crea naturalmente grande dispiacere alla famiglia intera\".\nErnesto divenne noto anche per le sue stravaganze come nel modo di vestire che divenne memorabile per molte generazioni di giovani della sua epoca. Una sua pronipote, la duchessa Maria di Edimburgo, descriver\u00e0 poi Ernesto come \"un vecchio bue, strizzato in un frack troppo stretto per la sua stazza, con un cappello sportivo e guanti color limone, accompagnato da una rosa all'occhiello della sua giacca\".\nEccellente musicista e compositore amatoriale per tutta la sua vita, Ernesto fu un grande patrono delle arti e delle scienze a Coburgo, concedento premi e titoli a molti personaggi in questi campi come ad esempio al cantante d'opera Paul Kalisch ed al chimico William Ernest Bush. Ernest compose canzoni, inni e cantate oltre a pezzi musicali per opera tra cui \"Die Gr\u00e4berinsel\" (1842), \"Tony, oder die Vergeltung\" (1849), \"Casilda\" (1851), \"Santa Chiara\" (1854) e \"Za\u00efre\", che riscossero grande successo in Germania. Egli suonava il pianoforte. Una delle sue opere, \"Diana von Solange\" (1858), stimol\u00f2 Franz Liszt l'anno successivo a scrivere la \"Festmarsch nach Motiven von E. H. z. S.-C.-G.\", S.116 (E. H. z. S.-C.-G. era un'abbreviazione per \"Ernst Herzog zu Sachsen-Coburg-Gotha\", Ernesto appunto). Ad ogni modo, la sua \"premi\u00e8re\" al Metropolitan Opera di New York City nel 1890 totalizz\u00f2 solo qualche replica con alcuni spettatori che commentarono la musica come \"autentica spazzatura\". Ernesto fu anche un avido cacciatore e sportivo, divenendo noto come uno degli uomini pi\u00f9 importanti nei due campi durante il XIX secolo. Inoltre, Ernesto fu un entusiasta patrono per tutto quanto era concernente alla storia naturale, viaggiando ad esempio in Abissinia con lo zoologo tedesco Alfred Brehm nel 1862.\nMorte.\nErnesto II mor\u00ec a Reinhardsbrunn il 22 agosto 1893 dopo una breve malattia. Da sportivo, le sue ultime parole furono \"Lasciate che la gara abbia inizio!\" Venne sepolto nella Moritzkirche di Coburgo con una cerimonia funebre attesa da centinaia e migliaia di persone tra cui l'imperatore Guglielmo II di Germania e il Principe di Galles. Ernesto venne succeduto da suo nipote Alfredo, duca di Edimburgo come duca di Sassonia-Coburgo-Gotha.\nErnesto II fu massone, membro della Loggia \"Ernst zum Compass\" (\"Ernesto al Compasso\") di Gotha, fondata il 30 gennaio del 1806."}
{"id": "1344304", "revid": "767487", "url": "https://it.wikipedia.org/wiki?curid=1344304", "title": "Sigfried Held", "text": "Carriera.\nGiocatore.\nHeld ha giocato come attaccante dal 1965 al 1979, vestendo le divise di Borussia Dortmund, Kickers Offenbach e Bayer Uerdingen.\nCon la Nazionale tedesca occidentale ha totalizzato 41 presenze e 5 reti, raggiunto il secondo posto al e il terzo posto al .\nAllenatore.\nDopo il ritiro ha intrapreso l'attivit\u00e0 di allenatore. In patria ha guidato lo Schalke 04, la Dinamo Dresda e il VfB Lipsia. Ha occupato anche le panchine di Galatasaray (in Turchia), Admira Wacker (in Austria) e Gamba Osaka (in Giappone), oltre a ricoprire la caricare di commissario tecnico delle Nazionali di , e ."}
{"id": "1344308", "revid": "6923", "url": "https://it.wikipedia.org/wiki?curid=1344308", "title": "Santana (auto)", "text": ""}
{"id": "1344312", "revid": "287204", "url": "https://it.wikipedia.org/wiki?curid=1344312", "title": "ARST", "text": "L'ARST S.p.A., sino al 2008 Azienda Regionale Sarda Trasporti, \u00e8 la principale azienda di trasporto pubblico in Sardegna, totalmente controllata dall'amministrazione regionale.\nL'azienda, con sede principale a Cagliari, gestisce la quasi totalit\u00e0 delle autolinee extraurbane dell'isola, il trasporto urbano su gomma in alcuni comuni, oltre alla rete ferroviaria a scartamento ridotto sarda e alle tranvie di Cagliari e di Sassari.\nStoria.\nLa genesi dell'Azienda Regionale Sarda Trasporti.\nL'Azienda Regionale Sarda Trasporti (comunemente nota con l'acronimo A.R.S.T.) venne istituita dalla Regione Autonoma della Sardegna nel 1970, tramite la legge regionale numero 3 approvata il 9 giugno di quello stesso anno. Questo ente pubblico nacque col compito di occuparsi dei trasporti extraurbani e suburbani nella quasi totalit\u00e0 dell'isola, tramite autobus, sino ad allora gestiti da varie societ\u00e0 (tra cui la SCIA e la SATAS, derivanti dalla scissione della precedente SITA), che furono progressivamente acquisite dall'ARST nei primi anni della sua esistenza. Il fine dell'azienda era quello di creare un soggetto regionale che si occupasse del trasporto persone su gomma, affiancandosi alle autolinee gestite dalle concessionarie ferroviarie e a quelle di privati. Nel 1978 proprio a tal proposito l'ARST cess\u00f2 la quasi totalit\u00e0 dei servizi nel Sulcis-Iglesiente, per evitare la concorrenza in questo territorio con un altro ente pubblico (in questo caso statale), le Ferrovie Meridionali Sarde, da poco convertitesi in via definitiva dal trasporto su rotaia al trasporto su gomma.\nLa nascita dell'ARST S.p.A..\nNella seconda met\u00e0 del primo decennio degli anni 2000 fu avviato da parte della giunta regionale guidata da Renato Soru il progetto di creare un unico soggetto regionale che si occupasse della gestione dei trasporti pubblici suburbani ed extraurbani, sia su ferro che su gomma, portando avanti parallelamente l'iter di regionalizzazione delle gestioni governative di Ferrovie della Sardegna e Ferrovie Meridionali Sarde, gli altri due principali enti di trasporto pubblico all'epoca. Alla fine del 2007 vide la luce l'ARST SpA, una nuova societ\u00e0 con socio unico al 100% propriet\u00e0 della Regione, in cui conflu\u00ec a inizio 2008 la \"vecchia\" Azienda Regionale Sarda Trasporti. L'11 gennaio 2008, in seguito all'accordo con il Governo Prodi per il trasferimento alla Regione degli enti di trasporto pubblico locale, ferroviario e stradale fu avviato l'iter di fusione dell'ARST con le ormai ex gestioni governative di FdS ed FMS. La procedura si conclude nella primavera successiva: il 14 marzo 2008 nasce l'ARST Gestione FdS srl, societ\u00e0 avente come unico azionista l'ARST, per la gestione delle FdS, che vi confluiscono il 16 giugno 2008. Il 1\u00ba giugno dello stesso anno anche le FMS vengono inglobate nell'ARST.\nIl 25 ottobre 2010 l'ARST gestione FdS viene inglobata dall'ARST, completando il progetto di fusione. All'ARST passa cos\u00ec la gestione del trasporto su rotaia di tutte le linee non FS dell'isola.\nLo statuto della societ\u00e0 prevede anche la possibilit\u00e0 di esercitare servizi di trasporto aereo, elicotteristico, marittimo, fluviale, lacuale, di cabotaggio, nonch\u00e9 trasporto intermodale di persone e cose.\nAutolinee.\nL'ARST \u00e8 il principale vettore per il trasporto pubblico su gomma dell'isola, nonch\u00e9 dal 2010 l'unico ente pubblico attivo nelle autolinee in Sardegna. A fine 2007 l'azienda esercitava 175 autolinee per una rete complessiva di 13.500 km, a cui vanno aggiunte le tratte all'epoca gestite da FMS ed FdS.\nInoltre l'azienda gestisce le autolinee urbane nei comuni di Alghero, Carbonia, Guspini, Iglesias, Macomer e Oristano.\nDal punto di vista territoriale l'azienda si suddivide in 8 agenzie:\nDepositi degli automezzi sono ubicati, oltre che nelle 8 Sedi, anche ad Abbasanta, Ales, Alghero, Bolotana, Bono, Bosa, Carbonia, Dorgali, Escalaplano, Fonni, Gairo, Jerzu, Isili, Laconi, Macomer, Nule, Nulvi, Ozieri, Perfugas, Pozzomaggiore, Sadali, San Vito, Sanluri, Santa Teresa di Gallura, Sant'Anna Arresi, Santadi, Senorb\u00ec, Siniscola, Sorgono, Tempio, Tortol\u00ec e Villacidro.\nFlotta.\nLa flotta automobilistica comprende autobus urbani, suburbani e interurbani di differenti lunghezze e modelli per un totale di circa 800 veicoli.\nServizio ferroviario.\nL'ARST gestisce complessivamente 606\u00a0km di linee a scartamento ridotto in Sardegna, di cui 169 per le linee di trasporto pubblico e 438 per quelle del servizio turistico Trenino Verde. \nLa gestione dell'attivit\u00e0 su rotaia \u00e8 affidata a due sedi ferroviarie territoriali, aventi la direzione dei tre tronchi ferroviari della societ\u00e0:\nIn questo settore ARST svolge compiti sia di impresa ferroviaria che di gestore dell'infrastruttura.\nMateriale rotabile.\nIl parco treni a disposizione per le relazioni ordinarie \u00e8 il seguente:\nA questi mezzi vanno aggiunte 4 rimorchiate pilota RPe per le ADe (tutte assegnate alla sede di Monserrato), 7 rimorchiate pilota RPm per le ADm (tutte a disposizione della sede di Sassari) e 5 rimorchiate pilota RPe per le ADe serie 90, presenti in 3 esemplari a Monserrato e 2 a Sassari. I treni a composizione ordinaria vedono nel centro-sud dell'isola i locomotori LDe accoppiati a carrozze V2D ex Circumvesuviana del 1930, sottoposte a revamping tra il 1973 e il 1974, presenti in 8 esemplari a Monserrato e in 6 a Macomer. La sede di Sassari utilizza invece 10 carrozze Breda del 1920, anch'esse sottoposte a revamping nel corso della loro storia.\nDa notare come le locomotive e le carrozze presentino una livrea diversa per ogni compartimento: i mezzi di Monserrato riportano una colorazione celeste-blu, quelli di Macomer sono bianchi con fascia blu, quelli di Sassari sono color verde scuro con fascia rossa. Le automotrici e le relative rimorchiate invece presentano una livrea standard per tutti e tre i compartimenti, color grigio con fasce verdi per le automotrici prodotte a fine anni cinquanta, verde con fasce bianche per i modelli prodotti nel 1995.\nTrenino Verde.\nOltre al servizio di trasporto pubblico locale, \u00e8 attivo il servizio turistico Trenino Verde, che permette di viaggiare su alcune linee chiuse al traffico ordinario, particolarmente interessanti dal punto di vista paesaggistico. Le linee su cui il servizio \u00e8 attivo sono:\nLa rete turistica, lunga complessivamente 438\u00a0km, \u00e8 utilizzabile secondo un determinato calendario nel periodo estivo, oppure su richiesta, noleggiando un convoglio su prenotazione durante tutto l'anno. Oltre ai mezzi a trazione diesel dell'ARST \u00e8 possibile utilizzare materiale d'epoca a vapore restaurato.\nTranvie di Cagliari e Sassari.\nL'ARST gestisce anche le reti tranviarie di Sassari e Cagliari.\nLa prima, attiva dal 2006, prevede al momento una linea che collega l'Emiciclo Garibaldi con la stazione ferroviaria e, in affiancamento al binario della linea ferroviaria per Sorso, con il capolinea di Santa Maria di Pisa.\nLa tranvia cagliaritana, attiva dal 18 marzo 2008 consisteva inizialmente in un'unica linea realizzata sul percorso del tratto cagliaritano della ferrovia Cagliari-Isili riconvertito a tranvia e raddoppiato in alcuni settori, a cui si aggiunse in seguito un tratto costruito ex novo tra la stazione di Monserrato Gottardo e l'area del policlinico e della cittadella universitaria cagliaritana, realizzato interamente su viadotto con linea a doppio binario."}
{"id": "1344315", "revid": "30610", "url": "https://it.wikipedia.org/wiki?curid=1344315", "title": "San Faustino", "text": "Con il nome di San Faustino si indicano:"}
{"id": "1344322", "revid": "767487", "url": "https://it.wikipedia.org/wiki?curid=1344322", "title": "Willi Schulz", "text": ""}
{"id": "1344327", "revid": "767487", "url": "https://it.wikipedia.org/wiki?curid=1344327", "title": "The Original Kings of Comedy", "text": "The Original Kings of Comedy \u00e8 un documentario del 2000, diretto da Spike Lee.\nSi tratta di uno spettacolo teatrale dal vivo, interpretato da quattro comici afroamericani: Cedric the Entertainer, Steve Harvey, D.L. Hughley e Bernie Mac, che riscosse un ottimo successo tra gli spettatori afroamericani."}
{"id": "1344328", "revid": "199285", "url": "https://it.wikipedia.org/wiki?curid=1344328", "title": "Pituitaria", "text": ""}
{"id": "1344329", "revid": "2008079", "url": "https://it.wikipedia.org/wiki?curid=1344329", "title": "Diritti umani negli Stati Uniti d'America", "text": "I diritti umani negli Stati Uniti d'America trovano tutela nella Costituzione degli Stati Uniti, nel paragrafo riguardante la \"Carta dei Diritti\".\nI diritti civili come quello di manifestare il pensiero, la libert\u00e0 religiosa e i diritti economici sulla libert\u00e0 d'impresa sono tra i pi\u00f9 ampi del mondo, mentre vi sono mancanze riguardo a diritti sociali di vario tipo.\nNel I emendamento, si stabilisce che \nIl V e il VI emendamento garantiscono il diritto ad un giusto processo e il diritto alla difesa. Il XV emendamento garantisce il diritto di voto senza discriminazioni. L'VIII emendamento proibisce le punizioni crudeli o inusuali:\nTuttavia \u00e8 in vigore la pena di morte, a livello federale, militare e in 38 Stati (sebbene solo una minoranza di essi esegua numerose condanne). Non vi sono garanzie riguardanti il diritto al lavoro, alla salute, all'istruzione, anche se ci sono dei programmi pubblici (scuola pubblica, Medicare, Medicaid, Obamacare).\nIl governo statunitense \u00e8 stato frequentemente accusato di violare i diritti umani con atti come tortura, estradizioni illegali, omicidi, carcerazioni senza processo (violazione del diritto di \"habeas corpus\"), imperialismo, crimini di guerra, neocolonialismo, trattamenti inumani e degradanti e supporto a dittature estere.\nGli Stati Uniti sono firmatari della Dichiarazione universale dei diritti dell'uomo e la principale organizzazione per i diritti umani e i diritti civili interna agli USA \u00e8 l'American Civil Liberties Union. Tuttavia non hanno riconosciuto la giurisdizione della Corte penale internazionale.\nStoria.\nPeriodo coloniale dal 1492 al 1775.\nNel 1492 Cristoforo Colombo sbarca nell'attuale continente americano, su alcune isole caraibiche. Gli spagnoli sono i primi a esplorare il territorio americano, seguiti dagli inglesi nel 1497, dagli olandesi nel 1609 e dai francesi nel 1652. Nei secoli seguenti gli europei fondano diverse colonie: la prima colonia britannica di successo venne fondata nel 1607 dagli inglesi, a Jamestown nella Virginia. Sino al 1621 il rapporto tra nativi e coloni risulta pacifico. Nel 1622 iniziano i primi scontri con i nativi americani che durano sino al 1890, con il quasi totale sterminio delle popolazioni native (si stima ci siano nel continente americano, allo sbarco di Cristoforo Colombo, circa 90 milioni di persone, di cui tra gli 8 e i 40 nel Nord America). Secondo altri studiosi invece i nativi dell'America settentrionale sono soltanto un milione. Lo storico David Stannard stima che negli anni successivi al 1492 sono morte, a causa di violenza o malattia, tra le popolazioni native dell'intero continente, 100 milioni di persone. Ward Churchill, professore di etnologia alla University of Colorado, stima la riduzione delle popolazioni indigene del Nord America da circa 12 milioni nel 1500 a circa 237.000 nel 1900 rappresentando ci\u00f2 un \"immenso genocidio... il pi\u00f9 grande mai registrato.\" Sin dall'inizio le potenze europee deportano milioni di individui dal Continente Africano verso le Americhe. Si stima che la Tratta degli schiavi abbia coinvolto dai 12 ai 21 milioni di persone. Gli schiavi e le popolazioni native sono sottomessi, potendo contare i coloni sulla superiorit\u00e0 tecnica e militare nelle varie ribellioni e nei vari conflitti che si succedono in questo periodo storico. La popolazione dei coloni \u00e8 principalmente formata da agricoltori. Secondo l'organizzazione femminista Women International Center l'uomo possiede virtualmente la moglie e i figli. Se un uomo povero decide di mandare i figli all'orfanotrofio, la moglie non ha possibilit\u00e0 legale di obiettare. Diverse comunit\u00e0, comunque, modificheranno la common law per permettere alle donne di agire nei tribunali e, previo consenso del marito, per possedere beni propri. .\nDiscusso \u00e8 il contributo del Nordamerica nel cosiddetto \"black holocaust\". Vi furono persecuzioni per motivi religiosi o ideologici verso le minoranze o singoli individui (cfr. processo alle streghe di Salem).\nPeriodo dalla Dichiarazione d'Indipendenza del 1776 al 1848.\nIn seguito ad un anno di guerra, grazie anche all'alleanza con la Francia e i Paesi Bassi, il Congresso delle Tredici colonie britanniche proclama l'indipendenza degli Stati Uniti dalla Gran Bretagna. Continuano per\u00f2 le battaglie tra i coloni e l'esercito britannico, in quella che viene definita come Rivoluzione Americana, sino al 1783, anno in cui viene sottoscritto il Trattato di Parigi, che pone fine alla guerra. Inizia cos\u00ec il percorso che porta nel 1789 alla Costituzione Americana e all'elezione del primo presidente degli Stati Uniti, George Washington. In seguito il Congresso approva molte leggi per l'organizzazione del governo e la Carta dei Diritti degli Stati Uniti d'America.\nLa situazione in tutto il periodo rimane, per quanto riguarda le condizioni della gran parte della popolazione, comunque terribile; tra sanguinose guerre interne e contro l'impero britannico, carestie e migrazioni dei coloni dal sud al nord, la schiavit\u00f9 perdurante di milioni di individui, lo sterminio delle popolazioni native, la guerra intrapresa contro il Messico dal 1846 al 1848, che porta all'annessione del Texas, della California e del Nuovo Messico, i valori umani finiscono sempre in secondo piano rispetto alle mire espansionistiche e economiche del Congresso e della classe dominante.\nLa Guerra Civile dal 1849 al 1865.\nLe grandi differenze culturali e sociali, tra il nord industrializzato e il sud agricolo, le divergenze sullo schiavismo, sostenuto soprattutto dai proprietari terrieri del sud, portano alla secessione del 1861, con la creazione degli Stati Confederati d'America. . Un ulteriore peggioramento avviene allo scoppio della Guerra dii conclude la guerra: per via principalmente della maggior miseria e minori risorse, i sudisti escono soccombenti.\nPeriodo della Ricostruzione dal 1866 alla fine della Seconda guerra mondiale del 1945.\nAlla fine della guerra gli Stati Uniti sono ancora divisi. Nel sud la politica di ricostruzione continua per un decennio e molte leggi sui diritti civili vengono abbandonate. Continua l'espansionismo verso ovest, alimentato da nuovi flussi migratori, che porta a ulteriori conflitti con i nativi Sioux e Apache, che vengono allontanati dai loro territori. L'industria si espande rapidamente e gli Stati Uniti divengono potenza economica dominante tra le potenze del periodo. L'esplosione economica viene accompagnata dalla crescita del populismo e del movimento operaio americano (nel 1892 viene creato il Partito Populista). Nell'arco di tempo dal 1840 al 1920 avviene un flusso migratorio dall'Europa, senza precedenti: 37 milioni di individui, in cerca di opportunit\u00e0 economiche e terreni da coltivare, giungono dall'Italia, dall'Irlanda, dalla Germania, dalla Gran Bretagna. Le procedure di immigrazione sono rese particolarmente complesse per giapponesi e cinesi con lo scopo di ridurre, sin quasi ad azzerare, i nuovi arrivi. Gran parte dei lavoratori delle fabbriche e degli agricoltori vivevano in condizioni pessime, sotto pagati, senza assistenza sanitaria, n\u00e9 diritto all'istruzione o alla casa; la condizione della gran parte della popolazione di basso ceto permase di estrema miseria. Dal 1890, in seguito ad una grave crisi economica e soprattutto su pressione dei leader dell'industria spinti dal fine di aumentare il commercio nei mercati d'oltremare, inizia una politica d'espansionismo, che porta alla Guerra ispano-americana per il possesso di Cuba, alla Guerra filippino-americana iniziata nel 1899, all'occupazione militare di molti paesi dell'America Latina.\nDurante la paura rossa e a causa del timore dell'immigrazione ci furono grandi discriminazioni nei confronti di immigrati e ceti deboli, come si vide nel caso degli anarchici Sacco e Vanzetti; casi simili di intolleranza politico-sociale risalgono all'episodio dei martiri di Chicago o ai numerosi linciaggi di persone di colore. Inoltre l'imposizione del proibizionismo sugli alcolici e sulla droga arricch\u00ec la mafia italoamericana e favor\u00ec le carcerazioni facili.\nBombardamenti durante la seconda guerra mondiale.\nGli USA sono stati accusati dopo la seconda guerra mondiale di aver violato il diritto bellico e le Convenzioni di Ginevra con il bombardamento di Dresda e quello atomico su Hiroshima e Nagasaki.\nSituazione attuale (1946-oggi).\nMovimenti Statunitensi per i Diritti Umani.\nUna delle pi\u00f9 antiche associazioni per i diritti umani \u00e8 l'NAACP (National Association for the Advancement of Colored People), attiva dal 1909, viene costituita con l'intento di assicurare uguaglianza di diritti politici, all'istruzione, sociali e economici di tutte le persone e di eliminare l'odio e la discriminazione razziale.\nAltro importante movimento per i diritti umani \u00e8 la Leadership Conference on Civil and Human Rights fondata nel 1950 da 30 associazioni dei diritti civili,; una coalizione che oggi raggruppa 200 associazioni statunitensi per i diritti umani. Nasce con lo scopo di promuovere il rafforzamento e l'entrata in vigore di legislazioni e politiche per l'affermazione dei diritti civili.\nLa pi\u00f9 celebre associazione \u00e8 per\u00f2 l'American Civil Liberties Union (ACLU).\nDiritto all'alimentazione e all'acqua potabile.\nI diritti all'alimentazione e all'acqua potabile, cos\u00ec come in generale i cosiddetti diritti sociali, non sono in alcun modo garantiti al di fuori di una ristretta cerchia di aree urbanizzate, e sono generalmente preclusi alle minoranze etniche e alle classi pi\u00f9 povere della popolazione. La situazione generale \u00e8 in linea con quella degli altri paesi in via di sviluppo dell'America centrale, ben al di sotto degli standard europei.\nSecondo il Dipartimento dell'agricoltura degli Stati Uniti d'America l'11,1% degli statunitensi, ossia 37 milioni, non possiede alcuna sicurezza di approvvigionamento alimentare. Tuttavia, secondo i dati forniti dal governo statunitense, il livello di denutrizione sarebbe inferiore al 2,5%.\nPer quanto riguarda l'approvvigionamento idrico, i dati forniti dal governo statunitense alle organizzazioni internazionali preposte sostengono che l'acqua potabile sia accessibile dal 100% dei cittadini mentre i dati rilevati da associazioni nonprofit indipendenti, come la US Water Alliance, stimano che circa 2 milioni di cittadini statunitensi siano al contrario privi di accesso a fonti d'acqua potabile sicure. Il sistema idrico pubblico, oltre ad essere carente e inadeguato per un paese sviluppato, sarebbe inoltre causa frequente di episodi d'inquinamento o avvelenamento, anche fatale, subiti ancora una volta dalle minoranze etniche povere.\nDiritto all'abitazione.\nIl diritto all'abitazione, protetto dall'articolo 8 della Dichiarazione ONU sul Diritto allo Sviluppo, non \u00e8 garantito, anche se esistono, solo in alcune zone, programmi di edilizia popolare.\nDiritto all'istruzione.\nEsiste la scuola pubblica aperta a tutti e obbligatoria fino a 16 anni minimo, istituita nel 1964; vi sono borse di studio per le High school e le universit\u00e0 non statali, che garantiscono da sempre un livello di istruzione superiore rispetto a quelle pubbliche, che subiscono tagli e attacchi da parti politiche che vorrebbero smantellarle.\nNegli Stati Uniti sono presenti le scuole pi\u00f9 costose del mondo per quanto riguarda l'universit\u00e0, sia che si parli di scuole pubbliche, sia che ci si riferisca alle scuole private: le tasse annuali di iscrizione si aggirano intorno ai 20,000 $ per le scuole pubbliche, mentre arrivano e spesso possono superare i 60,000$ per quanto riguarda le universit\u00e0 private. Fino al liceo la scuola \u00e8 per\u00f2 del tutto gratis, compresi i libri e l'iscrizione. Ogni stato federato ha una limitata autonomia per quanto riguarda l'educazione scolastica; devono attenersi a delle caratteristiche generali proposte dalla Costituzione degli Stati Uniti relative a fondi, controlli, insegnanti e loro certificazione, libri di testo, biblioteche. Gli studenti talvolta possono usufruire del mutuo studentesco (talvolta oggetto anche di truffe), cifra ingente che tuttavia devono restituire completamente alla fine del percorso scolastico. Negli anni della presidenza Obama si \u00e8 tentato di aiutare con sussidi gli studenti, per evitare debiti insoluti e problemi al sistema scolastico, come una possibile bolla finanziaria in procinto di scoppiare.\nDiritto alla salute.\nNegli Stati Uniti il diritto alla salute non \u00e8 garantito costituzionalmente, bench\u00e9 vengano spese ingenti parti del bilancio statale in ospedali pubblici. Le cure mediche sono erogate ai soli cittadini coperti da assicurazione sanitaria (le cure d'emergenza vengono effettuate ma debbono essere pagate in seguito). Secondo le statistiche del US Census Bureau nel 2006 il 67,9% (68,5% nel 2005) delle persone erano coperte da assicurazioni private stipulate dai datori di lavoro, il 27% (27,3% nel 2005) erano coperte da assicurazione sanitaria garantita dal governo, il 15,8% (15,3% nel 2005) non aveva nessun tipo di assicurazione; il numero di persone non coperte da assicurazione sanitaria \u00e8 passato dai 35 milioni del 1990 ai 47 milioni nel 2006, su una popolazione di circa 300 milioni di abitanti. La percentuale dei bambini sotto i diciotto anni di et\u00e0 privi di assicurazione sanitaria subisce un incremento passando dal 10,9% (8 milioni) del 2005 all'11,7% (8,7 milioni) nel 2006 Il cosiddetto Obamacare ha migliorato seppur di poco la situazione. Gli interventi di emergenza vengono effettuati ma il paziente deve successivamente restituire la cifra spesa dall'ospedale, anche tramite mutuo. Secondo Amnesty Internatonal il tasso di mortalit\u00e0 delle partorienti \u00e8 passato da 6.6 morti ogni 100.000 nascite del 1987 a 13.3 morti su 100.000 nel 2006. Sebbene rimanga bassa e gli incrementi registrati siano dovuti anche al miglioramento della qualit\u00e0 dei dati raccolti, resta il fatto che la mortalit\u00e0 materna continua ad aumentare in modo significativo. Nonostante una spesa sanitaria tra le pi\u00f9 alte nel mondo (86 miliardi di dollari all'anno), ogni giorno due/tre donne perdono la vita per complicazioni sorte durante la gravidanza e al parto.\nOspedalizzazione psichiatrica forzata.\nI malati psichici, anche se non pericolosi e non condannati per reati (in questo caso esistono i manicomi criminali), possono venire ospedalizzati forzatamente in manicomio, se viene richiesto dall'autorit\u00e0. Anche chi accetta il ricovero volontariamente, lo richiede di proposito o viene ricoverato dalla famiglia ancora minorenne, pu\u00f2 venire trattenuto a tempo indeterminato contro la sua volont\u00e0, a discrezione del medico. Il sistema psichiatrico americano (peraltro diffuso, in queste modalit\u00e0, non solo negli Stati Uniti) \u00e8 stato criticato e denunciato dal medico Thomas Szasz e dai movimenti dell'antipsichiatria.\nDiritto al lavoro.\nIl tasso di disoccupazione \u00e8 del 4,6% nel 2006, ma nel 2008 \u00e8 aumentato. Secondo Human Right Watch circa 800.000 bambini lavorano nell'ambito dell'agricoltura\nIl diritto al lavoro non \u00e8 riconosciuto, nel senso che il governo non si interessa attivamente per trovare occupazione ai propri cittadini. Esistono enormi sperequazioni sociali, e i programmi di assistenza e welfare, esistenti dall'epoca del New Deal di Franklin Delano Roosevelt e incrementati durante la Great Society di Lyndon Johnson e la presidenza Clinton, non bastano a sostenere i molti disoccupati. Tra le minoranze etniche la disoccupazione oscilla tra il 20 e l'80 %, spesso con lavori precari. Durante la presidenza Obama il tasso di disoccupazione \u00e8 del 6,3 % nel 2014, minore rispetto al 2009. Il licenziamento \u00e8 estremamente facile per il datore di lavoro.\nUn rapporto pubblicato dalla \"Voce dell'America\", ripreso poi a fini propagandistici da media cinesi e iraniani, il 4 febbraio 2007 rivela che secondo uno studio svolto dalle universit\u00e0 di Harvard e McGill, tra 173 paesi con redditi differenti, solo Stati Uniti, Lesotho, Liberia, Swaziland e Nuova Guinea non hanno previsto un reddito per la maternit\u00e0. Per quanto riguarda le ferie annuali retribuite anche in questo caso non c'\u00e8 una legge codificata, ma \u00e8 il datore di lavoro a decidere in questi casi. I sindacati hanno fama di essere corrotti e poco efficaci. Non c'\u00e8 una legge per stabilire il minimo ed il massimo delle ore lavorative. L'articolo conclude che le condizioni dei lavoratori americani siano tra le peggiori del mondo industrializzato.\nNel luglio 2006, un tribunale del Minnesota ha condannato l'azienda di supermarket Wal-Mart per aver violato negli anni precedenti le leggi statali sugli orari lavorativi e i redditi e la mancanza di recupero degli straordinari dei lavoratori.\nLa mortalit\u00e0 sul lavoro risulta inoltre molto alta: nel 2012 ci furono 4.383 infortuni mortali sul lavoro negli Stati Uniti, cifra peraltro minore rispetto a quella degli anni precedenti. Dall'altra parte il bilancio dei lavoratori non assicurati \u00e8 sempre in aumento.\nNel 2016 l'agenzia Bloomberg News ha diffuso la notizia della denuncia di Oxfam America, secondo la quale alcune delle pi\u00f9 grandi aziende americane di lavorazione della carne di pollo negano ai loro operai di andare in bagno durante il turno lavorativo, tanto che certi dipendenti si sono ridotti ad indossare un pannolino mentre lavorano.\nSistema giudiziario e di sicurezza.\nDiritto ad un processo imparziale e condizioni di detenzione.\nIl sistema giudiziario e di repressione della criminalit\u00e0 degli Stati Uniti \u00e8 stato spesso criticato come non imparziale e arbitrario.\nNei processi talvolta si sono verificati casi in cui mancava l'imparzialit\u00e0, soprattutto quando la giuria era composta da bianchi e l'imputato era appartenente a una minoranza etnica.\nQuando negli USA scoppi\u00f2 il caso O. J. Simpson (poi assolto in un controverso processo), l'avvocato che se ne occup\u00f2 dichiar\u00f2 apertamente che gli assassini ricchi non finiscono quasi mai nei bracci della morte perch\u00e9, potendo permettersi avvocati famosi e costosi, sono meglio tutelati legalmente rispetto agli altri. L'avvocato e scrittore Scott Turow afferma, nel suo libro \"Ultimate Punishment\", che i sospettati che non sono in grado di ingaggiare avvocati importanti finiscono nelle mani di quelli d'ufficio, spesso scarsamente motivati o incompetenti e quindi, anche se sono innocenti, non avendo un avvocato che sia in grado di dimostrarlo, vengono condannati a morte da giurie che non vogliono rischiare di rimettere in circolazione un possibile feroce criminale. Secondo accurate ricerche la maggioranza dei condannati a morte negli USA sono persone povere e appartengono a fasce di popolazione considerate dall'opinione pubblica pi\u00f9 \u201csospette\u201d (afroamericani, latinoamericani, immigrati, nativi ecc.).\nEsecuzioni capitali.\nGli USA sono uno dei paesi mantenitori della pena di morte; dopo Cina, Iran, Iraq e Arabia Saudita, sono il paese con pi\u00f9 esecuzioni all'anno.\nAlcuni metodi d'esecuzione sono stati molto discussi e attualmente sono in uso l'iniezione letale (in maggioranza), la fucilazione (solo in Utah) e la sedia elettrica. Non in tutti gli Stati della federazione americana si applica la pena di morte: in alcuni \u00e8 stata abolita, oppure la sua esecuzione \u00e8 stata sospesa.\nLa pena di morte \u00e8 comunque prevista per reati federali e militari, anche per cittadini di Stati dell'Unione in cui la pena di morte non \u00e8 prevista per reati non federali. L'ultima esecuzione federale \u00e8 stata quella di Timothy McVeigh (2001), responsabile dell'attentato di Oklahoma City. Lo Stato pi\u00f9 attivo \u00e8 il Texas, seguito da Arizona, Georgia, Virginia, Oklahoma e Ohio. Gli stati abolizionisti sono 18 (pi\u00f9 il DC e Porto Rico), la maggioranza dei quali stati della costa orientale, come quelli della zona chiamata New England; 8 sono quelli in moratoria. Sono quindi 26 gli stati (pi\u00f9 il D.C. e Porto Rico, per un totale di 28 territori dell'unione) che di fatto non applicano la pena capitale e 24 (su 50/52) quelli che ne fanno uso, pi\u00f9 o meno regolare;\nA causa di problemi giuridici, da pi\u00f9 parti si \u00e8 invocata una nuova moratoria dal 2014, come avvenne dal 1972 al 1976 e nel 2007-08. Gli USA hanno votato contro alla moratoria universale della pena di morte dell'ONU (2007) e si sono rifiutati di applicare la risoluzione. Queste misure non servono nemmeno da deterrente, se \u00e8 vero che il tasso di criminalit\u00e0 rimane altissimo in molte citt\u00e0 e quartieri degradati.\nInoltre \u00e8 presente il criterio, denunciato da suor Helen Prejean, autrice di \"Dead Man Walking\", della selettivit\u00e0 prima di emettere la sentenza a morte; in pratica la giuria decide che un detenuto deve morire o no a seconda di chi \u00e8 la vittima: se questa appartiene ad un ceto non agiato il caso non viene neanche seriamente indagato. Il \"New York Times\" ha pubblicato diversi articoli che riguardano i molti problemi degli studi legali che, per mancanza di fondi (procurata spesso da eccessivi tagli governativi), non possono garantire una difesa d'ufficio ai condannati a morte. Sono emersi anche casi di imputati mandati a morte che durante il processo sono stati difesi da avvocati d'ufficio che si sono presentati ubriachi, dopo aver fatto uso di droghe pesanti o che si sono addormentati per tutta la durata dell'udienza. Dal punto di vista costituzionale, la Corte Suprema degli Stati Uniti ha dichiarato che gli avvocati d'ufficio non hanno nessuna responsabilit\u00e0 se vengono commessi errori giudiziari, anche nel caso che siano assenteisti o incompetenti.\nSecondo la Commissione Ryan dell'Illinois i criteri per i quali la pena di morte pu\u00f2 essere decretata devono essere ridotti, l'imputato pu\u00f2 essere condannato a morte solo nei seguenti casi:\nSpesso \u00e8 stato equiparato all'omicida materiale reo confesso anche il presunto mandante, e talvolta solo il mandante ha ricevuto la sentenza capitale; frequentemente la pena di morte \u00e8 stata comminata sulla base della sola parola dell'omicida, il quale tramite il patteggiamento (plea bargaining) si \u00e8 assicurato una pena minore. In Texas \u00e8 in vigore la legge delle bande (\"law of parties\") per cui viene condannato anche un complice che non partecipi all'azione omicida, anche se tale azione non era a conoscenza del condannato o egli non la approvava. In molti Stati chi fornisce l'arma o \u00e8 ritenuto a conoscenza del crimine pu\u00f2 essere considerato, penalmente, complice o mandante morale.\nControversie sui metodi di esecuzione.\nNel corso della storia degli Stati Uniti le esecuzioni dei condannati a morte sono state eseguite tramite vari metodi. Dal 1977 al 2003 le esecuzioni sono state:\nDal 2004 al 2005 le esecuzioni sono state circa 160. La sedia elettrica fu introdotta nel 1889 come sostituzione della forca, ritenuta ormai un mezzo barbaro. Il condannato veniva legato alla sedia mani e caviglie, gli venivano applicati elettrodi di rame al corpo e una calotta alla nuca con affissa una spugna imbevuta di una soluzione salina per far circolare meglio l'elettricit\u00e0. Le scariche di elettricit\u00e0 provocavano l'arresto cardiaco e bloccavano la respirazione. La camera a gas fu introdotta verso la fine degli anni trenta del Novecento. \nIl condannato veniva rinchiuso in una stanza con pareti d'acciaio a tenuta stagna e dopo pochi minuti veniva liberato cianuro nell'aria. La morte avveniva per asfissia. L'iniezione letale venne introdotta nel 1977, a seguito delle molte polemiche dovute alla brutalit\u00e0 delle esecuzioni mediante sedia elettrica e camera a gas. L'iniezione letale consisteva inizialmente nell'immissione nelle vene del condannato di veleno (cloruro di potassio nella maggior parte dei casi) e di una sostanza chimica che provocava la paralisi dei muscoli (bromuro di curaro). La morte avveniva a causa dell'arresto cardiaco e della paralisi del diaframma, che impediva la ventilazione dei polmoni.\nGli oppositori alla pena di morte contestano spesso quelli che i sostenitori definiscono (o definivano) metodi cosiddetti \u201cumanitari\u201d, che renderebbero l'esecuzione indolore.\nLa fucilazione e l'impiccagione, malgrado la reintroduzione della pena di morte senza specifico richiamo al metodo di esecuzione nel 1976, sono state ben presto abbandonate, in quanto giudicate crudeli e disumane (in alcuni casi, prima della morte del condannato, passavano alcuni minuti). La camera a gas, malgrado sia stata presentata come un metodo moderno e fatto per evitare al condannato inutili sofferenze, si dimostr\u00f2 ben presto inefficiente (il caso pi\u00f9 noto \u00e8 quello di Donald Harding, in Arizona, che impieg\u00f2 undici minuti prima di morire) e suscit\u00f2 molte polemiche e proteste per il fatto che era stata utilizzata dai nazisti. La sedia elettrica, che fino al 2000 era il mezzo pi\u00f9 utilizzato perch\u00e9 considerato il \u201cmeno crudele possibile\u201d(dal 1890 al 2000 in 26 stati americani le esecuzioni con la sedia elettrica sono state 4300), si \u00e8 rivelata un metodo brutale in quanto spesso le prime scosse elettriche non uccidevano il condannato, che era costretto ad aspettare in agonia il responso del dottore, prima di ricevere altre scariche che gli provocavano l'arresto cardiaco.\nInoltre, a causa di guasti agli impianti elettrici o all'incompetenza degli addetti, sono presenti dei casi nei quali i condannati bruciavano letteralmente sulla sedia elettrica, famoso il caso di Pedro Medina, in Florida. Un altro caso noto \u00e8 quello di Allen Davis, in Florida, che ha portato la Corte Suprema a discutere sulla costituzionalit\u00e0 della sedia elettrica. L'iniezione letale, considerato tutt'oggi un mezzo \u201cumano e progressista\u201d per mettere fine a una vita umana, \u00e8 stata introdotta per ragioni politiche. Dopo il caso \"Furman vs. Georgia\" era necessario, per i sostenitori della pena capitale, trovare un metodo che rendesse, agli occhi della popolazione sempre pi\u00f9 piena di dubbi, l'esecuzione accettabile dal punto di vista della solidariet\u00e0 nei confronti del condannato.\nMalgrado venga descritto come indolore, questo tipo di metodo pu\u00f2 produrre atroci sofferenze. Spesso possono avvenire errori sulla giusta quantit\u00e0 di sostanza anestetizzante da iniettare prima del veleno o non si teneva conto della capacit\u00e0 di resistenza del corpo del condannato all'anestetico; tutto questo lasciava il condannato paralizzato e cosciente in agonia per vari minuti. Dal punto di vista legale nella maggioranza degli Stati dove oggi viene praticata mancano i protocolli e il personale all'altezza necessari per la messa in atto. Malgrado le numerose ricerche che dimostravano queste tesi la Corte Suprema degli USA, nel 2008, ha dichiarato, sette voti contro due, costituzionale l'iniezione letale. Per concludere viene citato il caso del condannato Thomas Smith, nell'Indiana: Smith dovette, infatti, attendere cosciente per 36 minuti prima che gli venisse iniettato il veleno letale, in quanto gli addetti non riuscivano a trovare la vena giusta. Nel caso di Clayton Lockett (2014) vi furono 45 minuti di agonia, a causa di una miscela sbagliata, midazolam in quantit\u00e0 non sufficiente oltre al cloruro di potassio, in seguito alla mancanza dei farmaci \"tradizionali\" (pentothal), usati per addormentare il condannato prima del cloruro di potassio; la penuria \u00e8 dovuta al boicottaggio delle case farmaceutiche europee. Nel 2015, con molti dubbi, la Corte Suprema ha ri-autorizzato l'uso del midazolam, dopo averlo bloccato per quasi un anno.\nUn deputato repubblicano dell'Oklahoma, Mike Christian, ha dichiarato nel 2014: \"\u00abMi rendo conto che pu\u00f2 sembrare duro ma, come padre ed ex uomo di legge, davvero non mi importa se [] \u00e8 per iniezione letale, sedia elettrica, fucilazione, impiccagione, ghigliottina o dati in pasto ai leoni\u00bb\".\nAltri problemi di costituzionalit\u00e0.\nAlla discussione sui metodi e sulla loro \"umanit\u00e0\" va aggiunto che, secondo l'opinione di alcuni studiosi, la vera tortura imposta al condannato \u00e8 costituita dall'attesa nei bracci della morte, che molto spesso dura anni, in alcuni casi anche 20-30 e dall'idea di impotenza nel trovarsi incatenato di fronte ad un pubblico ostile che sta per ucciderti. Alla pena di morte \u00e8 aggiunta la punizione aggiuntiva della reclusione a vita spesso in isolamento.\nInoltre bisogna tener conto della sofferenza morale costituita dalle varie pratiche pre-esecuzione: il totale isolamento del condannato in una cella, la misurazione della taglia del vestito per la sepoltura, il certificato di morte firmato in anticipo, l'ultimo pasto in totale solitudine, le sospensioni all'ultimo momento, le complicazioni tecniche ecc.\nCondanne a morte di minorenni, disabili e persone con ritardo mentale.\nSolo nel 2005 \u00e8 stata dichiarata incostituzionale in tutto il paese l'esecuzione dei minorenni, compresi coloro che erano minorenni solo all'epoca del fatto, mentre nel 2014, abbassando i criteri del quoziente d'intelligenza sotto la cui soglia non si pu\u00f2 mai procedere ad esecuzione capitale (inferiore a 70), \u00e8 stata abolita - in teoria - la pena di morte contro i minorati mentali, seguendo un precedente pronunciamento del 2003 che la giudicava punizione crudele e contraria quindi all'ottavo emendamento.\nSovraffollamento delle carceri.\nGli Stati Uniti d'America hanno la pi\u00f9 numerosa popolazione carceraria del mondo, in una percentuale superiore a quella dei regimi dittatoriali. Con meno del 5% della popolazione mondiale, gli USA hanno circa il 25% della popolazione carceraria mondiale.\nSecondo un rapporto del Dipartimento di Giustizia USA del 2006, oltre 7,2 milioni di persone erano in quel momento in prigione o sotto varie forme di custodia, ossia circa 1 americano su 45. Secondo l\"'International Centre of Prison Studies\" presso il King's College London, di questi 7,2 milioni, 2,3 sono effettivamente in prigione.\nAl secondo posto nella classifica mondiale viene la Repubblica Popolare Cinese con 1,6 milioni, ma con una popolazione complessiva oltre quattro volte maggiore di quella degli USA. Anche ignorando le proporzioni, gli USA detengono comunque una popolazione carceraria pi\u00f9 elevata di Cina, Iran e Corea del Nord, paesi dittatoriali, e persino superiore a quella di dittature totalitarie del passato, come la Germania nazista nei suoi lager e l'URSS con i gulag in epoca staliniana.\nGli USA detengono il primato anche per il pi\u00f9 alto tasso di incarcerazione: circa 751 persone in prigione per ogni centomila abitanti. La Russia \u00e8 al secondo posto con 627 prigionieri per ogni centomila abitanti.\nConfrontando con paesi culturalmente e socialmente simili, nel 2006, il tasso di incarcerazione nel Regno Unito era di circa 148 persone per centomila residenti.\nI prigionieri per reati connessi al traffico di stupefacenti (o anche per semplice uso personale) erano circa il 21% nel 2004 nelle prigioni statali e circa il 55% nelle prigioni federali.\nNel 2009 il tasso di incremento annuo della popolazione carceraria \u00e8 stato dello 0,2%.\nNel 1995 il governo aveva stanziato oltre 5 miliardi di dollari per la costruzione di nuovi prigioni. Da notare che ad ogni cento milioni di dollari spesi in costruzione, corrispondono 1,6 miliardi per costi operativi nei successivi trenta anni. \nIl costo annuo per l'erario \u00e8 stimato sui 60 miliardi di dollari, mentre ogni prigioniero costa circa trentamila dollari per anno.\nSecondo il giornalista statunitense Reihan Salam del National Review Online, oltre una certa soglia quando pi\u00f9 e pi\u00f9 persone sono state o sono in carcere, la carcerazione perde la sua connotazione di \"vergogna sociale\", e l'alto tasso di incarcerazione inizia a contribuire esso stesso all'aumento della criminalit\u00e0. \"Gli USA hanno gi\u00e0 superato tale soglia\", ha affermato. Per molti giovani membri di \"gang\", il carcere rappresenta infatti un rito di passaggio.\nAl 2008, un adulto su 100, quindi circa l'1 % della popolazione americana, si trova in carcere. Tra la popolazione afroamericana, un uomo su 9 si trova in prigione.\nCarceri private e sfruttamento dei prigionieri.\nUno dei motivi dell'uso massiccio dell'imprigionamento \u00e8 che il carcere pu\u00f2 venire usato come strumento di controllo sociale delle minoranze, un altro che vi sono numerose prigioni private (che ottengono fondi dal governo federale e statale a seconda del numero di incarcerati e talvolta possono riscuotere le multe), assieme un business di industria e lavoro a basso costo (anche nelle prigioni pubbliche) che sfrutta la manodopera dei detenuti. I detenuti di tutte le carceri, anche per lievi reati, spesso sono tenuti al lavoro gratuito per una normale giornata lavorativa, ma non vengono adeguatamente retribuiti o premiati, nemmeno se producono pi\u00f9 di quanto costa il loro mantenimento o se hanno risarcito le vittime. In caso di corruzione giudiziaria, tutto questo pu\u00f2 far s\u00ec che sia pi\u00f9 facile e auspicato dal sistema penale incarcerare pi\u00f9 detenuti possibile. Se un detenuto rifiuta il lavoro, pu\u00f2 finire in isolamento per mesi, con rischi per la salute psichica.\nSecondo i critici negli Stati Uniti esistono quindi forme di schiavit\u00f9 legali, come il lavoro forzato, in base ad un'interpretazione del XIII emendamento, sezione I:\nIl senatore Bernie Sanders, gi\u00e0 candidato alla Presidenza, ha presentato proposte di legge per l'abolizione delle prigioni private.\nCampi di lavoro forzato.\nIn alcuni Stati come l'Arizona, viene contestato il trattamento riservato ai clandestini che vengono arrestati come criminali comuni, l'uso dei lavori forzati in forma punitiva (anche con l'ausilio di catene e strumenti di contenimento) e dei campi di lavoro forzato analoghi ai laogai cinesi, tutte pratiche proibite dalle convenzioni internazionali contro lo sfruttamento e il lavoro coatto non rieducativo. Il campo di Maricopa Tent City Jail (Maricopa County), una tendopoli nel deserto di Sonora, \u00e8 stato descritto come un campo di concentramento vero e proprio anche dallo sceriffo promotore, con alimentazione insufficiente e trattamenti inumani e degradanti, costituito solo da tende e container in un luogo dove la temperatura raggiunge i 63\u00a0\u00b0C. Nel campo sono avvenuti anche numerosi omicidi e fenomeni di corruzione con coinvolgimento delle guardie.\nLuoghi speciali di detenzione.\nAmnesty International, soprattutto in relazione alle carceri speciali come Guantanamo Bay (o Abu Ghraib durante l'occupazione dell'Iraq, al centro di uno scandalo internazionale), ha lamentato casi di tortura, detenzione illegale, abusi e trattamenti inumani e degradanti.\nLe condizioni di detenzione a Guantanamo appaiono come molto dure: i prigionieri sono chiusi dentro gabbie e subiscono trattamenti che si possono configurare come vere e proprie torture; gli interrogatori sono frequenti e segreti, e avvengono senza la presenza di avvocati.\nI detenuti rischiano di essere processati da Commissioni militari di nomina governativa, che non danno alcuna garanzia che il processo sia equo ed imparziale; il loro giudizio \u00e8 praticamente inappellabile e possono comminare anche la pena capitale, per altro mai eseguita fino ad ora, mentre le detenzioni sono prolungate a tempo indeterminato, anche pi\u00f9 di un decennio senza processo.\nOltre alle prigioni extraterritoriali citate, inoltre vi \u00e8 il problema dell'uso massiccio della pena capitale sul suolo americano e le condizioni di vita.\nAbusi e violenza nelle carceri e condizioni di detenzione.\nCi sono casi di arresti arbitrari e senza prove. In prigione ci sono spesso risse e le guardie sono spesso in tenuta antisommossa.\nNelle carceri, spesso sovraffollate, sono molto diffuse le malattie come l'AIDS e l'epatite, causa della scarsa igiene. Alcuni neonati nati in carcere da madri detenute per gravi reati hanno rischiato la salute per essere nati mentre la madre era ammanettata ai piedi per \"motivi di sicurezza\" durante il parto, cos\u00ec come capita ai detenuti in ospedale o infermeria, ammanettati o incatenati, anche durante le operazioni chirurgiche, in condizioni di coma, incoscienza, anestesia o palese non pericolosit\u00e0.\nAmnesty International, come fece gi\u00e0 in passato per altri casi analoghi, ha denunciato come crudele e disumana la prassi di tenere i detenuti per lunghi periodi di tempo (fino a 8 anni) in celle d'isolamento contro la loro volont\u00e0, attuata dall'unica prigione federale di \u201csupermassima sicurezza\u201d degli Stati Uniti, il carcere maschile ADX Florence in Colorado, in cui vengono detenuti perlopi\u00f9 terroristi, narcotrafficanti, spie e boss mafiosi condannati. Come stabilito dalle leggi federali, l'obiettivo del carcere non \u00e8 affatto la riabilitazione dei detenuti, bens\u00ec \"la protezione della societ\u00e0\" dalla loro presenza, e per questo \u00e8 stato definito anche \"la nuova Alcatraz\", costruita dopo incidenti avvenuti nella prigione di massima sicurezza di Marion (Illinois); l'11 settembre 2013 un detenuto ha attaccato con un'arma fatta in cella tre guardie che sono state trasportate in un ospedale locale nonostante la sicurezza del carcere.\nLe percentuali di suicidi e di aggressivit\u00e0 risultano molto alte, a causa delle turbe psichiche provocate da tale detenzione. Nella maggior parte dei casi, i detenuti in isolamento si trovano in celle dalle pareti di cemento e a tenuta stagna, chiuse da una porta di metallo per impedire qualsiasi contatto con gli altri prigionieri. Da una sottile finestra \u00e8 possibile vedere un pezzo di cielo o un muro di mattoni.\nUn analogo carcere femminile di massima sicurezza, quello di Lexington (Kentucky), con celle sotterranee in cui erano rinchiuse solo alcune donne condannate per atti di terrorismo o associazione sovversiva, venne chiuso dopo le proteste delle stesse detenute, dei loro avvocati e di Amnesty International, oltre che dell'ACLU.\nLa stessa organizzazione ha criticato l'uso del vetro divisorio nelle sale per i colloqui, presente in tutte le carceri di massima sicurezza e diffuso soprattutto in stati come l'Arizona, la California o il Nevada o nelle prigioni federali, e la mancata cura di persone affette da gravi disturbi psichici che non vengono ricoverati presso gli ospedali psichiatrici, e i cui problemi mentali vengono spesso accentuati dal regime carcerario.\nDurante la storia americana \u00e8 rimasta celebre la rivolta della prigione di Attica, finita con un massacro. La rivolta fu dettata dalla richiesta dei carcerati di ottenere diritti politici e migliori condizioni di detenzione. L'episodio scatenante della rivolta fu la protesta contro l'uccisione, da parte di alcune guardie carcerarie, dell'attivista politico George Jackson, membro del movimento per l'emancipazione dei diritti dei neri \"Black Panther\", avvenuto il 21 agosto precedente nella prigione californiana di San Quintino.\nI 1280 rivoltosi, per la gran parte afroamericani e portoricani, presero in ostaggio trentotto persone, tra guardie e impiegati. Nonostante si fosse giunti ad un accordo sommario sulla maggior parte delle richieste dei rivoltosi, non fu possibile porre fine alla rivolta a causa del rifiuto in merito alla richiesta di amnistia per i reati commessi dai carcerati durante la rivolta e a quella di destituzione del responsabile del carcere. Su ordine preciso del governatore di New York Nelson Rockefeller, l'esercito e le forze di polizia attaccarono il carcere: dagli elicotteri furono inizialmente lanciati lacrimogeni e poi 500 agenti entrarono nella struttura sparando sui rivoltosi, che non avevano armi da fuoco. Sul campo restarono 39 vittime, di cui dieci guardie carcerarie e 29 carcerati, e pi\u00f9 di 200 prigionieri feriti, di cui 80 in modo grave; ai superstiti, inoltre, furono usate torture e pestaggi.\nCi sono stati molti casi di membri del corpo delle guardie carcerarie incriminati e condannati per sfruttamento della prostituzione, violenza sessuale e altri abusi, per cui il governo e gli Stati hanno dovuto pagare ingenti risarcimenti ai detenuti rimasti vittima. Questi abusi avvengono anche fra detenuti e spesso vengono tollerati, come mezzo di controllo sociale. I detenuti vengono spesso perquisiti; anche nelle prigioni femminili capita vi siano guardie di sesso maschile e viceversa.\nReticenza nell'applicazione della Convenzione di Strasburgo.\nIn alcuni casi di cittadini stranieri detenuti e condannati regolarmente, il governo si \u00e8 spesso rifiutato di applicare la Convenzione di Strasburgo: bench\u00e9 non facciano parte del Consiglio d'Europa, gli USA hanno comunque accettato formalmente tale convenzione, specialmente la norma che riguarda i condannati di origine europea che hanno scontato almeno 10 anni di pena, i quali avrebbero diritto a essere estradati nel paese d'origine; anche se ci\u00f2 non \u00e8 automatico oppure obbligatorio, \u00e8 considerato parte degli accordi di estradizione, ma spesso il governo federale pone ostacoli burocratici a tale pratica, anche contro governi alleati.\nProcedure controverse.\nLa perquisizioni frequenti (in certi casi con il detenuto o il fermato costretto a spogliarsi dalle guardie o dai poliziotti, in assenza di personale infermieristico e medico), anche in zone intime, sono giudicate abusive dalle associazioni per i diritti civili (alla stregua di molestie e violenza sessuale) e da pronunciamenti giudiziari.\nViolenza e corruzione della polizia.\nLa cosiddetta \"brutalit\u00e0 poliziesca\" \u00e8 un problema emerso all'attenzione della cronaca specialmente dagli anni novanta. Vi sono stati numerosi casi di violenza, corruzione e uso eccessivo della forza della polizia, specialmente nei confronti di sospetti di reati, come ad esempio giovani afroamericani accusati di furto e morti in conflitti a fuoco con la polizia e successivamente scagionati e rivelatisi come disarmati, o episodi di pestaggi di persone ammanettate a terra. Si registrano numerosi abusi fisici e verbali, violenze sessuali, pestaggi da parte degli agenti, talvolta anche nei confronti di persone arrestate e trattenute per reati minori (come guida in stato di ebbrezza, eccessiva velocit\u00e0, possesso di modiche quantit\u00e0 di stupefacenti, sospetto possesso di armi - soprattutto a causa delle leggi molto facili per ottenere il porto di un'arma -, oltraggio a pubblico ufficiale, ecc.), e spesso in assenza di un avvocato come richiede la legge.\nOgni anno sono stimate 1000 vittime decedute per uso eccessivo della forza, ma solo il 12 % di queste violenze, spesso non attuate per difesa come sostenuto dalla polizia, vengono perseguite e condannate. Anche l'FBI ha riconosciuto il problema. Secondo uno studio di \"Forbes\" il problema \u00e8 destinato a peggiorare ora che il dipartimento alla Difesa ha autorizzato la polizia a dare agli agenti attrezzature militari, come fucili automatici, oltre a quelle normalmente in dotazione, come i taser, che utilizzano una scarica elettrica per paralizzare i muscoli della persona colpita, col rischio di arresto cardiaco o respiratorio. Ad aggravare la situazione \u00e8 il fatto che negli ultimi anni nelle forze dell'ordine sono confluiti i reduci delle guerre in Kosovo, Iraq e Afghanistan, addestrati in modo diverso rispetto ai poliziotti e abituati a un differente metro di valutazione delle minacce, oltre che pi\u00f9 propensi alla violenza. La grande diffusione della criminalit\u00e0 stimola inoltre i poliziotti a reazioni violente e paranoiche.\nCi sono stati casi di disabili gravi o bambini minori di 10 anni arrestati e ammanettati dalla polizia, anche per lungo tempo.\nErgastolo a minorenni e per crimini minori.\nIn alcune giurisdizioni, come la California, dopo tre reati identici si rischia l'ergastolo, anche per piccoli reati. L'ONU ha condannato il mantenimento dell'ergastolo per reati non violenti. Anche i minorenni rischiano la condanna all'ergastolo. Molti detenuti di carceri speciali sono infatti minorenni, giudicati per\u00f2 come adulti e condannati all'ergastolo senza condizionale (cio\u00e8 a vita, a meno che non ricevano la grazia dopo molti anni).\nEsperimenti medici su detenuti.\nNegli Stati Uniti d'America, nel secondo dopoguerra, furono fatti numerosi esperimenti con i prigionieri. Molti prigionieri alla fine presentarono denunce legali e queste azioni portarono a molte pi\u00f9 indagini e processi nei confronti di medici, ospedali e aziende farmaceutiche. Gli esperimenti comprendevano trattamenti per tumori ad alto rischio, l'applicazione di potenti creme per la pelle, nuovi cosmetici, diossina ed alte dosi di LSD. Furono documentati molti incidenti, in rapporti governativi, sentenze dell'ACLU ed in vari libri tra cui \"Acres of Skin\" di Allen M. Hornblum.\nLo Studio sulla malaria del penitenziario di Stateville \u00e8 uno di questi esempi. Il \"The Plutonium Files\", per cui Eileen Welsome vinse un Premio Pulitzer, documenta i primi test sulla tossicit\u00e0 del plutonio e dell'uranio, sulle persone.\nLa CIA diresse un vasto programma di guerra tossicologia e chimica in collaborazione con le forze armate USA. Il Edgewood Arsenal ed il US Army Medical Research Institute for Infectious Diseases sito a Fort Detrick nel Maryland furono i principali quartier generali di tali studi. In questi centri l'agenzia svilupp\u00f2 molte tossine, sostanze in grado di bloccare temporaneamente un uomo, sostanze in grado in grado di alterare la mente e carcinogeni. Le sostanze per il controllo della mente furono studiate per facilitare gli interrogatori, e le tossine furono usate come armi per uccidere. Una di queste, intensamente studiata dalla CIA, fu derivata da alghe chiamate dinoflagellate, che producono la marea rossa .\nIl Progetto MKULTRA fu un esperimento umano diretto dalla CIA, in cui a prigionieri e soggetti non volontari, venivano somministrate droghe allucinogene per ottenere lo sviluppo di sostanze incapacitanti e agenti chimici per il controllo della mente, in un'operazione guidata da Sidney Gottlieb. Lo specialista di armi biologiche Frank Olson fu intossicato con LSD da Sidney Gottlieb nel novembre 1953. Egli divenne psicotico e si suicid\u00f2 saltando dal tetto del suo hotel, 10 anni dopo.\nLeggi di emergenza e sospensione dei diritti costituzionali.\nLeggi come l'USA PATRIOT Act e altre leggi antiterrorismo hanno introdotto di fatto limitazioni alla tutela dell'individuo di fronte alle ingerenze statali. Si lamentano anche sospensioni del diritto di \"habeas corpus\", cio\u00e8 di comparire davanti al giudice dopo un fermo, per essere accusato del reato o altrimenti liberato. Secondo alcune voci critiche, dal 2001 in poi, tra le 100 e le 1200-2000 persone avrebbero subito arresti arbitrari, scomparse forzate e processi segreti dopo l'arresto come \"sospetto terrorista\", anche nel caso delle cosiddette \"extraordinary rendition\". Queste leggi permettono a FBI, CIA e altre autorit\u00e0 di pubblica sicurezza di chiedere le intercettazioni e il traffico Internet ai provider, senza un mandato della magistratura e una notifica ai diretti interessati del materiale acquisito.\nPer alcuni l\"'habeas corpus\" per i reati di terrorismo sarebbe completamente sospeso per effetto di legge o di ordini esecutivi presidenziali. All'indomani dell'11 settembre 2001, il commentatore politico della sinistra americana Alexander Cockburn afferm\u00f2 che fosse in atto un \"\u00abfatto di una gravit\u00e0 inimmaginabile in Europa\u00bb\" cio\u00e8 \"\u00abche gli Stati Uniti hanno di fatto sospeso l'habeas corpus per i reati di terrorismo. E l'habeas corpus, cio\u00e8 l'impossibilit\u00e0 di controllarti, intercettarti, arrestarti e tenerti in prigione senza un mandato esplicito del potere giudiziario, \u00e8 il pilastro della democrazia anglosassone. Siamo arrivati al punto che, ha scritto Nat Hentoff sulla \"Village Voice\", il ministro della giustizia John Ashcroft sta organizzando campi di concentramento per cittadini americani definiti \"nemici combattenti\"\u00bb\" che sarebbero giudicati, con il rischio di condanna a morte extragiudiziale, senza difesa legale e senza giuria, a porte chiuse e sulla base di semplici indizi, come il fatto di essere musulmani e contemporaneamente avere il visto d'ingresso scaduto, o con confessioni estorte con la tortura, configurando un livello di persecuzione superiore a quello del periodo del maccartismo e della \"caccia ai comunisti\".\nCastrazione chimica.\nIn Louisiana \u00e8 stata approvata nel 2008 una legge che rende obbligatoria la castrazione chimica per i condannati per reati sessuali; analoga legge \u00e8 stata proposta in Texas, Florida e California.\nDiritto alla privacy.\nBench\u00e9 il diritto alla privacy sia ufficialmente riconosciuto, sono emersi gravi violazioni di questo diritto, in relazione all'USA PATRIOT Act e al cosiddetto scandalo Datagate, in cui l'NSA ha spiato indebitamente i cittadini americani e i governi stranieri, come rivelato dall'ex informatico di Cia e Nsa, Edward Snowden. Tra fine 2012 e i primi mesi del 2013, Edward Snowden consegn\u00f2 tra i 15 e i 20\u00a0000 documenti top secret ai giornalisti del \"The Guardian\" Glenn Greenwald e Laura Poitras. Dal 6 giugno 2013, il quotidiano inglese inizi\u00f2 a pubblicare parte di tali documenti, portando alla luce come l'NSA abbia messo in piedi una complessa rete di spionaggio, basata su programmi come PRISM, XKeyscore e Tempora, in grado di intercettare il traffico internet e telefonico di utenti di ogni parte del mondo. A tal fine l'NSA ha usufruito oltre al supporto di altre istituzioni statunitensi, quali l'FBI o il Dipartimento di Giustizia, anche di importanti societ\u00e0 private, tra le quali Verizon, Telstra, Google e Facebook.\nFondamentale \u00e8 stata anche la collaborazione dei servizi di intelligence straniera, per accedere ai principali punti di snodo delle telecomunicazioni sparsi per il mondo. Oltre ai servizi degli altri paesi, soprannominati i \"cinque occhi\", che hanno siglato l'accordo UKUSA, ossia il Defence Signals Directorate australiano, il Communications Security Establishment canadese, il Government Communications Security Bureau neozelandese e il Government Communications Headquarters britannico, l'NSA ha cooperato con agenzie di varia nazionalit\u00e0, tra cui il Bundesnachrichtendienst tedesco, l'Unit 8200 israeliano e il National Defence Radio Establishment svedese, il quale ha dato accesso ai cavi sotto al mar baltico.\nOltre che per la lotta al terrorismo e la preservazione della sicurezza nazionale, i vari programmi di sorveglianza sono stati impiegati per valutare la politica estera e la stabilit\u00e0 economica di altri paesi, e per raccogliere informazioni riservate di natura commerciale, anche riguardanti soggetti privati; ci\u00f2 anche allo scopo di avvantaggiare l'amministrazione statunitense durante le trattative durante la preparazione di trattati internazionali o accordi di natura economica con altri paesi.\nTale rete di sorveglianza, attiva nel controllare anche il contenuto degli SMS dei cittadini americani, ha portato alla luce un progetto del governo americano paragonato dal governo tedesco a quelli di regimi totalitari come la STASI della Germania Est.\nDi fronte a queste violazioni autorizzate, ci sono poi, paradossalmente, pene molto pesanti, anche decenni di carcere, per gli hacker che violano la privacy o i database, e persino una pena fino a cinque anni per il coniuge che legge la posta elettronica dell'altro coniuge, se fatto a sua insaputa.\nRegistro permanente dei \"sex offender\".\nHuman Rights Watch (con altri gruppi) ha denunciato due volte i problemi inerenti ai registri dei condannati per reati sessuali (\"sex offender\"), e ritiene ci\u00f2 una violazione dei diritti umani, in quanto questi registri, combinate con quello che chiamano \"le restrizioni onerose su ex detenuti e loro familiari\" rappresentano un peso e una vergogna sociale che il condannato deve portare a vita, anche molti anni dopo aver scontato la pena. Hanno criticano l'eccessiva ampiezza del requisito di registrazione che tende a trattare tutti i trasgressori ugualmente, a prescindere dalla natura del reato e senza tenere conto del rischio reale di futura recidiva: in particolare si contesta l'applicazione di tali leggi ai minorenni autori di reati, a chi venga condannato per aver avuto rapporti sessuali consenzienti da minorenne, a chi ha esercitato la prostituzione (proibita tranne in alcune contee del Nevada) o girando nudi come scherzo o persino aver urinato contro un muro. Negli anni 2000 in Georgia un uomo - afroamericano - \u00e8 stato condannato a 10 anni di reclusione per aver ricevuto del sesso orale dalla propria ragazza - bianca - ma dopo due anni \u00e8 uscito; per\u00f2 nel frattempo venne registrato nella lista di coloro che hanno compiuto reati sessuali.\nCi sono stati anche omicidi e linciaggi ai danni di persone condannate per reati minori, ma considerati reati sessuali al pari di quelli gravi come la pedofilia o lo stupro, poich\u00e9 additati pubblicamente come \"sex offender\", suscitando l'ira popolare. In altri paesi, come il Regno Unito, tali registri esistono ma non sono pubblici, e i condannati non sono tenuti mai (come pu\u00f2 capitare nel caso di rilascio anticipato) a rivelare la loro presenza ai vicini di casa, n\u00e9 a presentarsi ogni pochi mesi alla centrale della polizia per tutta la vita.\nLibert\u00e0 di orientamento sessuale.\nIn molti stati \u00e8 in vigore il matrimonio omosessuale ed esistono leggi per la protezione delle persone omosessuali o transgender dall'omofobia. Dagli anni sessanta sono stati rimossi i divieti di matrimonio misto fra bianchi e altre etnie.\nIn alcuni stati erano in vigore, fino ad anni recenti, normative severe anche contro alcune pratiche eterosessuali, come il sesso orale o il sesso anale, o in genere, quello non procreativo, recentemente abrogate o attenuate, bench\u00e9 in sostanza la libert\u00e0 sessuale sia ampia nella maggioranza degli Stati federati e spesso queste leggi non venissero applicate.\nIn 14 stati sono tuttora in vigore leggi simili e si registrano nuove proposte proibitive. Secondo il sito Mother Jones, 10 stati vietano \"ogni forma di sodomia\": Idaho, Utah, Michigan, Virginia, Carolina del Nord, Carolina del Sud, Florida, Alabama, Mississippi, Louisiana. Altri 4 Stati vietano esclusivamente il sesso anale tra persone dello stesso sesso: Montana, Kansas, Oklahoma e Texas. Molti sono parte della cosiddetta \"Bible Belt\". In California, nel 2015, un avvocato appartenente a un'organizzazione cristiana di estrema destra ha presentato una proposta di referendum per introdurre la pena di morte per gli omosessuali, in quanto \"sodomiti\". Nella proposta di legge la sodomia viene definita come \"atto abominevole contro Dio\" e viene proposto chiunque la praticasse dovrebbe \"essere eliminato con un colpo di pistola alla testa\". Il documento non \u00e8 ovviamente passato, sia per l'assenza delle firme necessarie (circa 350.000), sia per l'incostituzionalit\u00e0 del testo.\nIn alcuni Stati \u00e8 illegale possedere alcuni tipi di giocattoli sessuali. In molte regioni, come per esempio Stati Uniti d'America meridionali, la vendita di giocattoli sessuali viene scoraggiata, o addirittura posta totalmente fuorilegge, da legislazioni proibitive che regolano i \"dispositivi osceni\". Di recente, nel 1999, William H. Pryor, Jr., un assistente del procuratore generale dell'Alabama, commentando su un caso in cui si discuteva sullo scopo di utilizzo dei giocattoli sessuali, fu citato per aver sostenuto che: non vi \u00e8 alcun \"fondamentale diritto per una persona ad acquistare un dispositivo che produce l'orgasmo\". Una corte d'appello federale ha accolto la legge dell'Alabama che proibisce la vendita di giocattoli sessuali nel giorno di San Valentino 2007.\nSolo nel 2015 la Corte Suprema ha giudicato legali in tutto il territorio i matrimoni omosessuali.\nSicurezza personale e circolazione delle armi.\nIl II emendamento della Costituzione degli Stati Uniti d'America stabilisce il diritto all'autodifesa, interpretato spesso con la permissivit\u00e0 estrema nell'uso e nell'acquisto di armi da fuoco, spesso senza controllare i precedenti penali o lo stato di salute psichica e fisica al momento dell'acquisto legale dell'arma. La lobby delle armi, rappresentata dalla National Rifle Association, \u00e8 notoriamente forte e molti genitori insegnano ai propri figli a usare le armi fin da piccoli. Spesso il diritto e l'esigenza alla difesa personale si trasforma cos\u00ec nel diritto a detenere anche armi da guerra nelle proprie case, causando numerosi crimini violenti o omicidi anche involontari; in alcuni stati non vi sono limiti al porto d'armi o al numero di pistole e fucili che \u00e8 possibile detenere per ogni cittadino maggiorenne. Dal 15 dicembre del 2012 al 7 dicembre del 2013, 194 bambini tra i 0 e 12 anni sono morti per colpi d'arma da fuoco.\nDiscriminazione razziale.\nLa comunit\u00e0 afroamericana, in gran parte discendente dagli schiavi africani, lamenta da sempre discriminazioni. La situazione \u00e8 migliorata con il movimento per i diritti civili di Martin Luther King. Nel 2008 \u00e8 stato eletto presidente il primo afroamericano, Barack Obama.\nNel 1997 l'associazione NAACP lancia l'iniziativa ERI (Economic Reciprocity Initiative), un movimento di consumatori per valutare i rapporti tra la comunit\u00e0 afro-americana e le aziende statunitensi, in risposta alle legislazioni discriminatorie, esistenti sino ad oggi, emanate dai vari stati federali. Nel 1998 il presidente dell'Associazione viene arrestato durante una manifestazione davanti alla sede della Suprema Corte per protestare contro la discriminazione razziale nella scelta degli assistenti della Corte; nel 1998 solo l'1,2% degli assistenti di giustizia sono ispanici e l'1,7% sono neri, rappresentando ci\u00f2 una grave discriminazione.\nCasi controversi di attivisti afroamericani condannati per reati gravi, ma da molti ritenuti innocenti, sono quelli di Assata Shakur e Mumia Abu-Jamal.\nLibert\u00e0 d'espressione.\nLa libert\u00e0 di espressione \u00e8 preservata dal 1\u00b0 emendamento, ed \u00e8 uno dei diritti pi\u00f9 garantiti negli Stati Uniti. In passato molti simpatizzanti dell'URSS o intellettuali socialisti e dissidenti come Noam Chomsky affermarono e sostengono che la vera libert\u00e0 di stampa e pensiero in USA fosse negata, poich\u00e9 messa a repentaglio dalle presunte menzogne propugnate da lobby o ricchissimi magnati della comunicazione, della finanza e dell'industria come William Randolph Hearst, John D. Rockefeller o il candidato presidenziale e miliardario Donald Trump, mentre la libert\u00e0 di pensiero fosse negata dallo Smith Act che rendeva illegale il Partito Comunista degli Stati Uniti d'America; spesso si \u00e8 accusato il consumismo di aver introdotto un sottile totalitarismo, come affermato da Herbert Marcuse. Quindi si \u00e8 accusato questi gruppi di pressione di manipolare la coscienza della maggior parte dell'opinione pubblica pur formalmente libera di esprimersi.\nAlcuni gruppi e personalit\u00e0 hanno lamentato in passato casi di censura e persecuzione politica, specialmente ai danni di militanti della sinistra, come nel periodo del maccartismo. Durante quest'epoca storica i simpatizzanti del socialismo e del comunismo (o sospetti tali) vennero perseguiti come nemici dello Stato (come i coniugi Rosenberg, militanti comunisti di origine ebraica, condannati a morte sulla sedia elettrica per presunto spionaggio a favore dell'Unione Sovietica nel 1953, bench\u00e9 ci fossero moltissimi dubbi) dalla Commissione per le attivit\u00e0 antiamericane, e il Partito Comunista degli Stati Uniti d'America venne messo al bando per molto tempo; in anni successivi la sua leader Angela Davis rimase a lungo in carcere per una falsa accusa di omicidio, cosa accaduta anche a molti leader del movimento delle Pantere Nere. Si ricordano anche, come violazione della libert\u00e0 di espressione, i casi di Wilhelm Reich e dei Chicago Seven.\nMolti avvocati, come ad esempio Alan Dershowitz e William Kunstler, sono stati impegnati in cause per la libert\u00e0 d'espressione culturale e politica, messa a rischio da leggi e provvedimenti considerati incostituzionali.\nAlcune categorie, come i militari, hanno tuttora limitazioni alla loro libert\u00e0 di parola e di espressione per cause di sicurezza nazionale, come ha dimostrato il caso di Bradley Manning, un ex militare accusato di spionaggio per aver rivelato segreti di stato, rivelando anche immagini e testimonianze di massacri compiuti da soldati americani in Afghanistan e Iraq, al sito Wikileaks fondato da Julian Assange.\nIn omaggio a questa libert\u00e0 di espressione, spesso sono tollerati, anche dai fautori dei diritti umani, persino manifestazioni di gruppi che incitano all'omofobia e alla discriminazione razziale, come il Ku Klux Klan o il Partito Nazista Americano, se non fanno uso di violenza nelle loro espressioni politiche, mentre i \"radical\" della sinistra - tra le proteste delle dette associazioni - spesso denunciano di essere oggetto di repressione in alcune loro manifestazioni, come accadeva al movimento nonviolento degli \"hippie\" negli anni sessanta.\nLobbysmo finanziario e politica.\nI contributi finanziari per le campagne elettorali sono talvolta fatti rientrare nella libert\u00e0 di espressione, da alcune leggi. La Corte Suprema degli Stati Uniti ha rimosso difatti i limiti di legge sui contributi finanziari ai candidati politici nel corso delle campagne elettorali. L'abrogazione di questi limiti, istituiti negli anni settanta dopo lo scandalo Watergate, per evitare l'ascesa politica di lobby a dispetto della legittimit\u00e0 democratica, \u00e8 stata decisa esclusivamente per via giudiziaria. La Corte Suprema degli Stati Uniti prende difatti in esame solo quei casi che mettono in discussione la legittimit\u00e0 costituzionale delle leggi e, nel caso dei contributi finanziari alle campagne elettorali, il pretesto che ha portato questa causa fino alla massima corte \u00e8 dovuta all'equiparazione di questi stessi contributi finanziari al \"diritto ad esprimere la propria opinione\" che, come tali, garantisce loro la tutela del Primo Emendamento sulla libert\u00e1 di espressione.\nI giudici hanno sostenuto, suscitando le ire della sinistra liberal, che non c'\u00e8 alcuna correlazione diretta tra questi contributi finanziari a un candidato e il potenziale pericolo di corruzione o di implicita subordinazione di questi stessi politici ai loro benefattori a dispetto della possibilit\u00e0 di essere eletti grazie ai milioni donati loro da un cittadino ricco.\nLibert\u00e0 d'assemblea e di associazione.\nI cittadini possono liberamente associarsi, tranne nei casi in cui tali associazioni siano considerate contrarie alla legge.\nLibert\u00e0 di movimento.\nLa libert\u00e0 di movimento \u00e8 garantita, tranne nei casi di sicurezza pubblica. Esistono limitazioni all'espatrio verso alcuni paesi che non hanno rapporti diplomatici con gli Stati Uniti, come Iran e Cuba, per cui servono permessi speciali. Con la fine dell'embargo contro Cuba, sono stati ricominciati i voli aerei diretti verso l'isola caraibica dal 2015.\nLibert\u00e0 di religione.\nEssendo stati un luogo di rifugio per perseguitati per motivi religiosi, negli USA la libert\u00e0 religiosa \u00e8 garantita. Talvolta i non credenti hanno per\u00f2 lamentato discriminazioni, come sulla preghiera pubblica nelle scuole e il giuramento sulla Bibbia. Dopo l'11 settembre 2001, le comunit\u00e0 musulmane hanno subito talvolta discriminazioni e sorveglianza, anche illegale, nei luoghi di culto.\nDiritti delle donne.\nAcquisizione dei diritti femminili.\nCome anche in altri contesti mondiali, per quanto riguarda la condizione della donna l'estensione dei suoi diritti \u00e8 il frutto di un lungo processo storico, ed \u00e8 legato allo sviluppo di alcuni movimenti per l'avanzamento dei diritti.\nDalla met\u00e0 dell'Ottocento, una legge federale riconosce alle donne sposate il diritto di mantenere la propriet\u00e0 a proprio nome; si posero cos\u00ec anche le basi per un'effettiva parit\u00e0 della donna nel rapporto matrimoniale. Nacquero in seguito gruppi per la salvaguardia dei diritti delle donne; ricordiamo in particolare il National Women Suffrage Association, che mirava al riconoscimento del diritto di voto, che arriver\u00e0 nel 1920 (alle donne afroamericane sar\u00e0 per\u00f2 impedito \"de facto\" di votare in vari stati del sud fino al 1965). L'avanzamento dei diritti delle donne avviene lentamente ma, nel 1963 l'Equal Pay Act riconosce il diritto delle donne all'uguaglianza del trattamento economico rispetto all'uomo per uguali prestazioni economiche e il Civil Rights Act del 1964 contiene specifiche norme antidiscriminatorie delle donne sul luogo di lavoro. L'aborto \u00e8 stato legalizzato dalla Corte suprema nel 1973.\nSituazione attuale.\nOgni giorno negli Stati Uniti sussistono vari ostacoli al raggiungimento della parit\u00e0 di genere o anche solo del livello di sviluppo umano in merito di altri paesi OECD o UE. A fronte di un impegno legiferativo statale, permangono situazioni di enorme arretratezza nelle zone rurali interne e in generale al di fuori delle grandi citt\u00e0.\nPer quanto riguarda l'occupazione femminile negli U.S.A., questa \u00e8 allo stesso livello degli anni '90, mentre nello stesso periodo cresceva nella maggior parte degli stati europei. Il basso livello occupazionale \u00e8 con tutta probabilit\u00e0 sintomo di una non riuscita integrazione delle donne nel mondo lavorativo americano le cui cause si possono riscontrare nell'ancor viva e radicata discriminazione razziale che colpisce soprattutto le donne afroamericane e nella carenza di benefit sociali efficienti: a titolo d'esempio, a differenza di quanto accade in praticamente tutti gli altri paesi industrializzati, alle madri lavoratrici statunitensi non viene riconosciuto alcun periodo di congedo per la maternit\u00e0 come diritto legiferato, anche se in alcuni casi (aziende con almeno 50 dipendenti ed almeno dodici mesi di lavoro) questo viene concesso per dodici settimane, ma senza alcuna retribuzione (anche in questo unici tra i paesi OECD) e con possibili variazioni a seconda dello stato di appartenenza.\nPer quanto riguarda il problema della partecipazione alla vita politica, le donne hanno cominciato solo nel recente passato a occupare cariche importanti (Condoleezza Rice \u00e8 la prima donna divenuta segretario di stato, nel 2005), anche se rimangono sottorappresentate nella gran parte delle posizioni elettive rispetto al loro peso demografico.\nL'aborto \u00e8 teoricamente possibile, ma risulta fortemente limitato almeno negli Stati conservatori. In Arkansas, ad esempio, dal luglio 2017, l'aborto dipende dal parere dell'uomo: anche uno stupratore occasionale pu\u00f2 decidere vita o morte del feto della sua vittima; nel Massachusetts una legge anti-aborto del 1845 \u00e8 stata abrogata soltanto nel 2018.\nNel complesso il livello di rispetto dei diritti umani delle donne e la loro possibilit\u00e0 di partecipare attivamente alla vita sociale, economica e politica del paese risultano limitati rispetto a quelli dei paesi UE, e paragonabile, per fasce deboli della popolazione femminile come immigrati, senzatetto, afroamericani, a quelli di paesi in via di sviluppo come l'India. La principale nota negativa, ad oggi, riguarda non tanto la situazione delle donne in generale, quanto quella delle donne che appartengono a tali gruppi sociali svantaggiati: le donne di queste etnie e classi sociali subiscono difatti spesso abusi come aggressioni o molestie sessuali nelle carceri ma anche all'interno di caserme e campus universitari.\nSterilizzazioni forzate.\nCome avvenuto in passato con i nativi americani, si stima che molte donne detenute sono state sterilizzate illegalmente, spesso con l'inganno o la mancata informazione sugli effetti permanenti dell'intervento. Sarebbero 150 nelle carceri californiane dal 2006 al 2010, e altre 100 potrebbero essere state sottoposte allo stesso trattamento negli anni novanta, secondo il Center for Investigative Reporting (Cir), associazione no-profit di giornalismo investigativo. Queste sterilizzazioni hanno preso di mira anche gli uomini, spesso se con problemi mentali o di salute dovuti a malatte genetiche. Secondo l'attivista afroamericana Angela Davis, sia nativi americani che donne afro-americane furono sterilizzati contro la loro volont\u00e0 in molti stati per tutto il XX secolo, spesso a loro insaputa mentre erano in ospedale per altri motivi (ad esempio, parto). Altri attivisti nativi americani, come il dr. Pinkerman, hanno concluso che circa 25.000 donne native americane furono forzatamente sterilizzate contro la loro volont\u00e0 (circa il 40 % dei nativi negli anni '70), anche se altri hanno sostenuto che questi numeri siano esagerati.\nCommissione dei Diritti Umani delle Nazioni Unite.\nGli USA, insieme a Israele, Palau e le Isole Marshall sono gli unici paesi che si sono opposti alla risoluzione 60/251 dell'Assemblea Generale delle Nazioni Unite per la creazione del Consiglio per i Diritti Umani delle Nazioni Unite che ha sostituito la Commissione delle Nazioni Unite sui Diritti Umani. Gli Stati Uniti hanno giustificato il voto contrario con il fatto che avrebbero voluto un consiglio \"pi\u00f9 forte\", con una maggioranza di due terzi nelle elezioni per farne parte e l'espulsione automatica per gli stati che non rispettano i diritti umani. Diversi osservatori sottolineano come la presenza di paesi come l'Arabia Saudita, la Repubblica Popolare Cinese, Cuba e la Russia renda poco credibile l'operato della Commissione.. Gli Stati Uniti hanno comunque dichiarato che avrebbero finanziato e collaborato con l'organismo.. Per le stesse ragioni gli Stati Uniti non si sono candidati a far parte del consiglio per le elezioni del 2006 e del 2007.\nViolazioni commesse dal governo USA fuori dal territorio statunitense.\nI governi statunitensi, anche dal 1945 in poi, sono spesso accusati di violazione dei diritti umani, crimini di guerra, indebite ingerenze e crimini contro la pace fuori dal suolo americano, ad esempio per:\nGli Stati Uniti non hanno inoltre riconosciuto la giurisdizione della Corte penale internazionale dell'ONU, che giudica i crimini di guerra e i crimini contro l'umanit\u00e0 in maniera neutrale e ha sede all'Aia. "}
{"id": "1344332", "revid": "599013", "url": "https://it.wikipedia.org/wiki?curid=1344332", "title": "J\u00fcrgen Grabowski", "text": "Carriera.\nGrabowski ha trascorso tutta la carriera professionistica nell'Eintracht Francoforte realizzando 109 gol in 441 partite in Bundesliga, tra il 1965 e il 1980. Ha vinto la Coppa di Germania nel 1974 e nel 1975 e la Coppa UEFA nel 1980.\nNazionale.\nHa partecipato a tre Mondiali e un Europeo con la Nazionale della Germania Ovest.\nHa giocato 44 partite internazionali e ha segnato 5 gol per la Germania Ovest tra il 1966 e il 1974. Grabowski ha debuttato a livello internazionale contro l'Irlanda nel maggio del 1966, entrando cos\u00ec in rosa per la Coppa del Mondo in Inghilterra dello stesso anno. Tuttavia non ha giocato nessuna gara della Coppa del Mondo. Nella Coppa del Mondo in Messico nel 1970 Grabowski si \u00e8 seduto in panchina nelle prime quattro partite per poi giocare dall'inizio nella semifinale in cui la sua nazionale venne sconfitta dall'Italia. Era presente nel Campionato europeo di calcio 1972, che la Germania Ovest vinse. Anche questa volta, seduto in panchina, ha potuto fare solo un cameo in semifinale contro il Belgio. In occasione della Coppa del Mondo in casa 1974, Grabowski fu titolare, e gioc\u00f2 in attacco insieme a Gerd M\u00fcller e al suo compagno di club nell'Eintracht Francoforte, Bernd H\u00f6lzenbein. Grabowski segn\u00f2 un gol nella vittoria per 4-2 sulla Svezia. La vittoriosa finale sui sorprendenti Paesi Bassi dei vari Cruijff, Neeskens, van Hanegem, Suurbier e Krol, fu l'ultima gara con la maglia bianca teutonica di Grabowski."}
{"id": "1344333", "revid": "180559", "url": "https://it.wikipedia.org/wiki?curid=1344333", "title": "Ade (regno)", "text": "Ade () identifica il regno delle anime greche e romane (chiamato anche Orco o Averno). In realt\u00e0, \u00e8 solo una trasposizione del nome del dio: si voleva identificare il regno col suo stesso re.\nIl regno dei morti greco/latino era un vero e proprio luogo fisico, al quale si poteva persino accedere in terra da alcuni luoghi impervi, difficilmente raggiungibili o comunque segreti e inaccessibili ai mortali.\nPer quanto riguarda la geografia e la topografia degli Inferi, Omero (nell\"'Odissea\") non gli d\u00e0 un carattere di vero e proprio \"regno\" esteso, ma lo descrive solamente come una sfera fisica oscura e misteriosa, perlopi\u00f9 preclusa ai viventi, dove soggiornano in eterno le ombre (e non le anime) degli uomini senza apparente distinzione tra ombre buone e ombre malvagie, e senza nemmeno un'assegnazione di pena o di premio in base ai meriti terreni.\nNella tradizione greca, uno degli ingressi all'Ade si trovava nel paese dei Cimmeri, che si trovava al confine crepuscolare dell'Oceano, e proprio in questa regione remota Odisseo dovette recarsi per discendere all'Ade e incontrare l'ombra dell'indovino Tiresia; nella tradizione romana, invece, uno degli ingressi infernali si trovava vicino al lago dell'Averno (che poi divenne il nome del regno infernale stesso), dal quale Enea discese insieme alla Sibilla cumana.\nPer accedervi bisognava superare prima Cerbero, poi attraversare l'Acheronte versando un obolo al terribile Caronte e raggiungere i tre giudici Minosse, Eaco e Radamanto i quali emettevano il loro verdetto. Nell'Ade vi erano cinque fiumi: Stige, Cocito, Acheronte, Flegetonte e Lete, l'acqua di quest'ultimo aveva la caratteristica di far perdere la memoria a chi la beveva. Narra Platone, ne \"La Repubblica\", che le anime dei morti, ormai purificate dai peccati, vengono trasportate da vortici di fuoco e poggiate al suolo. Qui scelgono la loro prossima vita, e successivamente bevono l'acqua del fiume Lete. Si dice che Ulisse, avendo molto patito nella vita precedente per l'onere di essere re, scelse una vita semplice, agricola, che non avrebbe mai procurato fastidi. Agamennone, stanco per la diffidenza umana, decise di vivere tramutato in aquila.\nL'Ade, che accoglie le anime di tutti i defunti tranne i morti rimasti insepolti, alle volte viene confuso con una sua sezione, Tartaro, il luogo in cui si trovano sia i Titani e i Giganti, che invano tentarono di sconfiggere gli dei Olimpi, sia quei mortali puniti per i loro gravi misfatti come Tantalo, Sisifo, le Danaidi; e questo pi\u00f9 che altro sulla base dell'iconografia cristiana relativa all'Inferno. Le anime di coloro che in vita non furono n\u00e9 malvagie n\u00e9 straordinariamente virtuose si aggirano invece sul Prato degli Asfodeli, un luogo bello ma debolmente illuminato: le anime pi\u00f9 nobili, infine, accedono nei luminosissimi Campi Elisi, o secondo alcuni autori, alle Isole Fortunate, dette anche Isole dei Beati. Virgilio aggiunge i Campi del Pianto, riservati ai morti suicidi e a coloro che in vita furono travolti dalla passione, e una sezione che accoglie tutti i caduti in guerra d'animo non malvagio e onorevolmente sepolti.\nI morti senza tomba, invece - tale fu la sorte di Icaro, Tarquito, Palinuro, Mimante, Oronte, Ennomo, Licaone, Asteropeo, forse anche Ippoloco, il figlio di Antimaco - vagano senza sosta al di fuori del regno, secondo alcuni autori per sempre, secondo altri per cento anni, sempre che qualcuno sulla terra non provveda a onorare i loro resti; qualora ci\u00f2 succeda, essi possono finalmente varcare la soglia dell'Ade (fu quanto accadde a Polidoro, figlio di Priamo ed Ecuba, il cui corpo in un primo tempo era stato seppellito solo parzialmente) ed essere anche loro in grado, come tutti gli altri defunti, di scrutare ci\u00f2 che succede tra i vivi, e gli eventi futuri (secondo Omero, invece, nessuno spirito ha questo potere, tranne l'indovino Tiresia)."}
{"id": "1344335", "revid": "2108263", "url": "https://it.wikipedia.org/wiki?curid=1344335", "title": "Giovanni III di Kleve", "text": "Biografia.\nGiovanni III divenne reggente dei ducati Uniti di J\u00fclich-Kleve-Berg nel 1521, e signore di Ravensberg nel 1528.\nGiovanni rappresentava un atteggiamento di compensazione, che adoper\u00f2 per un \"\", una via di mezzo tra le due confessioni durante la riforma protestante. Nonostante quello che gli altri possono aver pensato, non tutte le casate principesche tedesche erano protestanti luterane. In realt\u00e0 la vera influenza alla corte di Cleves era Erasmo da Rotterdam. Molti dei suoi uomini erano amici e seguaci di questo ben educato studioso e teologo olandese. Quando il duca Giovanni decise di scrivere un elenco di regolamenti ecclesiastici, Erasmo fu la prima persona da il duca and\u00f2 personalmente per la consultazione e approvazione.\nIl duca Giovanni aveva un istinto di equilibrio come fu dimostrato quando diede in moglie la figlia maggiore Sibilla a Giovanni Federico I di Sassonia. Giovanni Federico avrebbe in seguito guidato la lega di Smalcalda. In molti modi la corte di Giovanni di Cleves era l'ideale per allevare una regina. Fu fondamentalmente liberale, seriamente equilibrato, teologicamente inclinato, profondamente erasmiano; come la corte di Caterina d'Aragona era stata un tempo. Fu in questa corte che sua figlia Anna sarebbe cresciuta. Anna avrebbe sposato re Enrico VIII d'Inghilterra come sua quarta moglie.\nMatrimonio e discendenza.\nNel 1509, spos\u00f2 Maria di J\u00fclich-Berg, figlia del duca Guglielmo di J\u00fclich-Berg e Sibilla di Brandeburgo, che divent\u00f2 erede delle terre di suo padre J\u00fclich, Berg e Ravensberg. Ebbero i seguenti figli:"}
{"id": "1344336", "revid": "339392", "url": "https://it.wikipedia.org/wiki?curid=1344336", "title": "Willys Jeep", "text": ""}
{"id": "1344340", "revid": "122004570", "url": "https://it.wikipedia.org/wiki?curid=1344340", "title": "Mediatore chimico", "text": "I mediatori chimici sono delle molecole (neurotrasmettitori, ormoni, mediatori dell'infiammazione, ecc.) contenute in vescicole sinaptiche e rilasciate in seguito a un opportuno stimolo. Queste molecole producono degli effetti fisiologici a carico di tutto l'organismo. I mediatori chimici possono anche essere bersaglio di alcuni farmaci, i quali interferiscono con la loro azione in modo da modificarne, bloccarne od incrementarne l'effetto fisiologico. I mediatori chimici rilasciati dalle cellule sono suddivisibili in due categorie principali.\nGli ioni calcio hanno un ruolo chiave in entrambi i casi poich\u00e9 un aumento di calcio intracellulare, oltre a determinare l'esocitosi, \u00e8 anche il principale attivatore degli enzimi deputati alla sintesi dei mediatori diffusibili (NO, prostanoidi, ecc.)\nIn aggiunta ai mediatori rilasciati dalle cellule, altri vengono prodotti per degradazione di precursori plasmatici: due importanti esempi sono rappresentati dalle chinine e dall'angiotensina, che sono peptidi prodotti dal taglio, mediato da proteasi, di proteine circolanti."}
{"id": "1344341", "revid": "767487", "url": "https://it.wikipedia.org/wiki?curid=1344341", "title": "Hannes L\u00f6hr", "text": "Carriera.\nCalciatore.\nClub.\nNella sua carriera ha vestito una sola maglia di club, quella del Colonia, del quale \u00e8 tuttora il secondo marcatore \"all-time\" con 235 reti complessive, alle spalle del solo Hans Sch\u00e4fer. Coi \"caproni\" si \u00e8 aggiudicato un campionato tedesco nel 1977-1978 e un titolo di capocannoniere della Bundesliga nel 1967-1968\nNazionale.\nHa esordito in nazionale nel 1967. Ha partecipato al mondiale 1970 in Messico, scendendo in campo in tutti i 6 incontri (quattro da titolare e due da subentrato) disputati dai tedeschi, che chiusero il torneo al terzo posto. Nella celebre semifinale contro l'Italia fu il primo tedesco a lasciare il campo , sostituito da Reinhard Libuda al 53\u00ba minuto.\n\u00c8 stato in rosa anche nel vittorioso campionato europeo del 1972, senza per\u00f2 mai scendere in campo nella fase finale in Belgio."}
{"id": "1344342", "revid": "729019", "url": "https://it.wikipedia.org/wiki?curid=1344342", "title": "Consorzio Cooperativo Agricolo Terra di San Marino", "text": "Il Consorzio Cooperativo Agricolo Terra di San Marino, ha sede a Citt\u00e0 di San Marino, \u00e8 un consorzio della Repubblica di San Marino, riunisce varie associazioni professionali e cooperative agricole di San Marino che sono:\nQuindi il consorzio ha il controllo indiretto dei 2.500 ettari (25\u00a0km\u00b2) coltivati in Repubblica e delle cooperative collegate."}
{"id": "1344348", "revid": "11068911", "url": "https://it.wikipedia.org/wiki?curid=1344348", "title": "Pietro Paolo Pelandi", "text": ""}
{"id": "1344349", "revid": "729019", "url": "https://it.wikipedia.org/wiki?curid=1344349", "title": "Isole di Brissago", "text": "Le Isole di Brissago sono due isole nella parte svizzera del Lago Maggiore, a circa 2,5\u00a0km da Brissago e 3,5\u00a0km da Ascona, a 193,5\u00a0m s.l.m., altezza che corrisponde al punto geografico pi\u00f9 basso della Svizzera.\nL'isola pi\u00f9 grande \u00e8 chiamata \"Isola di San Pancrazio\" o anche \"Isola Grande\" e ospita il Parco botanico del Ticino. L'altra isola, chiamata \"Isola di Sant'Apollinare\" (ha anche altri svariati nomi: \u00e8 chiamata \"Isolino\", \"Isola Piccola\" e \"Isola dei conigli\") \u00e8 ricoperta da vegetazione spontanea, mantenuta allo stato naturale.\nLe isole sono raggiunte dalla Navigazione Lago Maggiore con battelli in partenza principalmente da Porto Ronco, ma anche sulle linee principali con partenza da Locarno, Arona, Brissago e Ascona.\nStoria.\nSull'Isola Grande sono state rinvenuti resti di epoca romana. Le isole servirono da rifugio per i primi Cristiani all'epoca delle persecuzioni; nel XIII secolo si insediarono nelle isole delle monache dell'ordine degli Umiliati. Sull'Isolino vi sono ancora i ruderi di una chiesa la cui costruzione risale a quell'epoca. Dopo la soppressione dell'ordine degli Umiliati, voluta nel 1571 da Papa Pio V, le isole rimasero inabitate.\nDal 1885 al 1927, le isole furono propriet\u00e0 della baronessa Antoinette de Saint L\u00e9ger, nata a San Pietroburgo e moglie di un diplomatico irlandese, Richard Flemyng, barone di Saint Leger, il quale lasci\u00f2 definitivamente la moglie nel 1897. La baronessa vi costru\u00ec una villa e vi fece piantare alberi e piante provenienti da tutte le parti del mondo. Ella invit\u00f2 sull'isola personalit\u00e0 dell'arte, dello spettacolo e politiche. A seguito di difficolt\u00e0 economiche, nel 1927 dovette vendere le isole al commerciante amburghese Max Emden.\nQuest'ultimo fece abbattere la villa della baronessa e i resti di una chiesa e fece costruire un palazzo ampio e lussuoso di 30 locali, un giardino d'inverno (\"l'orangerie\"), il bagno romano (lungo 33 metri) e la darsena, tuttora esistenti. Alla sua morte, avvenuta nel 1940, il figlio Hans Erich, emigrato in Cile, eredit\u00f2 la propriet\u00e0, ma nel 1949 la vendette allo Stato del Canton Ticino, il quale rese accessibile al pubblico le isole ed il parco botanico.\nDal 2007 sull'Isolino l'Istituto delle Scuole speciali del Sopraceneri ha restaurato una casa esistente, con 14 posti letto, la quale viene gestita in proprio quale sede per attivit\u00e0 scolastiche, gite e soggiorni di studio. Nel 2019 Il Dipartimento del territorio del Cantone Ticino ha siglato l\u2019atto notarile che decreta il passaggio di propriet\u00e0 delle Isole di Brissago al Cantone Ticino. Il rogito, sottoscritto dal Consigliere di Stato Claudio Zali, e dai rappresentanti dei Comuni di Ascona, Brissago e Ronco Sopra Ascona, di Pro Natura e Heimatschutz Svizzera ufficializza la cessione di tutte le quote di compropriet\u00e0 delle Isole di Brissago al Cantone.\nIl parco botanico.\nNel parco (2,5 ettari), che conta annualmente oltre 90\u00a0000 visitatori, si possono ammirare circa 1.700 specie di piante provenienti dal Mediterraneo, dall'Asia subtropicale, dal Sudafrica, dalle Americhe e dall'Oceania.\nGrazie alla sua particolare posizione, il parco gode di un clima particolarmente mite, che consente la crescita e la sopravvivenza all'aperto di piante subtropicali che normalmente non resisterebbero alle temperature invernali della regione. Il clima particolarmente mite era gi\u00e0 conosciuto e apprezzato nel passato come traspare dalla descrizione del frate milanese Paolo Morigia:"}
{"id": "1344350", "revid": "110157", "url": "https://it.wikipedia.org/wiki?curid=1344350", "title": "Njego\u0161evo", "text": "Njego\u0161evo (Serbo: \u040a\u0435\u0433\u043e\u0448\u0435\u0432\u043e) \u00e8 un villaggio della Serbia situato nella municipalit\u00e0 di Ba\u010dka Topola, nel distretto della Ba\u010dka Settentrionale, nella provincia autonoma di Voivodina. La popolazione totale \u00e8 di 632 abitanti (\"censimento del 2002\"), e la maggioranza di essa \u00e8 di etnia serba."}
{"id": "1344351", "revid": "584834", "url": "https://it.wikipedia.org/wiki?curid=1344351", "title": "Splendid", "text": ""}
{"id": "1344352", "revid": "767487", "url": "https://it.wikipedia.org/wiki?curid=1344352", "title": "Reinhard Libuda", "text": "Carriera.\nClub.\nHa militato undici stagioni nello , anche se ha spezzato tale esperienza in tre tronconi, viste le sue permanenze al tra il 1965 ed il 1968 e poi ai francesi dello Strasburgo nel 1972.\nHa vinto la Coppa delle Coppe 1965-1966, segnando la rete che consent\u00ec al di sconfiggere in finale il Liverpool.\nNazionale.\nHa vestito per 26 volte la maglia della nazionale tedesca con il ruolo di attaccante tra il 1963 e il 1971, e ha giocato la semifinale Italia-Germania 4-3 nel Campionato mondiale di calcio 1970 in Messico; dove poi i tedeschi otterranno la medaglia di bronzo.\nMorte.\nLibuda muore nel 1996 a causa di un ictus; viene sepolto nel cimitero orientale di Gelsenkirchen."}
{"id": "1344365", "revid": "104458", "url": "https://it.wikipedia.org/wiki?curid=1344365", "title": "Chiostro di Sant'Andrea delle Dame", "text": ""}
{"id": "1344392", "revid": "1772671", "url": "https://it.wikipedia.org/wiki?curid=1344392", "title": "Hemachatus haemachatus", "text": "Lo sputatore del Sudafrica (Hemachatus haemachatus) \u00e8 un serpente velenoso diffuso nella parte orientale del Sudafrica, e possiede la particolarit\u00e0 di poter sputare il veleno. Non \u00e8 un vero cobra, in quanto esso non appartiene al genere \"Naja\", ma appartiene invece al genere monotipico \"Hemachatus\". Tuttavia, \u00e8 strettamente imparentato con i Cobra ed \u00e8 annoverato (erroneamente) fra i Cobra sputatori.\nDescrizione.\nQuesto serpente \u00e8 un animale piuttosto robusto, di taglia media: la sua lunghezza di solito si aggira sul metro, ma alcuni esemplari possono raggiungere il metro e mezzo. La testa \u00e8 corta e relativamente appuntita, simile a quella della vipera della morte (\"Acanthophis antarcticus\"), ma non cos\u00ec distinta dal collo e con occhi grandi e neri. Tra le particolarit\u00e0 di questo serpente vi sono le scaglie notevolmente carenate lungo il dorso, disposte in file di 17-19. Questo fatto, insieme alla colorazione dorsale grigiastra, d\u00e0 all'animale un aspetto \"sporco\". Il ventre dello sputatore, invece, \u00e8 completamente diverso, nero lucente e dalle squame larghe. Alcuni esemplari, invece, tendono al marroncino o sono maculati. La lunghezza media \u00e8 di 90\u2013110\u00a0cm.\nComportamento.\nDue getti di veleno negli occhi.\nCome molti elapidi specializzati del genere \"Naja\", comunemente noti come \"cobra sputatori\", anche questa specie \u00e8 in grado di sputare il veleno a notevole distanza. In ogni caso, sembra che gli sputatori agiscano in questo modo solo se minacciati, e non si servano dell'inusuale tecnica per cacciare. Se spaventato, lo sputatore del Sudafrica emette un forte sibilo, allarga il collare e alza da terra un terzo del suo corpo. Se in estremo pericolo, sputa il veleno fino a una distanza di circa tre metri. Il veleno \u00e8 emesso in due getti distinti, direttamente dalle due ghiandole velenifere poste sopra le zanne; lo sputatore mira sempre agli occhi della vittima.\nCecit\u00e0 temporanea o irreversibile.\nIl veleno dello sputatore pu\u00f2 procurare seri danni alla cornea. Molti casi di avvelenamento in Africa hanno portato alla cecit\u00e0 permanente perch\u00e9 malcurati. Se si prestano le dovute attenzioni, la cecit\u00e0 procurata dal veleno dello sputatore \u00e8 solo temporanea, e svanisce entro qualche giorno. In alcuni casi, per\u00f2, i danni procurati alla cornea possono risultare irreversibili.\nUn cobra ovoviviparo.\nLo sputatore \u00e8 unico tra tutti gli elapidi africani ad essere ovoviviparo. Al contrario delle varie specie di cobra veri e propri (gen. \"Naja\") che sono ovipari, tra gennaio e marzo la femmina dello sputatore partorisce piccoli vivi, relativamente piccoli (una spanna in lunghezza) e numerosi (tra venti e trenta piccoli).\nLa \"finta morte\".\nLo sputatore \u00e8 un animale notturno, ma occasionalmente pu\u00f2 essere osservato mentre si crogiola al sole. Di solito, per\u00f2, gli sputatori dormono durante il giorno. Una curiosa abilit\u00e0 di questa specie \u00e8 fingersi morti, in un modo molto simile agli americani \"Heterodon\". Se non ha possibilit\u00e0 di fuga, infatti, questo serpente si rigira sul dorso, lascia pendere la lingua fuori dalle fauci e si immobilizza. Quando il supposto predatore si allontana, lo sputatore si rigira e riprende la sua normale attivit\u00e0. Le sue prede abituali sono rospi e anfibi in genere, che vengono attaccati tramite un morso. Tale tattica biologica si chiama in termini scientifici \"tanatomimesi\", ossia \"simulazione della morte\", detta anche, in latino, \"imitatio mortis\". \u00c8 notevole che questi rettili possano adottare tale comportamento per esempio molto diffuso tra alcuni mammiferi, come lupi quando vengono purtroppo cacciati ancora oggi da elicotteri in Siberia, o tra gli opossum quando vengano cacciati dai lupi stessi... . Anche gli esseri umani hanno finito per imitare la \"Finta Morte\" fin dai tempi pi\u00f9 antichi durante episodi di violenza bellica, per poi aggredire i nemici di sorpresa ed uccidersi tra guerrieri, essendosi finti morti."}
{"id": "1344395", "revid": "1904508", "url": "https://it.wikipedia.org/wiki?curid=1344395", "title": "Ducato di Kleve", "text": "Il ducato di Cleves (in tedesco: \"Herzogtum Kleve\"; in francese: \"Duch\u00e9 de Cl\u00e8ves\"; in nederlandese: \"Hertogdom Kleef\") fu uno stato del Sacro Romano Impero, diviso tra l'attuale Germania (parte della Renania Settentrionale-Vestfalia) e i Paesi Bassi (parti del Limburgo, del Brabante Settentrionale e della Gheldria). Il suo territorio comprendeva entrambe le rive del Reno, attorno alla capitale, Kleve, comprendente gli attuali distretti di Kleve, Wesel e della citt\u00e0 di Duisburg.\nLa lingua del territorio, oggi parlata dagli anziani, \u00e8 il \"Kleverlands\", un dialetto del basso francone.\nStoria.\nLa contea di Kleve (\"Grafschaft Kleve\") viene menzionata per la prima volta nell'XI sec. Nel 1417, la contea venne elevata a ducato. La sua storia \u00e8 strettamente legata a quella dei paesi vicini: i ducati di J\u00fclich, Berg e Gheldria e la Contea di Mark. Nel 1368, Kleve e Mark vennero unite. Nel 1521 J\u00fclich, Berg, Kleve e Mark formarono il ducato unitario di J\u00fclich-Kleve-Berg. Anna di Kleve (1515-1557), regina consorte d'Inghilterra nel 1540 e moglie di Enrico VIII, era figlia di Giovanni III di Kleve.\nQuando l'ultimo duca di Kleve mor\u00ec senza eredi, nel 1609, si origin\u00f2 la guerra di successione di J\u00fclich. Il ducato venne quindi diviso tra il Palatinato-Neuburg (J\u00fclich e Berg) ed il Margraviato di Brandeburgo (Kleve e Mark), con il Trattato di Xanten (1614). Ad ogni modo, gran parte del Ducato di Kleve venne occupata dalle Province Unite sino al 1672. Parte del Regno di Prussia dopo il 1701, Kleve venne occupata dalla Francia durante la Guerra dei sette anni (1757-1762).\nNel 1795 la parte ad ovest del Ducato di Kleve venne occupata dal direttorio francese e divenne parte del dipartimento francese di Roer. Le parti restanti del ducato vennero occupate tra il 1803 ed il 1805, divenendo parte del dipartimento di Yssel-Sup\u00e9rieur e quindi stato vassallo del Granducato di Berg (dopo il 1811, parte del dipartimento di Lippe). Nel 1815, alla sconfitta di Napoleone, il ducato divenne parte della provincia prussiana di J\u00fclich-Kleve-Berg (dopo il 1822, la provincia prussiana del Reno), eccetto le citt\u00e0 di Gennep, Zevenaar e Huissen che divennero parte del Regno dei Paesi Bassi.\nSovrani di Kleve.\nAll'inizio dell'Alto Medioevo, sul Basso Reno tra la Mosa e il Reno, gli \"Annales Rodenses\", ricordano, senza precisare l'anno, che, nelle Fiandre (\"in Flandriensi provintia\") l'Imperatore del Sacro Romano Impero (\"obsequio Romani imperatoris\") affid\u00f2 a due nobili fratelli (\"duo nobiles germani fratres\"): a Gerardo la signoria di Wassenberg e a Ruggero, la signoria di Cleves (\"locavit Gerardum aput Wasenberch et Rutgerum aput Clive\"). \"Ruggero o R\u00fctger Flamens\" viene considerato il progenitore dei Conti di Kleve.\nEspressioni celebri.\nDivenne celebre il brocardo \u00ab\"Dux Cliviae imperator est in ducatu suo\"\u00bb, o \u00ab\"Dux Cliviae papa est in ducatu suo\"\u00bb (\u00ab\"Il duca di Kleve \u00e8 imperatore nel suo ducato\"\u00bb, o \u00ab\"Il duca di Kleve \u00e8 papa nel suo ducato\"\u00bb) per indicare che, una volta diminuita l'autorit\u00e0 imperiale, anche un duca di un ducato non molto importante, di fatto era pienamente sovrano.\nLa principessa di Cl\u00e8ves.\nLa principessa di Cl\u00e8ves \u00e8 un romanzo di Madame de La Fayette"}
{"id": "1344399", "revid": "110157", "url": "https://it.wikipedia.org/wiki?curid=1344399", "title": "Novo Orahovo", "text": "Novo Orahovo \u00e8 un villaggio della Serbia situato nella municipalit\u00e0 di Ba\u010dka Topola, nel distretto della Ba\u010dka Settentrionale, nella provincia autonoma di Voivodina. La popolazione totale \u00e8 di 2029 abitanti (\"censimento del 2002\"), e la maggioranza di essa \u00e8 di etnia ungherese."}
{"id": "1344401", "revid": "767487", "url": "https://it.wikipedia.org/wiki?curid=1344401", "title": "100th Window", "text": "100th Window \u00e8 il quarto album in studio del gruppo musicale britannico Massive Attack, pubblicato il 10 febbraio 2003 dalla Virgin Records."}
{"id": "1344402", "revid": "36426", "url": "https://it.wikipedia.org/wiki?curid=1344402", "title": "Neogotici", "text": ""}
{"id": "1344403", "revid": "78273", "url": "https://it.wikipedia.org/wiki?curid=1344403", "title": "Federico III di Bar", "text": ""}
{"id": "1344411", "revid": "154893", "url": "https://it.wikipedia.org/wiki?curid=1344411", "title": "Enrico de' Conti Novelli da Bertinoro", "text": ""}
{"id": "1344414", "revid": "200568", "url": "https://it.wikipedia.org/wiki?curid=1344414", "title": "Tomislavci", "text": "Tomislavci (Serbo: \u0422\u043e\u043c\u0438\u0441\u043b\u0430\u0432\u0446\u0438) o anche conosciuto con il nome di Ore\u0161kovi\u0107 (Serbo: \u041e\u0440\u0435\u0448\u043a\u043e\u0432\u0438\u045b) \u00e8 un villaggio della Serbia situato nella municipalit\u00e0 di Ba\u010dka Topola, nel distretto della Ba\u010dka Settentrionale, nella provincia autonoma di Voivodina. La popolazione totale \u00e8 di 696 abitanti (\"censimento del 2002\"), e la maggioranza di essa \u00e8 di etnia serba."}
{"id": "1344423", "revid": "1543377", "url": "https://it.wikipedia.org/wiki?curid=1344423", "title": "Ultimo antenato comune", "text": "In genetica, lantenato comune pi\u00f9 recente (in inglese \"Most Recent Common Ancestor\" o MRCA ) di un certo insieme di organismi \u00e8 il progenitore da cui tutti gli organismi del gruppo sono discendenti diretti. Il termine viene spesso applicato alla genealogia umana.\nL'acronimo MRCA viene solitamente usato per descrivere un antenato comune di individui all'interno di una specie; pu\u00f2 anche essere usato per descrivere un antenato comune tra le specie. Per evitare confusione, l'antenato comune tra le specie viene talvolta denominato ultimo antenato comune (LCA) o l'equivalente coancestor, termine che viene impiegato al posto di MRCA quando si parla di coalescenza tra le specie.\nL'MRCA pu\u00f2 anche identificare un antenato comune tra un insieme di organismi attraverso percorsi specifici del gene, come ad esempio nelle indagini sull'Eva mitocondriale.\nUltimo antenato comune del genere umano.\nIl pi\u00f9 famoso LCA \u00e8 il cosiddetto \"collegamento mancante\", forma transizionale dell'antenato comune pi\u00f9 recente del genere \"Pan\" e \"Homo\", ovvero gli scimpanz\u00e9 e gli esseri umani, indicato spesso come CHLCA.\nLungo la linea degli ominidi si sono avute molte ramificazioni, che hanno condotto, per esempio, all'Australopithecus africanus, Homo erectus e Homo neanderthalensis. Sebbene ogni specie abbia un suo ultimo antenato comune, il dibattito scientifico \u00e8 attualmente maggiormente indirizzato verso la ramificazione dell'uomo moderno da \"Homo sapiens\" arcaico (adesso estinto).\nI fautori dell'ipotesi multiregionale posizionerebbero l'ultimo antenato comune dell'umanit\u00e0 ad un tempo risalente a due milioni di anni fa, pensando ad una forma precoce dell'Homo erectus. Al giorno d'oggi, tuttavia, si considera che l'ultimo antenato comune sia nato pi\u00f9 recentemente, probabilmente in Africa, tra i 100.000 ed i 40.000 anni fa. La sua discendenza poi si \u00e8 diffusa sulla Terra da l\u00ec, prendendo il posto di tutti gli altri tipi di ominidi.\nLCA di due specie.\nPi\u00f9 antico \u00e8 l\"'Ultimo antenato comune\" di due specie, pi\u00f9 lontanamente imparentate queste potrebbero essere. \nL'LCA di un elefante e di un lombrico, per esempio, \u00e8 vissuto 2 miliardi di anni fa. L'LCA di due specie pi\u00f9 simili, l'elefante e il tirannosauro, \u00e8 vissuto 300 milioni di anni fa. L'LCA di un elefante e di un mammuth lanoso, due specie strettamente imparentate, visse solo sette milioni di anni fa."}
{"id": "1344473", "revid": "71433", "url": "https://it.wikipedia.org/wiki?curid=1344473", "title": "The Bourne Ultimatum", "text": ""}
{"id": "1344476", "revid": "146644", "url": "https://it.wikipedia.org/wiki?curid=1344476", "title": "Diritti umani Stati Uniti", "text": ""}
{"id": "1344486", "revid": "729019", "url": "https://it.wikipedia.org/wiki?curid=1344486", "title": "Italia (metropolitana di Catania)", "text": "Italia \u00e8 una stazione della Metropolitana di Catania.\nDi tipologia sotterranea, la stazione \u00e8 stata inaugurata nel 1999, facente parte della prima tratta funzionale dell'infrastruttura cittadina gestita da FCE.\nUbicazione.\nUbicata nel tratto pi\u00f9 a sud del corso delle Province possiede sei uscite, due rampe di scale su V.le Vittorio Veneto, due ascensori e una rampa di scale su c.so delle Province e una rampa di scale su via Oliveto Scammacca incrocio via Firenze permettendo di raggiungere in poche centinaia di metri molte importati strade affollate di uffici, studi, banche ed esercizi commerciali, tra le quali V.le Vitt.Veneto, C.so Italia, P.zza Jolanda, P.zza Bovio, via G.Leopardi, P.zza G.Verga, P.zza Trento.\nEssendo posta in una zona centrale della citt\u00e0, permette di raggiungere alcuni tra i pi\u00f9 importanti uffici e servizi ubicati nei pressi: Tribunale, Pretura, TAR, Provveditorato agli studi, Palazzo delle scienze sede dei Dipartimenti di Geologia ed Economia dell'Universit\u00e0 di Catania, Uffici ASP3, vari istituti scolastici di ogni ordine e grado.\nServizi.\nLa stazione dispone di:\nInterscambio.\nNei dintorni sono presenti varie fermate di autobus urbani, su v.le Vitt.Veneto, c.so Italia e v.le Libert\u00e0 con molte linee transitanti da e per il centro (ALIBUS-2/5-421-431N-431R-530-534-628N-628R-722-935)"}
{"id": "1344487", "revid": "1869172", "url": "https://it.wikipedia.org/wiki?curid=1344487", "title": "Celtic League 2003-2004", "text": "La Celtic League 2003-04 fu la 3\u00aa edizione della Celtic League, campionato transnazionale di rugby a 15 tra i club delle federazioni gallese, irlandese e scozzese.\nFu la prima edizione a essere composta esclusivamente da franchigie provinciali, le quattro irlandesi, le tre scozzesi e le cinque, di nuova formazione, dal Galles: i (Cardiff), i (Llanelli), gli (Swansea e Neath), i (Glamorgan) e i (Newport); fu, inoltre, la prima edizione a svolgersi a girone unico.\nLa classifica fu sostanzialmente dominata dalle franchigie gallesi, che si classificarono nei primi sei posti; a seguire le irlandesi (con l'eccezione dell', che si classific\u00f2 alla piazza d'onore) e in coda le tre scozzesi, agli ultimi tre posti della classifica.\nCampioni della Celtic League furono i , franchigia dell'area di Llanelli.\nI furono rilevati a fine stagione dalla Welsh Rugby Union e da questa posti in liquidazione per debiti, nonostante il buon piazzamento in classifica e la qualificazione alla Heineken Cup ottenuta sul campo: la Federazione decise che cinque franchigie in Galles costituivano un costo insostenibile.\nL'edizione successiva della Celtic League fu quindi ridotta a 11 squadre."}
{"id": "1344489", "revid": "287204", "url": "https://it.wikipedia.org/wiki?curid=1344489", "title": "Pa\u010dir", "text": "Pa\u010dir (Serbo: \u041f\u0430\u0447\u0438\u0440) \u00e8 un villaggio della Serbia situato nella municipalit\u00e0 di Ba\u010dka Topola, nel distretto della Ba\u010dka Settentrionale, nella provincia autonoma di Voivodina. La popolazione totale \u00e8 di 2.948 abitanti (\"censimento del 2002\"), e la maggioranza di essa \u00e8 di etnia ungherese."}
{"id": "1344490", "revid": "292162", "url": "https://it.wikipedia.org/wiki?curid=1344490", "title": "Palazzo Reale (Messina)", "text": "Il Palazzo Reale \u00e8 stato un palazzo della citt\u00e0 di Messina nel Piano di Terranova. Le strutture della grandiosa residenza costituivano l'estremit\u00e0 meridionale della \"Palazzata\" o \"Cortina\" o \"Teatro Marittimo\".\nProfilo e storia dell'architettura.\nReggia medievale.\nFortezza la cui costruzione era attribuita al mitico Orione.\nDall'XI al XIII secolo.\nI 17 reperti lapidei custoditi nel Museo regionale di Messina restano l'unica testimonianza materiale di una delle pi\u00f9 monumentali regge siciliane e forse tra le pi\u00f9 grandiose d'Italia. Resti sopravvissuti ad innumerevoli eventi sismici, vetust\u00e0 strutturali, alternanza di stili architettonici, rivolte popolari, svariati e frammentati riutilizzi. Documentati come fregio ornamentale di uno dei prospetti del palazzo sono le iscrizioni poste in opera nei primi decenni del XII secolo. Dal testo si evince che il sito ospit\u00f2 anteriormente un palazzo di Sultani, con riferimento ad una preesistente o riedificazione di reggia, gi\u00e0 dimora di emiri e governatori dell'Emirato di Sicilia.\nRicostruito dal Gran Conte Ruggero dopo la distruzione della fortificazione con torri operata in epoca araba.\nNel 1096 l'edificio ospita i Cavalieri Templari che gestivano un ospedale adiacente per il pellegrini in transito per la Terrasanta.\nSolo dopo la morte del Gran Conte, la regina madre, reggente Adelasia del Vasto, e l'erede al trono Ruggero II si trasferirono da Messina a Palermo, insediandosi inizialmente nella residenza di Palazzo della Favara, prima di trasferirsi nelle strutture del \"Palatium novum\" nel \"Castrum superius\" o \"Castelnuovo\", odierno Palazzo Reale. Dalla reggia nel porto falcato i sovrani siciliani amministravano il loro Reame nella seconda capitale dello Stato durante i frequenti soggiorni peloritani.\nIl commentatore Ibn Jubayr al servizio di Re Guglielmo II di Sicilia nel 1184 fornisce una descrizione sommaria del palazzo e del suo utilizzo.\nNel 1190 il cronista Ruggero di Hoveden al seguito di Riccardo Cuor di Leone, documenta il soggiorno nella reggia di Filippo di Francia, durante il viaggio effettuato dal sovrano per recarsi in Terra Santa onde combattere la terza crociata.\nTredicesimo Secolo.\nI segmenti in marmo bianco orientale con iscrizioni intarsiate in serpentino, erano fino al terremoto del 1908, in parte incastonati nelle absidi della basilica cattedrale metropolitana della Madonna della Lettera, in parte modulati nel prospetto della chiesa della Santissima Annunziata dei Catalani a \u00abCastellammare\u00bb, probabilmente rimossi per guasti successivi o in seguito ad un non meglio accertato accadimento, e infine riutilizzati, come prassi, altrove.\nAl regno di Federico II di Sicilia si fa risalire una lunga epigrafe marmorea la ricomposizione dei blocchi e la corretta traduzione del testo ci permette di stabilire che il palazzo accolse il Re Ruggero II di Sicilia, facendo altres\u00ec luce sulle origini della reggia. Alla stessa stregua delle regge palermitane, il palazzo era il fulcro della sapienza del Regno di Sicilia, alla corte peloritana di Re Federico II, lo Stupor Mundi, gravitavano artisti come Pier della Vigna, Cielo d'Alcamo, Guido delle Colonne.\nPer le parti rinvenute nel duomo, \u00e8 noto che una distruzione del sacro tempio avvenne nel 1254, provocata da un furioso incendio durante i funerali di Re Corrado I di Sicilia e che re Manfredi s'impegn\u00f2 a ripristinare l'edificio nel 1260. \nAssalti e tumulti sono documentati durante le rivolte dei Vespri siciliani contro gli Angioini, nell'estate del 1282.\nSecolo Quattordicesimo.\nCostruzione contraddistinta da quattro torri cantonali e due intermedie inserite nei prospetti settentrionale e meridionale, impianto rettangolare con maggior sviluppo sull'asse est - ovest.\nSecolo Sedicesimo.\nInterventi di Andrea Calamech\nL'opera di Andrea Calamech del 1589 presentava i quattro canti delimitati da quattro torri cantonali raccordate da quattro logge e quattro saloni grandi col giusto ripartimento di diversi appartamenti oltre le molte stanze di sopra e nel mezzo od a basso, ripartite ad usi diversi per i negozi i tutti i tribunali, per gli alloggiamenti dei cortigiani del vicer\u00e9. Vedesi finita la prospettiva verso il porto, riguardevole per la vaghezza e la ricchezza degli intagli delle logge, balconi e porte, tra le quali, singolare \u00e8 la porta di mezzo di marmi neri e bianchi e del finestrone marmoreo di somma vaghezza.\nTarghe che documentavano gli interventi e i patrocinatori:\nUlteriori rinnovamenti e ampliamenti sono effettuati dai vicer\u00e9 di Sicilia: Garc\u00eda \u00c1lvarez de Toledo y Osorio seguito da Fernando Francesco d'Avalos, marchese di Pescara, da Carlo d'Aragona Tagliavia, principe di Castelvetrano e duca di Terranova, da Alvaro Perez de Loscado, marchese di Briatico, Strategoto e Governatore di Messina, Emanuele Filiberto di Savoia.\nPrimitiva chiesa e \"Cappella della Madonna della Grazia\" ove si venera l'immagine della \"Madonna della Grazia\". La cappelletta \u00e8 mantenuta per uso esclusivo dei carcerati, demolita la chiesa \u00e8 eretto l'Oratorio di San Pietro Apostolo. Nella piazzetta occidentale, dalla quale si diparte la via Austria verso la cattedrale e il Palazzo Senatorio in direzione ovest, \u00e8 documentata l'ubicazione della statua di \"Don Giovanni D'Austria\".\nSecolo Diciottesimo.\nProgetto di Filippo Juvarra\nL'intera costruzione fu danneggiata dal terremoto della Calabria meridionale del 1783 e successivamente riadattato.\nNel 1806 re Ferdinando III di Sicilia destin\u00f2 il Palazzo del Gran Priorato Gerosolimitano dell'Ordine di Malta, a sede del Palazzo Reale, la chiesa di San Giovanni di Malta svolse la funzione di Cappella Palatina.\nEpoca contemporanea.\nLe parti superstiti furono completamente distrutte durante il terremoto di Messina del 1908, tutti i manufatti demoliti per la costruzione del Palazzo della Dogana del 1914.\nCappella Palatina di San Giovanni Evangelista.\nLa reggia includeva la rinascimentale Cappella Palatina dedicata a San Giovanni Evangelista. Nell'ambiente \u00e8 documentato il dipinto raffigurante \"San Giovanni Evangelista\", opera di Antonio Bova del XVII secolo.\nPiano del Palazzo Reale o Piano di Terranova.\nChiesa della Madonna della Consolazione.\nSul Piano del Palazzo Reale sorgeva la chiesa sotto il titolo della \u00abMadonna della Consolazione\u00bb. La sacra immagine della \"Madonna della Consolazione\" era stata importata direttamente dal monastero di Santa Caterina sul monte Sinai.\nMonastero di Santa Chiara.\nChiesa di Santa Chiara: primitiva \u00abCappella Palatina\u00bb. Luogo di culto direttamente collegato al Palazzo Reale attraverso una via coperta. Istituzione dell'Ordine francescano, annoverava tra le religiose molte componenti e abadesse appartenenti alla famiglia Aragona.\nChiesa di Santa Maria della Candelora.\nTempio noto come chiesa dell'Agonia, gi\u00e0 dei Santi Quaranta Soldati Martiri, in origine chiesa di Santa Maria di Goffredo."}
{"id": "1344491", "revid": "729019", "url": "https://it.wikipedia.org/wiki?curid=1344491", "title": "Galatea (metropolitana di Catania)", "text": "Galatea \u00e8 una stazione della metropolitana di Catania.\nDi tipologia sotterranea, \u00e8 stata inaugurata nel 1999, facente parte della prima tratta funzionale dell'infrastruttura cittadina gestita da FCE; la stazione non \u00e8 presenziata dal personale.\nUbicazione.\nUbicata nel tratto pi\u00f9 a sud del viale Jonio possiede sei uscite tutte su quest'ultima strada, quattro rampe di scale e due ascensori che permettono di raggiungere in poche centinaia di metri molte importati strade affollate di uffici, studi, banche ed esercizi commerciali, tra le quali Piazza Galatea, V.le Africa, C.so Italia, P.zza Europa, Via Umberto I, via Pasubio, P.le Asia.\nPermette di raggiungere molto facilmente il lungomare di Catania.\nStruttura.\nLa fermata \u00e8 differente dalle altre stazioni sotterranee perch\u00e9 realizzata a cielo aperto con l'utilizzo di un metodo che prevede lo scavo in trincea e la totale scopertura della fossa, seguita dalla costruzione del tunnel a sezione rettangolare e quindi dalla copertura con travi in cemento armato, questo sistema prende il nome di metodo Milano. In seguito all'attivazione della tratta Galatea - Giovanni XXIII - Stesicoro il 20 dicembre 2016 la stazione \u00e8 divenuta posto di biforcazione tra il doppio binario in galleria e il tronco a binario unico direzione porto, con deviatoio posto alla fine della banchina in direzione della fermata Giovanni XXIII.\nServizi.\nLa stazione dispone di:\nInterscambi.\nPossibilit\u00e0 di scambio con bus urbani AMT in viale Africa (421-S2) e corso Italia (421-530-534-935)\nNelle immediate vicinanze (500m) vi \u00e8 la fermata \"Europa\" del passante ferroviario di Catania con accessi su piazza Europa, costituendo un'importante nodo di scambio intermodale tra le due linee."}
{"id": "1344500", "revid": "76069", "url": "https://it.wikipedia.org/wiki?curid=1344500", "title": "Mazeyrat-Aurouze", "text": ""}
{"id": "1344516", "revid": "287204", "url": "https://it.wikipedia.org/wiki?curid=1344516", "title": "Locomotiva FS 744", "text": "La locomotiva gruppo 744 era una locomotiva a vapore con tender delle Ferrovie dello Stato costruita nel 1927, con rodiggio 1-4-0, a vapore surriscaldato e a semplice espansione, a 2 cilindri esterni.\nStoria.\nLe 50 locomotive del gruppo 744 vennero progettate essenzialmente per risolvere il problema del trasporto ortofrutticolo attraverso le linee della Sicilia e dell'itinerario verso il nord costituito dalla Ferrovia Tirrenica Meridionale ancora non elettrificata. Le linee ferrate della Sicilia presentavano infatti forti acclivit\u00e0 fino al grado di prestazione 27 e fino al 19 quelle della linea tirrenica. Ci\u00f2 imponeva l'uso della doppia trazione o del servizio di spinta con un forte aumento dei costi di trasporto.\nLa locomotiva fu costruita con il classico rodiggio 1-4-0 come quello delle, similari, 745 ma ebbe i cilindri motori maggiori di questa permettendo un migliore sfruttamento in potenza della caldaia.\nIl diametro delle ruote motrici non troppo piccolo ricalc\u00f2 quello di tante gi\u00e0 esistenti locomotive per treni viaggiatori permettendone un uso polivalente; ne risult\u00f2 una macchina in grado di raggiungere i 75/80\u00a0km/h con una potenza continuativa di oltre 1.200 hp alla velocit\u00e0 di 55 chilometri orari.\n25 locomotive del gruppo 744 furono costruite con la distribuzione a valvole Caprotti, le altre 25 con la classica distribuzione a cassetto cilindrico Walschaert. Nel 1956 la 744.024 del deposito locomotive di Salerno fu oggetto dell'esperimento di applicazione dell'eiettore Giesl, un particolare tipo di camino, ma l'esito delle prove nel complesso non ne dimostr\u00f2 l'utilit\u00e0 sufficiente a deciderne l'ulteriore estensione ad altre macchine. La locomotiva mantenne il camino modificato fino all'accantonamento.\nVennero assegnate ai depositi di Catania, Palermo e Salerno. Dopo l'elettrificazione della \"Tirrenica\" le locomotive di Salerno emigrarono a Cagliari e in Puglia\nLa loro carriera tutto sommato fu breve; incalzate dalle elettrificazioni, vennero suddivise in vari depositi anche del nord-est. Terminarono la loro carriera verso la met\u00e0 degli anni sessanta.\nCaratteristiche tecniche.\nLa locomotiva era fornita di una caldaia della lunghezza totale di 9.775\u00a0mm con una pressione massima di 14 bar che fornita vapore surriscaldato.\nEra una macchina a semplice espansione con cilindri esterni. La distribuzione era del tipo Walschaert con distributori cilindrici per un lotto di 25 locomotive e Caprotti per le altre 25 unit\u00e0.\nLa locomotiva era costituita da un carro su cui erano disposte le quattro ruote motrici del diametro (a cerchioni nuovi) di 1.630\u00a0mm e una sala anteriore che costituiva un carrello di tipo italiano con la prima ruota accoppiata.\nLa potenza continuativa sviluppata dalla locomotiva, a 55\u00a0km/orari era di quasi 1300 cavalli.\nLa velocit\u00e0 massima raggiunta era di 80 km/h\nLa locomotiva era dotata di apparecchiature e condotte per il riscaldamento a vapore delle carrozze.\nIl sistema frenante prevedeva, oltre al freno a mano di stazionamento, il freno moderabile e il freno continuo automatico ad aria compressa.\nIl tender, a carrelli, era del tipo unificato da 22 tonnellate d'acqua.\nDeposito locomotive di assegnazione.\nI primi depositi di assegnazione dopo i collaudi furono nel 1927-28,\nNegli anni successivi fecero la loro comparsa anche a Napoli, Cagliari, Taranto, Bari Mestre Padova."}
{"id": "1344520", "revid": "112952108", "url": "https://it.wikipedia.org/wiki?curid=1344520", "title": "Morti senza tomba", "text": "Morti senza tomba (\"Morts sans s\u00e9pulture\") \u00e8 un'opera teatrale del 1946 di Jean-Paul Sartre.\nTrama.\nFrancia, Seconda guerra mondiale. Cinque partigiani (una giovane donna e suo fratello minore, un ex studente, un greco e un loro compagno) vengono catturati e imprigionati in una soffitta. Uno ad uno sono condotti via, interrogati e torturati (fuori scena), e quindi riportati nella stanza.\nInaspettatamente, anche il capo del loro gruppo partigiano \u00e8 condotto in cella: \u00e8 stato fermato per un controllo, ma i carcerieri ignorano la sua vera identit\u00e0, ed \u00e8 quindi probabile che venga presto rilasciato.\nGli altri cinque prigionieri sono posti davanti alla tentazione di confessare la vera identit\u00e0 dell'uomo per ottenere la liberazione. Rifiutano per\u00f2 tutti di farlo, con l'eccezione del pi\u00f9 giovane, terrorizzato dalla prospettiva della tortura e della fucilazione. I compagni, per impedirgli di parlare, lo uccidono.\nUn altro prigioniero, consapevole di non riuscire a resistere sotto tortura, si suicida gettandosi dalla finestra durante l'interrogatorio.\nDopo il rilascio del loro capo, i tre superstiti hanno una possibilit\u00e0 di salvarsi, indicando come nascondiglio del loro capo un luogo dove quest'ultimo provveder\u00e0 a lasciare il cadavere di un loro compagno, insieme a varie prove e documenti per far credere ai nazisti che il morto sia il capo del gruppo partigiano.\nLa ragazza, che \u00e8 disgustata e sconvolta per la violenza subita e per la morte del fratello, rifiuta di effettuare la finta confessione, per evitare che i carnefici credano di averli piegati e sconfitti; i due compagni riescono infine a convincerla, e rivelano la finta ubicazione del loro capo. Ma i tre superstiti vengono ugualmente fucilati da un carceriere che rinnega la parola data.\nTematiche.\nIl dramma affronta alcune tematiche tipiche di Sartre, quali il rapporto con la morte, l'arbitrariet\u00e0 e l'assurdit\u00e0 del reale, la scelta e la libert\u00e0."}
{"id": "1344523", "revid": "131358", "url": "https://it.wikipedia.org/wiki?curid=1344523", "title": "Kayseri Erciyesspor", "text": ""}
{"id": "1344524", "revid": "2091899", "url": "https://it.wikipedia.org/wiki?curid=1344524", "title": "Hip hop canadese", "text": "La scena hip hop canadese si \u00e8 sviluppata in maniera decisamente pi\u00f9 lenta rispetto a quella del rock. Tuttavia il Canada conta artisti hip hop sin dalla prima ora, pur non avendo avuto la possibilit\u00e0 di essere conosciuti immediatamente dal grande pubblico.\nAd esclusione di Toronto, la pi\u00f9 popolosa citt\u00e0 canadese e la capitale dell'Ontario, oltre che una delle citt\u00e0 pi\u00f9 multiculturali del paese nordamericano, questo genere musicale ha avuto come molta della musica \"urban\" difficolt\u00e0 ad entrare nei palinsesti radiofonici prima del 2000, con il risultato che molti degli artisti non ebbero esposizione mediatica se non per i video messi in programmazione da MuchMusic.\nPrimi anni novanta: l'alba dell'hip hop canadese.\nDevon, Maestro Fresh Wes e Dream Warriors per un breve periodo a cavallo tra gli anni 1980 e gli anni 1990 ebbero una certa esposizione mediatica, cercando di esplodere definitivamente al grande pubblico. Il primo singolo di classifica per Maestro, \"Let Your Backbone Slide\", fu il primo singolo rap del Canada ad entrare tra i quaranta migliori singoli, ed al 2007 rimane il singolo rap pi\u00f9 venduto di tutti i tempi. Altri singoli degni di nota in questo periodo furono il brano di Maestro \"Drop the Needle\", Devon \"Mr. Metro\", Dream Warriors \"My Definition of a Boombastic Jazz Style\" e \"Wash Your Face in My Sink\", ed il brano di Kish \"I Rhyme the World in 80 Days\". Oltre a questo, i disc jockey K-Cut and Sir Scratch del gruppo hip hop Main Source, erano originari di Toronto e diedero una mano alla costruzione di uno dei classici dell'hip hop mondiale, \"Breaking Atoms\", a cui partecip\u00f2 anche il giovane Nas, all'inizio della sua carriera che si sarebbe rivelata sfolgorante.\nIl rap inoltre inizi\u00f2 ad emergere verso il vero e proprio \"mainstream\" musicale nei primi anni novanta. Frankie Fudge collabor\u00f2 con una parte rappata nel singolo di C\u00e9line Dion del 1990 dal titolo \"Unison\" ed apparve anche nel video tratto da questo brano. Il duo R&amp;B Love and Sas si esib\u00ec in un rap nel singolo del 1991 dal titolo \"I Don't Need Yo' Kiss\".\nMet\u00e0 anni novanta: le difficolt\u00e0.\nNel 1991, la Milestone Radio (emittente gestita dalla comunit\u00e0 nera di Toronto) chiese alla \"Canadian Radio-television and Telecommunications Commission\" (CRTC) la possibilit\u00e0 di iniziare le trasmissioni nell'area urbana di Toronto, ne nacque una controversia per il diniego da parte dell'autorit\u00e0 in favore di emittenti a preponderanza di country music, come gi\u00e0 alcune radio gi\u00e0 esistenti.\nLa decisione danneggi\u00f2 la scena hip hop canadese che vide sfumare la possibilit\u00e0 di un buon canale per farsi conoscere. I fan dell'hip hop e del R&amp;B della citt\u00e0 canadese contarono per\u00f2 sulla possibilit\u00e0 di ascoltare l'emittente di Buffalo WBLK, una stazione statunitense senza alcun vincolo di contenuti come invece succedeva per le emittenti di Toronto. Come risultato solo un rapper canadese, Michie Mee, riusc\u00ec ad entrare nella pop chart nazionale nel periodo tra il 1991 ed il 1998, e ci riusc\u00ec solamente grazie ad una collaborazione con una band di hard rock come i Raggadeath. Snow, che pubblic\u00f2 nel 1993 il singolo \"\"Informer\" con un certo successo, a volte viene erroneamente etichettato come rapper, tuttavia il suo stile \u00e8 pi\u00f9 accuratamente descritto da un genere quale la dancehall (stile di reggae) piuttosto che l'hip hop. Cos\u00ec come il gruppo di Tom Green, gli Organized Rhyme ebbero un certo successo su MuchMusic con \"Check the O.R.\"\", ma non ebbero la necessaria visibilit\u00e0 sui palinsesti radiofonici per entrare nelle classifiche della rivista \"RPM\".\nVa inoltre notato che diversi artisti hip hop statunitensi furono popolari in Canada, e che diversi musicisti canadesi afroamericani come gli Infidels, Deborah Cox e The Philosopher Kings ebbero un certo successo nelle classifiche R&amp;B, pop e rock. Tuttavia questo non fu da traino per la scena hip hop che rimase alla porta nella evoluzione musicale del paese.\nQuesta sorta di ostracismo inizi\u00f2 ad essere perforato a partire dal 1996 quando alcuni eventi fondamentali si susseguirono a breve distanza: per primo, fu fondata la \"Urban Music Association of Canada\" per costruire e promuovere un profilo nazionale di urban music. L'anno successivo i Dubmatique ebbero successo come il primo gruppo musicale rap del Qu\u00e9bec arrivando nelle prime posizioni delle \"pop charts\" di lingua francofona, ed esplose una nuova controversia a Toronto quando alla Milestone fu di nuovo negata la possibilit\u00e0 di trasmettere.\nFine anni novanta: Il \"Northern Touch\".\nParticolarmente importante, tuttavia, il gruppo hip hop di Vancouver, Rascalz riun\u00ec un gruppo di rapper canadesi emergenti creando una sorta di \"all star\" per registrare e pubblicare il brano \"\"Northern Touch\", una galvanizzante dichiarazione di propositi degli hip-hopper canadesi, che fu pubblicata come singolo nel 1998, candidandosi a diventare la prima \"hit\" di hip hop canadese dal 1991.\nPi\u00f9 tardi in quello stesso anno, i Rascalz rifiutarono il \"Juno Award\" come \"Best Rap Recording\", portando a ragione della loro decisione il fatto che il premio fosse programmato nella porzione di cerimonia non coperto dalla televisione, assieme ai premi tecnici. Sospettato di una sorta di razzismo, i Juno Award per il rap furono spostati alla cerimonia principale l'anno dopo. Inoltre nel 1998 Maestro Fresh Wes, attualmente conosciuto come Maestro, entr\u00f2 nelle classifiche dei singoli con il suo \"Stick to Your Vision\"\", il suo primo singolo in classifica a sette anni di distanza dall'ultimo.\nArtisti di hip hop e trip hop come Esthero, Choclair, Saukrates e Kardinal Offishall iniziarono ad ottenere un minimo di visibilit\u00e0 presso la carta stampata, e il fattaccio dei Juno Awards, assieme al ritorno in auge di Maestro riaccesero i riflettori sull'hip hop canadese.\nNello stesso anno la stazione della CBC di Toronto complet\u00f2 il suo spostamento sulle frequenze FM, che assicuravano una copertura migliore nelle trasmissioni. La CBC si trov\u00f2 quindi a cedere due trasmettitori alle comunit\u00e0 fuori dalla citt\u00e0, aprendo due nuovi canali radio per due nuove emittenti.\nIl 2000: La prima radio canadese di \"urban\".\nIn risposta al comportamento irregolare del CRTC, il gabinetto federale del Canada ordin\u00f2 all'organismo delle telecomunicazioni di dare la precedenza alla possibilit\u00e0 di coltivare le diversit\u00e0 culturali e razziali a Toronto, di fatto garantendo alla Milestone la licenza di trasmissione. Nel 2000, la CRTC assegn\u00f2 una delle frequenze disponibili alla Milestone, le altre frequenze furono assegnate alle voci aborigene per una stazione radio che rappresentasse la comunit\u00e0 dei nativi.\nOltre a questo nel 2000 cre\u00f2 e mise in onda \"Drop the Beat\", una serie televisiva sulla musica hip hop e sulla sua cultura, tra le prime di tutto il mondo. Lo show lanci\u00f2 Merwin Mondesir e Mark Taylor come presentatori di un programma sull'hip hop in una radio di campus universitario.\nInfine, nel 2001, la CFXJ (\"Flow 93.5\") debutt\u00f2 come la prima radio canadese di musica urban fuori dall'area di Toronto. Le stazioni di questo genere spuntarono rapidamente in diverse altre citt\u00e0 canadesi, creando i presupposti per una maggiore visibilit\u00e0 degli artisti hip hop locali, che videro crearsi una rete di emittenti disponibili a programmare i loro lavori.\nSwollen Members, Bishop Brigante, Nelly Furtado, Mc Son, k-os, Buck 65, Sixtoo, Jully Black, Jarvis Church, Shawn Desman, Sweatshop Union, Glenn Lewis, Dead Celebrity Status, Remy Shand, Toya Alexis, K'naan, Catburglaz, Promise, Rich London e Cadence Weapon furono tra gli artisti rap ed R&amp;B a beneficiare di questo passaggio epocale nella storia dell'emittenza radiofonica canadese.\nLa radio satellitare nazionale CBC Radio 3 inizi\u00f2 anch'essa a inserire nella propria programmazione artisti hip hop, tra questi K'naan, Mood Ruff, Classified, Social Deviantz, Ghislain Poirier, Isis, Cadence Weapon, Buck 65, Dragon Fli Empire e OK Cobra.\nInfluenze.\nSebbene l'East Coast hip hop statunitense sia come ovvio il principale fattore di influenza degli artisti canadesi, l'hip hop nazionale incorpora diverse altre influenze non comunemente individuabili nel medesimo genere statunitense.\nLa comunit\u00e0 afroamericana del Canada \u00e8 maggiormente dominata da abitanti di discendenza caraibica rispetto alla comunit\u00e0 statunitense. Come risultato di ci\u00f2 l'hip hop canadese \u00e8 maggiormente influenzato da ritmi e stile della musica caraibica. Gli artisti canadesi di lingua inglese tendono ad essere influenzati dallo stile giamaicano e bahamense, mentre i francofoni del Qu\u00e9bec vengono spesso influenzati dalla musica haitiana.\nLo stile chiamato \"Tom Waits con il beatbox\" tipico di Buck 65, che integra influenze di country, rock, folk e blues ha iniziato ad influenzare l'hip hop canadese a partire dai primissimi anni del 2000. Questa influenza si avverte forte negli artisti provenienti dalle province marittime, come Classified e Jesse Dangerously, anche se si ritrovano in rapper di diversa provenienza come Ridley Bent.\nLa musica elettronica ha inoltre una significativa influenza, soprattutto su artisti come Cadence Weapon, Ghislain Poirier e Omnikrom."}
{"id": "1344526", "revid": "729019", "url": "https://it.wikipedia.org/wiki?curid=1344526", "title": "Giuffrida (metropolitana di Catania)", "text": "Giuffrida \u00e8 una stazione della metropolitana di Catania.\nDi tipologia sotterranea, la stazione \u00e8 stata inaugurata nel 1999, facente parte della prima tratta funzionale dell'infrastruttura cittadina gestita da FCE.\nUbicazione.\nUbicata nel tratto pi\u00f9 a nord del corso delle Province possiede sei uscite tutte su quest'ultima strada, quattro rampe di scale e due ascensori che permettono di raggiungere in poche centinaia di metri molte importati strade affollate di uffici, studi, banche ed esercizi commerciali, tra le quali piazza A.Lincoln, via R.Imbriani, via V.Giuffrida, via Canfora, via G.D'Annunzio, via Torino, P.le R.Sanzio, P.zza Michelangelo. Inoltre sono raggiungibili vari luoghi d'interesse come Il tribunale del Lavoro, Parco Falcone, Parco Vulcania, alcune residenze per studenti universitari e vari istituti scolastici di ogni ordine e grado. La stazione \u00e8 impresenziata.\nInterscambio.\nLa fermata scambia direttamente con una linea urbana AMT"}
{"id": "1344529", "revid": "200568", "url": "https://it.wikipedia.org/wiki?curid=1344529", "title": "Panonija", "text": "Panonija (Serbo: \u041f\u0430\u043d\u043e\u043d\u0438\u0458\u0430) \u00e8 un villaggio della Serbia situato nella municipalit\u00e0 di Ba\u010dka Topola, nel distretto della Ba\u010dka Settentrionale, nella provincia autonoma di Voivodina. La popolazione totale \u00e8 di 794 abitanti (\"censimento del 2002\"), e la maggioranza di essa \u00e8 di etnia serba."}
{"id": "1344536", "revid": "1543377", "url": "https://it.wikipedia.org/wiki?curid=1344536", "title": "Pobeda (Serbia)", "text": "Pobeda (Serbo: \u041f\u043e\u0431\u0435\u0434\u0430) \u00e8 un villaggio della Serbia situato nella municipalit\u00e0 di Ba\u010dka Topola, nel distretto della Ba\u010dka Settentrionale, nella provincia autonoma di Voivodina. La popolazione totale \u00e8 di 342 abitanti (\"censimento del 2002\")."}
{"id": "1344545", "revid": "767487", "url": "https://it.wikipedia.org/wiki?curid=1344545", "title": "I'm Sprung", "text": "I'm Sprung \u00e8 il singolo di debutto di T-Pain, estratto dall album Rappa Ternt Sanga. Questo \u00e8 anche il suo primo successo musicale, che ha debuttato in varie classifiche e ha fatto molto scalpore negli USA.\nNonostante il cambiamento di genere musicale \u00e8 l'uso dell'Auto-Tune, T-Pain riesce a esordire con questo brano che \u00e8 diventato uno dei pi\u00f9 ascoltati negli Stati Uniti nel periodo tra il 2005 \u00e8 il 2006.\nInizialmente quando stava lavorando per il suo album nel 2004, aveva previsto una canzone senza Auto-Tune da realizzare ed era proprio il brano \"I'm Sprung\" che avrebbe dovuto cantare, senza alcuna modifica vocale, ma il brano \u00e8 stato posticipato un anno dopo perch\u00e9 l'album sarebbe stato pubblicato tardi in quell'anno e visto che non era appoggiato da nessuna casa discografica, il singolo di successo decise di realizzarlo nel 2006, cos\u00ec pot\u00e9 avere il tempo di essere trovato e notato da qualche etichetta e infatti fu proprio la Konvict Muzik di Akon a promuovergli il brano e a garantirgli il successo del suo album.\nNel 2006, per la promozione del brano T-Pain ha rifatto \"I'm Sprung\" senza l'Auto-Tune, quest'ultimo \u00e8 stato inserito nella compilation della Konvict.\nCritica.\nProdotta dallo stesso artista, \u00e8 stata un successo negli Stati Uniti. Ha esordito nella Billboard Hot 100 alla posizione numero 8, nelle chart R&amp;B alla numero 9 e nella Billboard Pop 100 alla numero 17. Ha riscosso buon successo anche in molti altri paesi.\nVideo.\nIn \"I'm Sprung\", T-Pain canta il suo sentimento d'amore per una ragazza, che gli fa far cose che normalmente non ha mai fatto per amore di lei come si pu\u00f2 vedere nel video all'inizio. Si dice che poi lui abbia sposato la ragazza alla quale ha dedicato la canzone.\nRemix.\nSono stati pubblicati tre remix: la prima \u00e8 presente nell album col titolo di \"I'm Sprung Pt. 2\" ed \u00e8 realizzata con Trick Daddy e gli YoungBloodZ; quella ufficiale \u00e8 realizzata con Stat Quo ed \u00e8 presente nel mixtape di Stat e Chamillionaire \"Big Business\"; una terza \u00e8 presente nella versione dell'album pubblicata nel Regno Unito ed \u00e8 con Dizzee Rascal; infine, una quarta remix vede la partecipazione di Pitbull.\nIl video include apparizioni di Akon, Rasheeda, Sleepy Brown e Cyco Black dei Crime Mob."}
{"id": "1344546", "revid": "339392", "url": "https://it.wikipedia.org/wiki?curid=1344546", "title": "FC Flora Tallinn", "text": ""}
{"id": "1344547", "revid": "111433", "url": "https://it.wikipedia.org/wiki?curid=1344547", "title": "Enrico Garaci", "text": " Ricercatore nei campi di immunologia, oncologia e virologia, ha ricoperto incarichi direttivi in universit\u00e0 degli studi e istituti di ricerca. \nBiografia.\nLaureato in Medicina e Chirurgia presso l'Universit\u00e0 degli Studi di Roma \"La Sapienza\" nel 1966, nel 1976 venne nominato professore ordinario di Microbiologia a \"La Sapienza\" di Roma; nel 1982 pass\u00f2 all'Universit\u00e0 degli studi di Roma \"Tor Vergata\" appena inaugurata, di cui fu rettore dal 1982 al 1994.\nPresidente del Consiglio Nazionale delle Ricerche dal 1993 al 1997, nel 2001 \u00e8 stato nominato presidente dell'Istituto Superiore di Sanit\u00e0, incarico che ha ricoperto fino a marzo 2013. Dal 2009 al 2014 Enrico Garaci ha presieduto il Consiglio superiore di sanit\u00e0. Ha ricoperto l'incarico di Presidente di Alleanza Contro il Cancro. \u00c8 stato rettore dell'Universit\u00e0 telematica San Raffaele.\nAutore di oltre 200 pubblicazioni, le sue ricerche hanno interessato principalmente gli effetti dei fattori immunitari specifici e aspecifici sulle neoplasie, sulle malattie infettive, soprattutto virali, e le relazioni esistenti tra nerve growth factor, sistema immunitario e infezioni virali. \u00c8 stato insignito dell'Ordine della Minerva dall'Universit\u00e0 degli Studi \"Gabriele d'Annunzio\". Nel 1997 \u00e8 stato presidente della Societ\u00e0 Italiana di Microbiologia; \u00e8 inoltre membro dell'Accademia dei XL.\nNel 2006 \u00e8 stato insignito della Laurea ad Honorem alla George Mason University, Virginia (USA). Nel 2010 \u00e8 stato il vincitore assoluto della IX edizione del Premio Internazionale \"Giuseppe Sciacca\"."}
{"id": "1344549", "revid": "729019", "url": "https://it.wikipedia.org/wiki?curid=1344549", "title": "Bastioni di Catania", "text": "I bastioni di Catania sono delle fortificazioni cinquecentesche distribuite lungo quelle che furono le mura di Carlo V, complesso realizzato a Catania sotto l'imperatore Carlo V di Spagna a difesa della citt\u00e0. La cinta muraria era munita di undici bastioni e di otto porte per l'accesso alla citt\u00e0.\nStoria.\nNel 1551, rottasi la tregua fra Carlo V d'Asburgo e Solimano, sultano dell'impero ottomano, i turchi tornarono ad infestare i mari siciliani: minacciata Messina, si diressero verso Catania; la flotta turca fu per\u00f2 sospinta al largo da un impetuoso vento di tramontana che la allontan\u00f2 dalle rocce dell'Armisi (sotto l'attuale stazione ferroviaria di Catania) e dovette desistere dall'attacco. I turchi si diressero quindi verso Agosta che saccheggiarono e misero a fuoco. Lo scampato pericolo mise in grande allarme la popolazione ed il vicer\u00e9 Juan de Vega che programm\u00f2 la costruzione di robuste mura di difesa, o \"baluardi\", che rinforzassero le mura antiche. I lavori furono commissionati all'architetto ed ingegnere militare Antonio Ferramolino con lo scopo di edificare una cinta muraria in pietra lavica dotata di porte e bastioni. Il 30 novembre 1553 fu gettata la prima pietra del bastione grande, detto \"del Salvatore\". In pochi anni Catania venne quindi munita di nuove mura a est, sud e nord, mentre a ovest rimasero le vecchie mura. Vennero eretti otto forti ed aperte otto porte. Il costo dei lavori fu interamente preso in carico dall'erario civico che impose nuove tasse e mutui.\nLe mura, i bastioni e le porte in seguito alle devastazioni di fine XVII secolo (colata lavica nel 1669 e terremoto nel 1693), furono quasi interamente distrutte. Ma la loro scomparsa definitiva si deve al piano di rinnovo urbano svoltosi tra la fine del XVII e l'inizio del XVIII secolo, quando il duca di Camastra fece allargare un'apertura vicina alla piazza del Duomo, facendo realizzare la porta che venne intitolata al vicer\u00e9 duca di Uzeda. \nSopra questo tratto di mura e contro il parere del duca di Camastra, vennero edificati il prestigioso Palazzo Biscari, l'Arcivescovado ed il Palazzo del Seminario dei Chierici che si affaccia sulla piazza del Duomo di fronte alla sede del municipio (il palazzo degli Elefanti). \nAd oggi comunque del sistema fortilizio rimangono ancora cospicue tracce e sono visibili i baluardi inferiori delle mura, riconoscibili per la tipica struttura scoscesa, cos\u00ec come in alcune zone degli storici quartieri della Civita e dell'Antico Corso.\nI bastioni.\nAncora oggi \u00e8 evidente, lungo il tratto nord della Via del Plebiscito, il percorso della cinta tra il Bastione degli Infetti, sito all'Antico Corso, e il Bastione del Tindaro, sul cui tratto - senza porte - si addossava il complesso monastico di San Nicol\u00f2 l'Arena con l'omonima chiesa; in queste zone sorgevano anche il Bastione San Giovanni (nei pressi dell'omonimo vico) e il Bastione Sant'Euplio (in piazza Sant'Antonio Abate). Andarono invece completamente inghiottiti dalla lava il Bastione San Giorgio e il Bastione Santa Croce, nei pressi del Castello Ursino; alla Civita, si trovavano il Bastione Don Perrucchio (nei pressi dell'attuale via del Vecchio Bastione) e il Bastione del Salvatore, detto anche Bastione Grande o di Porto Puntone, eretto nel 1552 e sito fra via Cardinale Dusmet e via Porta di Ferro (dall'omonima porta). Il Bastione San Giuliano sorgeva, invece, sul terreno dell'odierno Convitto Mario Cutelli, mentre il Bastione San Michele (sito nei pressi di piazza Turi Ferro, anticamente piazza Spirito Santo) e il Bastione del Santo Carcere, accanto all'omonima chiesa di Sant'Agata, nella parte alta di via dei Cappuccini, chiudevano il cerchio difensivo attorno alla citt\u00e0.\nFuori le mura.\nEsistono altri edifici, al di fuori delle mura cinquecentesche, che hanno avuto la funzione di fortificazione e sorveglianza per la citt\u00e0 di Catania e possono quindi essere considerati bastioni a tutti gli effetti. Ne sono esempio la garitta di guardia in pietra lavica presente al centro di piazza Europa e la Torre del campanile della Chiesa di Santa Maria di Ognina, eretta nel 1548."}
{"id": "1344553", "revid": "158913", "url": "https://it.wikipedia.org/wiki?curid=1344553", "title": "Imeneo", "text": "L'imeneo \u00e8 un componimento poetico greco, che veniva eseguito durante il corteo nuziale che accompagnava la sposa nella nuova casa. Trapiantato nel mondo romano, l'imeneo perse il suo carattere per cos\u00ec dire \"pratico\" e la sua funzione sociale, e divenne del tutto un componimento esclusivamente letterario. Tale \u00e8, ad esempio il carme LXI di Catullo."}
{"id": "1344556", "revid": "1305772", "url": "https://it.wikipedia.org/wiki?curid=1344556", "title": "Celtic League 2006-2007", "text": "La Celtic League 2006-07, per esigenze di sponsorizzazione Magners League, fu la 6\u00aa edizione della Celtic League, campionato transnazionale di rugby a 15 tra i club delle federazioni gallese, irlandese e scozzese.\nCome le tre precedenti, si tenne tra 11 franchigie provinciali, e per la prima volta assunse il nome di uno sponsor, il produttore irlandese di sidro Magners.\nAnalogamente a come avvenne nella stagione precedente, il calendario non segu\u00ec un ordine preciso di andata e ritorno, quindi non risulta suddiviso in giornate; la tabella sottostante \u00e8 quindi solo di comodo, al fine di dare una lettura pi\u00f9 razionale dei risultati.\nIl torneo fu vinto dai gallesi , che si aggiudicarono il titolo proprio all'ultimo incontro, disputato in Scozia contro i , destinati a essere soppressi a fine stagione per volont\u00e0 della Federazione, per via della scarsa affluenza di pubblico.\nIn ragione di tale soppressione dalla stagione successiva la Celtic League scese a 10 squadre."}
{"id": "1344557", "revid": "1543377", "url": "https://it.wikipedia.org/wiki?curid=1344557", "title": "Koroneia (Grecia Centrale)", "text": "Koroneia () \u00e8 un ex comune della Grecia nella periferia della Grecia Centrale (unit\u00e0 periferica della Beozia) con 4.625 abitanti secondo i dati del censimento 2001.\n\u00c8 stato soppresso a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 ora compreso nel comune di Livadeia.\nStoria.\nSecondo Strabone, Coronea fu fondata da Beoti emigrati dalla Tessaglia dopo la guerra di Troia. Pausania riferisce il mito secondo il quale la citt\u00e0 fu fondata, insieme ad Aliarto, dai discendenti di Atamante, Aliarto e Corono. La citt\u00e0 era situata ad ovest del lago Copaide, lungo il fiume Kouralios, non lontana dal monte Elicona. Gi\u00e0 Omero e Alceo la conoscevano, a dimostrazione della sua antichit\u00e0.\nNei pressi della citt\u00e0 vi era il tempio di Atena Itonia, il cui culto fu forse importato dalla Tessaglia; esso divenne un santuario federale e sede dei giochi panbeotici. Coronea fu quasi sempre dipendente da Tebe.\nNelle vicinanze di Coronea si sono svolte le due battaglie di Coronea:\nEssendo ostile ai Romani fu duramente punita nel 191 e nel 171 a.C."}
{"id": "1344567", "revid": "287204", "url": "https://it.wikipedia.org/wiki?curid=1344567", "title": "Il Minotauro (Durrenmatt)", "text": ""}
{"id": "1344572", "revid": "1194709", "url": "https://it.wikipedia.org/wiki?curid=1344572", "title": "Porto (metropolitana di Catania)", "text": "La stazione di Catania Porto era la stazione terminale marittima della ferrovia Circumetnea fino alla soppressione del servizio ferroviario tra essa e Catania Gaito. Dal 1999 \u00e8 stata riaperta come stazione terminale provvisoria della metropolitana di Catania assumendo il nome di CT Porto; la stazione \u00e8 presenziata dal personale che svolge ruolo di rivendita biglietti.\nStoria.\nI lavori per la costruzione della ferrovia Circumetnea e dei suoi impianti ebbero inizio nel 1889. Il 2 febbraio 1895 venne messo in servizio il primo tratto, da Catania Borgo ad Adern\u00f2 (oggi Adrano) e, il 13 marzo dello stesso anno, il collegamento tra la stazione di Catania Borgo e la fermata di Catania Gaito.\nIl collegamento ferroviario, lungo 1.864\u00a0m, dalla fermata di Catania Gaito alla stazione di Catania Porto (assieme al fascio binari marittimo) invece venne inaugurato il 10 luglio 1898 in notevole ritardo rispetto all'attivazione, molto rapida di tutta la linea intorno al vulcano. Gli ostacoli erano apparentemente di natura tecnica: si doveva infatti costruire o un tratto a doppio scartamento con inserzione nell'ultimo tratto della Messina Catania (allora della Societ\u00e0 Sicula) o costruire un viadotto per sovrappassare la detta linea ferrata all'altezza dell'attuale piazza Galatea proseguendo il rilevato in discesa fino ad affiancarsi all'ultimo binario della stazione Centrale di Catania da dove proseguire fino al porto. La prima soluzione avrebbe permesso l'accesso facile ai raccordi delle raffinerie di zolfo che fiancheggiavano la linea ferrata della \"Sicula\" (ma questo non era gradito alla detta compagnia per ovvi motivi di concorrenza) tuttavia venne obiettato che l'inserzione dei binari a scartamento ridotto in quelli a scartamento normale avrebbe creato soggezioni di esercizio e pertanto venne infine approvata la costruzione del viadotto in ferro a due arcate (demolito alla fine degli anni ottanta per la costruzione del ramo di metropolitana) facendo costeggiare ai binari FCE la stazione centrale di Catania senza creare alcun collegamento o interscambio se non un semplice marciapiedi per la fermata dopo il XXIII binario. La stazione di Catania Porto si trov\u00f2 a dividere il limitato spazio esistente tra la discesa a mare esistente della ferrovia della Rete Sicula e la banchina esterna del Porto di Catania. Nello spazio alquanto limitato venne realizzato un fabbricato viaggiatori di testa a due elevazioni e un piccolo scalo merci laterale passante (lato mare) che proseguiva sulle banchine del porto entrando da un varco doganale apposito.\nLa stazione fu origine e arrivo di un discreto traffico merci proveniente o diretto verso i comuni pedemontani etnei. Questo ebbe un primo calo a causa dello scoppio della prima guerra mondiale che provoc\u00f2 l'interruzione dei commerci con i porti mediterranei facenti parte dell'impero ottomano divenuto poi fisiologico, dagli anni venti in poi a causa dell'aumento del trasporto su strada che rendeva meno conveniente il carico e scarico dei vagoni. Il resto lo fece il mancato ammodernamento del materiale di trazione e rotabile. Negli anni settanta il traffico merci da e per il porto era ormai irrisorio e venne sospeso del tutto. Gli ultimi e saltuari treni merci (di qualche carro) erano trainati dalle stesse automotrici. La stazione cess\u00f2 l'attivit\u00e0 ferroviaria negli anni 80 e rimase come terminale per i servizi automobilistici della FCE mentre la rimessa venne adattata e trasformata per gli autobus.\nLa trasformazione a scartamento normale per la metropolitana.\nIl progetto di interramento della ferrovia elaborato nella seconda met\u00e0 degli anni ottanta trasformatosi poi nel progetto di una ferrovia metropolitana ha portato alla rielaborazione del piano binari della stazione esistente.\nVerso la fine degli anni novanta la stazione \u00e8 stata restaurata e parzialmente adattata all'uso metropolitano con la costruzione di un marciapiede alto affiancato al binario di ricevimento, di altri due binari a scartamento normale di cui uno non elettrificato per soste e manovre.\nDal 1999 infine \u00e8 divenuto il capolinea (provvisorio) della metropolitana di Catania. Nella stazione avviene l'interscambio con tutte le linee urbane ed extraurbane della Circumetnea.\nSviluppi recenti.\nA seguito dell'apertura della tratta \"Galatea-Stesicoro\", in data 20 dicembre 2016 la stazione \u00e8 stata provvisoriamente sospesa dal servizio per permettere alcuni lavori di manutenzione. Non \u00e8 stata comunicata una data precisa di riattivazione della stazione.\n\u00c8 prevista la definitiva chiusura della stazione (insieme alla tratta a binario unico fino a Galatea) con la futura attivazione della fermata di Catania Porto del Passante ferroviario di Catania di RFI.\nStrutture e impianti.\nLa stazione di Catania Porto \u00e8 situata nella zona costiera portuale nord della citt\u00e0 di Catania, a sud del lungo viadotto FS detto Archi della Marina che sovrapassa l'entrata del porto di Catania. L'edificio di stazione \u00e8 posto al termine del piccolo fascio di 3 binari ed \u00e8 fornito di biglietteria. Sul lato sud dei binari insistono le annesse officine/deposito di manutenzione e riparazione degli autobus FCE.\nIl fascio binari attuale \u00e8 costituito da due binari interconnessi da scambi di estremit\u00e0 e da un binario tronco di ricovero collegato al secondo binario.\nSull'ultimo binario \u00e8 previsto il collegamento, ormai a scartamento ordinario, con i binari delle banchina del porto comuni alla rete RFI.\nServizi.\nLa stazione dispone di:\nInterscambio.\nDall'interno dell'area portuale avviene invece il collegamento di servizio con i binari delle FS verso la stazione di Catania Centrale."}
{"id": "1344578", "revid": "12468", "url": "https://it.wikipedia.org/wiki?curid=1344578", "title": "Antonietta Mafai Rapha\u00ebl", "text": ""}
{"id": "1344593", "revid": "256896", "url": "https://it.wikipedia.org/wiki?curid=1344593", "title": "Istituto nazionale per lo Studio e la Cura dei Tumori", "text": ""}
{"id": "1344597", "revid": "1684799", "url": "https://it.wikipedia.org/wiki?curid=1344597", "title": "Tell Me Why", "text": ""}
{"id": "1344598", "revid": "123268273", "url": "https://it.wikipedia.org/wiki?curid=1344598", "title": "Barbara Mikulski", "text": "Con 40 anni di servizio (1977-2017) \u00e8 stata la donna che ha fatto parte pi\u00f9 a lungo del Congresso degli Stati Uniti d'America. \nCuriosit\u00e0.\nCon un'altezza di cinque piedi (1,52 m), \u00e8 considerata il membro pi\u00f9 basso della storia del Congresso. "}
{"id": "1344599", "revid": "767487", "url": "https://it.wikipedia.org/wiki?curid=1344599", "title": "Supertramp (album)", "text": "Supertramp \u00e8 il primo disco della band omonima. Uscito nel luglio del 1970, il disco \u00e8 stato apprezzato dalla critica ma non ha avuto successo in termine di vendite. \u00c8 stato anche pubblicato con il titolo Now and Then. L'album \u00e8 molto pi\u00f9 progressive rock rispetto ai lavori successivi ed \u00e8 stato il loro unico disco registrato senza un sassofonista.\nNegli Stati Uniti \u00e8 stato pubblicato solo alla fine del 1977, ma era comunque disponibile tramite degli importatori e di solito lo si poteva trovare in negozi specializzati in pubblicazioni britanniche.\nComposizione e registrazione.\nTutti i testi furono scritti da Richard Palmer, poich\u00e9 nessuno degli altri membri dei Supertramp aveva intenzione di scriverne. Lo stesso Palmer pi\u00f9 tardi dir\u00e0 che al tempo considerava scrivere i testi \"come dover fare i compiti\". Le musiche dei brani furono composte unitamente da Rick Davies e da Roger Hodgson.\nL'album fu registrato interamente in sessioni notturne, tra mezzanotte e le sei del mattino, a causa di una superstizione da parte dei membri della band (alimentata dall'aver sentito che i Traffic e gli Spooky Tooth registravano di notte), che sostenevano ci fosse un po' di \"magia\" registrando di notte. Hodgson successivamente ricorder\u00e0: \"Inevitabilmente il nostro tecnico del suono, Robin Black, si addormentava nel bel mezzo delle sessioni, che erano piuttosto intense, perch\u00e9 dovemmo combattere con Richard Palmer\". Hodgson era soddisfatto del disco, e un decennio pi\u00f9 tardi comment\u00f2: \"era molto ingenuo, ma ha una buona atmosfera\".\nDopo l'introduzione nel repertorio live dei brani del terzo disco, \"Crime of the Century\", le canzoni da \"Supertramp\" furono tutte eliminate, per non venire mai pi\u00f9 eseguite. Le uniche due eccezioni sono \"Home Again\" e \"Surely\", che sono state suonate occasionalmente durante i bis alcuni anni dopo.\nCritica.\nLa critica giudic\u00f2 generalmente in modo positivo l'album, con una recensione eseguita da Judith Simons sul \"Daily Express\", che comment\u00f2: \"Questo disco d'esordio di un gruppo di promettenti musicisti-poeti \u00e8 un po' pi\u00f9 melodico rispetto alla maggior parte degli album classificati come pop progressivo\". Nonostante le recensioni positive, l'album fu un flop commerciale.\nTracce.\nMusiche di Roger Hodgson e Rick Davies, tranne dove indicato. Testi di Richard Palmer. Voce di Roger Hodgson, tranne dove indicato.\nFormazione.\nProduzione"}
{"id": "1344602", "revid": "287204", "url": "https://it.wikipedia.org/wiki?curid=1344602", "title": "Mesoplodon mirus", "text": "Il mesoplodonte di True (Mesoplodon mirus) \u00e8 un cetaceo odontoceto della famiglia Ziphiidae. Il nome comune si ricollega a Frederick W. True, un curatore del Museo Nazionale degli Stati Uniti (l'attuale Smithsonian). Ci sono due distinte popolazioni negli oceani Atlantico e Indiano (sebbene questa specie sia assente dai tropici) e bisogna ancora stabilire se siano due diverse sottospecie.\nDescrizione fisica.\nQuesto zifide ha la tipica forma del corpo da mesoplodonte, sebbene sia pi\u00f9 arrotondato al centro e pi\u00f9 affusolato alle estremit\u00e0. I due denti caratteristici del maschio sono relativamente piccoli e situati proprio alla fine del becco. Il melone \u00e8 piuttosto bulboso, e si muta in un becco abbastanza breve. Dietro allo sfiatatoio \u00e8 presente una grinza e sul dorso, nei pressi della pinna dorsale, c'\u00e8 una cresta dorsale. Sul dorso la colorazione \u00e8 grigia o grigio brunastra, mentre sotto \u00e8 pi\u00f9 chiara, e si fa parecchio scura sulle \"labbra\", intorno all'occhio e vicino alla pinna dorsale. A volte \u00e8 presente una fiamma scura tra la testa e la pinna dorsale. Una femmina dell'emisfero meridionale era nera bluastra con un'area bianca tra la pinna dorsale e la coda, la mascella e la gola grigio chiare e piccole chiazze nere. Nei maschi sono presenti le cicatrici dei combattimenti e degli squali cookie-cutter. Questa specie raggiunge i 5,3 metri di lunghezza, le femmine pesano 1400 chilogrammi e i maschi ne pesano 1000. Alla nascita sono lunghe 2,2 metri.\nComportamento.\nSono stati osservati in piccoli gruppi e si suppone che si nutrano di calamari. Si pensa che quando una di questi odontoceti \u00e8 ferito, un altro gli rimanga vicino per prendersi cura di lui. Oltre a questo, sappiamo molto poco su di loro.\nPopolazione e distribuzione.\nUna popolazione, forse distinta geneticamente, vive nell'emisfero settentrionale e si spiaggia dalla Nuova Scozia nell'Atlantico occidentale all'Irlanda nell'Atlantico orientale e a sud fino alla Florida, alle Bahamas e alle isole Canarie. Un'altra popolazione vive nell'emisfero meridionale e si spiaggia in Sudafrica ed Australia. Questa specie non abita l'Atlantico meridionale o l'oceano Indiano settentrionale, e sembra che eviti le acque tropicali. Non \u00e8 stata effettuata alcuna stima della popolazione, ma si pensa che questa sia la specie pi\u00f9 rara di odontoceto.\nConservazione.\nQuesta specie non \u00e8 mai stata cacciata e non \u00e8 mai stata vittima delle reti da pesca."}
{"id": "1344604", "revid": "92719", "url": "https://it.wikipedia.org/wiki?curid=1344604", "title": "Balena dal becco di True", "text": ""}
{"id": "1344612", "revid": "124607458", "url": "https://it.wikipedia.org/wiki?curid=1344612", "title": "Ben Cardin", "text": ""}
{"id": "1344621", "revid": "125399893", "url": "https://it.wikipedia.org/wiki?curid=1344621", "title": "Football Club Flora", "text": "Il Football Club Flora, noto pi\u00f9 comunemente come Flora Tallinn, \u00e8 una societ\u00e0 calcistica estone di Tallinn. Milita nella Meistriliiga, la massima serie del campionato locale, e gioca nell'Arena A. Le Coq della capitale.\nFondato nel 1990, \u00e8 uno dei club pi\u00f9 titolati del Paese e detiene il record di vittorie del campionato di Meistriliiga (13); inoltre ha partecipato a tutte le edizioni della Meistriliiga finora disputate, record che condivide col Trans Narva, classificandosi sempre tra le prime quattro posizioni.\nLa Nazionale estone da sempre beneficia di un grande contributo di giocatori provenienti dal Flora Tallinn: tra i pi\u00f9 noti si possono citare Martin Reim, Marko Kristal, Mart Poom, Andres Oper e Raio Piiroja.\nIl club schiera anche una squadra nella prima divisione estone di calcio a 5 e una squadra nella Naiste Meistriliiga (campionato femminile), oltre a una formazione Under-21 nel campionato di Esiliiga e una formazione Under-19 in II Liiga.\nStoria.\nGli inizi: anni novanta.\nIl Flora Tallinn fu fondato il 10 marzo 1990 da Aivar Pohlak, ex calciatore e arbitro, con l'intento di dare nuovo vigore al calcio in un'Estonia ormai prossima all'indipendenza. La squadra era infatti formata principalmente da giocatori locali provenienti dalle giovanili del L\u00f5vid Tallinn.\nCon la fondazione della federazione calcistica dell'Estonia (di cui lo stesso Pohlak divenne presidente), il Flora prese parte alla Meistriliiga fin dalla sua prima edizione nel 1992, in cui si piazz\u00f2 al primo posto nel proprio girone e quarto nel girone finale. Vinse per la prima volta il campionato nella stagione 1993-1994, confermandosi campione l'anno successivo in cui vinse anche la sua prima coppa nazionale. Nell'anno solare 1998 vinse due campionati, in occasione della riforma della Meistriliiga. Pochi mesi dopo esord\u00ec in Champions League, dove usc\u00ec al primo turno contro la Steaua Bucarest.\nAnni duemila.\nNel 2001 lo stadio \"Lillek\u00fcla\" fu ampliato e ammodernato e prese il nome A. Le Coq Arena, in cui il Flora vinse subito tre campionati consecutivi.\nSuccessivamente inizi\u00f2 ad acuirsi il dualismo con gli avversari del Levadia Tallinn, allora squadra emergente del calcio estone, che in un decennio conquist\u00f2 titoli su titoli fino a raggiungere, nel 2009, il Flora per numero di vittorie in campionato.\nContrasti tra le due squadre emersero anche fuori dal campo per i molteplici ruoli di Aivar Pohlak, che contemporaneamente gestiva sia il maggiore club del paese che il principale strumento di governo del calcio nazionale, fatto che suscitava dubbi e polemiche per l'evidente conflitto di interessi. A met\u00e0 degli anni 2000 il presidente e proprietario del Levadia Tallinn, Viktor Levada, lamentava la mancanza di indipendenza della lega dalla federazione come avviene in altri paesi. A tale proposito il presidente di origini ucraine dichiar\u00f2:\"Lo dir\u00f2 sino alla fine dei miei giorni: lui ha fatto tanto per il bene del calcio, ma tutto il potere non pu\u00f2 concentrarsi per sempre nelle sue mani. Vi sembra normale che le persone che hanno idee diverse dalle sue diventino immediatamente suoi nemici?\"Pohlak, oltre che presidente della federazione e per lungo tempo del club, opera anche come procuratore di calciatori grazie alla sua agenzia Sport&amp;Net Grupp che ha il controllo diretto dei calciatori dell'FC Flora, ai quali non \u00e8 consentito avere un procuratore proprio.\nAnni duemiladieci.\nNei due anni successivi il Flora sal\u00ec a 9 titoli e distanzi\u00f2 nuovamente il Levadia, il quale per\u00f2 nel 2014 riagganci\u00f2 la compagine rivale, che concluse la stagione al terzo posto.\nNel 2015 il Flora ha celebrato il 25\u00ba anniversario dalla sua fondazione con un altro titolo di Meistriliiga, diventando cos\u00ec la prima squadra estone a raggiungere quota 10 campionati nazionali vinti.\nNel 2016 Aivar Pohlak lascia la guida del club al figlio Pelle. In campionato il Flora si mantiene a ridosso dei primi posti per tutta la stagione, ma viene estromesso dalla corsa per il titolo alla penultima giornata, in cui pareggia 3-3 contro il Kalev Sillam\u00e4e. L'ultima partita della stagione vede il Flora impegnato nel derby contro il Levadia Tallinn, ancora in gara per la vittoria del campionato, mentre gli altri due contendenti, l'Infonet capolista e il Kalju N\u00f5mme, si affrontano in uno scontro diretto. Con ancora la possibilit\u00e0 di raggiungere il secondo posto, il Flora chiude il primo tempo in vantaggio 0-1; ma nella ripresa il Levadia rimonta e ribalta la situazione vincendo infine 2-1, risultato che lascia il Flora al quarto posto in classifica, nonostante la sconfitta del Kalju contro l'Infonet vincitore del campionato.\nTorna alla vittoria gi\u00e0 nel 2017, quando vince il suo undicesimo campionato con una giornata di anticipo, grazie alla vittoria (2-0) contro il Tammeka Tartu e al contemporaneo pareggio (0-0) del Levadia Tallinn sul campo del Trans Narva. Questi risultati hanno di fatto reso ininfluente lo scontro diretto tra Levadia e Flora all'ultima giornata, terminato 0-0.\nNel 2018 disputa le finali di Supercoppa d'Estonia e Coppa d'Estonia, in entrambe \u00e8 sconfitto dal Levadia Tallinn.\nIn campionato tiene il passo del Kalju N\u00f5mme capolista e lo raggiunge in testa alla classifica alla terzultima giornata. Entrambi dunque arrivano all'ultima giornata in corsa per il titolo, insieme al Levadia Tallinn che li segue a due punti, e contro cui il Flora deve scontrarsi: il derby finisce con la vittoria del Levadia (2-1, inutile per il titolo data la contemporanea vittoria del Kalju), che relega il Flora al terzo posto.\nIn Meistriliiga 2019 il Flora inizia contendendo il primo posto al Levadia, che rimane appaiato fino all'ottava giornata. La vittoria nel primo scontro diretto lancia il Flora verso il comando solitario che mantiene per quasi tutto il resto della stagione; la conquista del dodicesimo campionato arriva alla terzultima giornata.\nAnni duemilaventi.\nNel 2020 il Flora vince la sua decima Supercoppa, sconfiggendo il Trans Narva per 2-0. Successivamente trionfa anche in Coppa d'Estonia, conquistata per l'ottava volta con la vittoria in finale, ancora contro il Trans Narva, per 2-1. In Europa, dopo l'eliminazione al primo turno dalla Champions League, si fa strada in Europa League superando per la prima volta due turni consecutivi (contro e ) e giungendo alla fase play-off, dove viene eliminato dalla .\nIn campionato, sospeso e ripartito a maggio a causa della pandemia di COVID-19, il Flora rincorre il Levadia nelle prime giornate, ma gi\u00e0 dalla quinta si pone al primo posto e lo mantiene da l\u00ec in avanti, ampliando progressivamente il suo vantaggio in classifica fino a conquistare, alla quartultima giornata, il tredicesimo titolo.\nNel 2021 conquista di nuovo l'Eesti Superkarikas battendo 1-0 il ; perde invece la finale di Eesti Karikas contro il per 1-0. In campionato trascorre gran parte della stagione regolare al secondo posto dietro al Levadia e accede alla poule scudetto con 6 punti di svantaggio dalla capolista. Alla 31\u00aa giornata il distacco tra le due squadre \u00e8 di 4 punti, prima dei due derby che chiudono la stagione: nel primo, recupero del 21\u00b0 turno, il Flora si impone in trasferta per 1-5 e mantiene aperti i giochi; nel secondo, in casa del Flora, il Levadia va due volte in vantaggio e viene ripreso solo al 93', il risultato finale di 2-2 lascia il Flora al secondo posto in classifica.\nSempre nel 2021, dopo l'eliminazione ai preliminari di Champions League ed Europa League, il Flora diventa la prima squadra estone ad accedere alla fase a gironi di una competizione UEFA: nella prima edizione della Conference League supera lo agli spareggi e prende parte al gruppo B con , e , dove totalizza 5 punti (una vittoria, due pareggi e tre sconfitte) chiudendo all'ultimo posto.\nStrutture.\nStadio.\nIl Flora gioca le partite casalinghe alla \"A. Le Coq Arena\" di Tallinn, nel distretto di Kesklinn (sub-distretto di Kitsek\u00fcla). L'impianto, situato sulla stessa area del preesistente Lillek\u00fcla Stadium, \u00e8 stato inaugurato nel 2001 e dal 2019 \u00e8 condiviso col . Ad oggi \u00e8 il principale stadio dell'Estonia e ha una capienza di 14336 posti.\nStatistiche.\nPartecipazione ai campionati.\nLe statistiche comprendono le stagioni a partire dal 1992, anno di fondazione del campionato estone.\nStatistiche nelle competizioni UEFA.\nTabella aggiornata alla stagione 2021-2022.\nStatistiche individuali.\n\"Aggiornata a fine stagione 2021.\"\nOrganico.\nRosa 2021.\n\"Aggiornata al 25 gennaio 2022.\"\nFlora Tallinn Under-21.\nIl Flora Tallinn Under-21 (fino al 2015 Flora Tallinn II) \u00e8 la formazione riserve della prima squadra. Milita in Esiliiga dal 2006 e ha vinto per tre volte tale serie (2011, 2014 e 2015).\nHa raggiunto tre volte le semifinali di Coppa d'Estonia, nelle edizioni\n2007-2008, 2014-2015 e 2017-2018, in quest'ultima ha perso per 9-3 proprio contro la prima squadra del Flora Tallinn."}
{"id": "1344623", "revid": "547034", "url": "https://it.wikipedia.org/wiki?curid=1344623", "title": "Chiesa di Santa Maria Purificata", "text": "La chiesa di Santa Maria Purificata \u00e8 una chiesa situata a Offanengo, in provincia di Cremona e diocesi di Crema.\nL'esterno.\nFondata nella prima met\u00e0 del XVIII secolo, la chiesa di Santa Maria Purificata \u00e8 l'imponente luogo religioso situato nel centro di Offanengo, Piazza Patrini. Il suo campanile \u00e8 alto oltre 50 metri. La chiesa \u00e8 costruita in stile moderno.\nL'interno.\nIl suo interno \u00e8 caratterizzato da colori per lo pi\u00f9 spenti: verde oliva, rosa-marrone e giallo chiaro. Alle sue pareti sono appesi i quadri raffiguranti la Via Crucis. Un gigantesco altare domina la chiesa, e sopra di esso, il grande organo."}
{"id": "1344625", "revid": "729019", "url": "https://it.wikipedia.org/wiki?curid=1344625", "title": "Stazione FS (metropolitana di Catania)", "text": "Stazione FS \u00e8 stata una fermata di superficie ad un solo marciapiede munito di pensilina posta dopo l'ultimo binario della stazione di Catania Centrale; era posta nella stessa sede della precedente, omonima fermata della FCE a scartamento ridotto, in funzione dal 1898, chiusa nel 1991 e riaperta nel 1999; la fermata non \u00e8 mai stata presenziata dal personale. Era collegata al sottopassaggio della stazione FS grazie ad un corridoio sotterraneo separato da barriera mobile con obliteratrice dei biglietti.\nLa fermata gode di una vista panoramica del golfo di Catania essendo posta sul ciglio dell'alta scogliera dell'Armisi di origine vulcanica.\n\u00c8 stata soppressa il 19 dicembre 2016 in seguito all'entrata in esercizio della stazione sotterranea Giovanni XXIII.\nServizi.\nLa fermata non era munita di alcun servizio proprio; usufruiva di quanto offerto dall'adiacente stazione di Catania Centrale."}
{"id": "1344627", "revid": "767487", "url": "https://it.wikipedia.org/wiki?curid=1344627", "title": "Mario Liberalato", "text": "Carriera.\nLiberalato inizi\u00f2 la sua carriera a 11 anni nei pulcini della Mestrina. Ciononostante Liberalato riusc\u00ec a guadagnarsi il posto da titolare nella squadra nonch\u00e9 l'interessamento da parte del Milan, \nAl Milan fu riserva di Giorgio Ghezzi, ruolo che mantenne per due anni (riuscendo a vincere sia lo scudetto sia la Coppa dei Campioni) totalizzando in tutto 12 presenze.\nNella stagione 1963-1964 si trasfer\u00ec in Serie B al , dove totalizz\u00f2 6 presenze. L'anno successivo invece torn\u00f2 di propriet\u00e0 del Milan e fu subito ceduto all'Hellas Verona, dove totalizz\u00f2 una sola presenza nella stagione 1965-1966 ritorn\u00f2 nella Mestrina dove aveva cominciato la sua attivit\u00e0. "}
{"id": "1344628", "revid": "1442080", "url": "https://it.wikipedia.org/wiki?curid=1344628", "title": "Tom Jones (cantante)", "text": "Con oltre cinquant'anni di carriera, Tom Jones \u00e8 diventato un'icona nel mondo della musica e uno degli artisti pi\u00f9 famosi e di successo della storia contemporanea, con oltre 100 milioni di dischi venduti nel mondo.\nBiografia.\nLa nascita e i primi anni di vita.\nThomas John Woodward nasce il 7 giugno 1940 a Pontypridd, una cittadina di minatori nel sud del Galles, da una famiglia di umili origini.\nIl padre di Tom Jones si chiama Thomas Woodward e, per mantenere la sua famiglia, lavora duramente come minatore nelle miniere della Rhondda Valley, distante circa otto chilometri da casa, mentre sua mamma Freda Jones \u00e8 una casalinga.\nViste le sue abilit\u00e0 canore, riconosciutegli anche dal mondo degli adulti, sin da piccolo Tom Jones inizia a cantare in chiesa, nelle riunioni di famiglia, durante i matrimoni e nel coro della scuola.\nTuttavia, all'et\u00e0 di 12 anni si ammala di tubercolosi e, pertanto, \u00e8 costretto a trascorrere i due anni successivi a letto, in convalescenza. In questo periodo della sua vita ha comunque modo, da una parte, di avvicinarsi ancora di pi\u00f9 al mondo della musica, ascoltandola mentre, dall'altra, di allontanarsi da un possibile futuro come minatore.\nAl futuro cantante non piace la scuola e lo sport, ama divertirsi, cantare e corteggiare quella che poi diventer\u00e0 la sua prima e unica moglie: Melinda Rose Trenchard. Il 2 marzo 1957, all'et\u00e0 di soli 16 anni, decide di sposarsi con Melinda dalla quale, a distanza di un mese dal matrimonio, avr\u00e0 il figlio Mark .\nPrima di intraprendere ufficialmente la carriera musicale nel 1963, decide di abbandonare prematuramente gli studi e - per mantenere la sua giovane famiglia - inizia a fare lavori di vario genere durante il giorno: prima come operaio in una fabbrica di guanti, poi come muratore e, infine, come venditore porta a porta.\nDi sera, invece, inizia a esibirsi nei pub e nei locali da ballo del sud del Galles, fortemente influenzato dal Rock n\u2019 Roll, dal Country blues, dal Gospel e da alcuni loro interpreti: Elvis Presley, Jerry Lee Lewis, Little Richard, Big Bill Broonzy, Solomon Burke e Mahalia Jackson, su tutti.\nCarriera musicale.\n1963-1964: Gli inizi.\nNel 1963 Tom Jones inizia a farsi conoscere meglio, con lo pseudonimo di Tommy Scott, diventando \"frontman\" del gruppo musicale Tommy Scott and The Senators, un gruppo beat con il quale comincia a farsi conoscere nella sua zona sud del Galles. Importante ricordare che questi primi attimi di carriera sono legati anche alla difficolt\u00e0 di Tom Jones nel trovare delle case discografiche disponibili a registrare: il cantante gallese \u00e8 considerato sessualmente trasgressivo ed esplicito, anche per via di alcuni atteggiamenti che teneva sul palcoscenico, in parte ispirati a Elvis Presley. Analogo problema (temporaneo) si ripresenter\u00e0 nuovamente pi\u00f9 avanti nella sua carriera, quando si avviciner\u00e0 al mondo televisivo.\nDopo svariati concerti ed esibizioni in giro per il Galles, nel 1964, la potente voce di Tom Jones viene notata da quello che poi sar\u00e0 il suo futuro manager: Gordon Mills, ex cantante dei Viscounts. Quest'ultimo convincer\u00e0 l'intero gruppo musicale a trasferirsi a Londra, in quanto citt\u00e0 in grado di offrire maggior visibilit\u00e0 e migliori opportunit\u00e0 di business musicale. In questo primo momento dell'esperienza londinese Tom e i membri del suo gruppo vivono in un appartamento di due stanze nel West London: vitto e alloggio sono forniti direttamente da Gordon Mills, che nel frattempo cerca di ottenere un contratto discografico. Sempre in questo periodo, \u00e8 lo stesso Gordon Mills a suggerire a Tom Jones di utilizzare un nome d'arte unendo il suo soprannome al cognome della madre (Jones, appunto). Nel frattempo, anche il gruppo musicale Tommy Scott and The Senators cambia nome: The Playboys, prima; The Squires, poi.\nDi l\u00ec a poco, nell'estate del 1964, Tom Jones e il suo gruppo si recano presso la Decca Records per registrare un primo singolo che, per\u00f2, avr\u00e0 poca gloria: \"Chills And Fever\", accreditato solamente a \u201cTom Jones\u201d.\n1965-1966: L'inizio del successo.\nNonostante lo scarso successo della prima produzione, la perseveranza del manager e del gruppo saranno poi premiate con il secondo singolo: \"It's Not Unusual\", la cui canzone scritta dallo stesso manager Gordon Mills e da Les Reed era stata offerta da Sandie Shaw. Uscito nel febbraio 1965, in poco meno di un mese il singolo diventa una hit internazionale: raggiungendo il primo posto nella hit parade del Regno Unito ed entrando nella top ten degli Stati Uniti. Il successo di questa \"hit\" arriva anche in Italia dove tale canzone viene cantata - con il titolo \"Non \u00e8 normale\" - da Little Tony.\nVisto l'immediato successo conquistato con il suo secondo singolo, per cavalcare l'onda, viene pubblicato il primo album dal titolo: \"Along Came Tom Jones\" e, sempre nel 1965, viene incisa\"\", canzone della colonna sonora dell'omonimo di James Bond interpretato da Sean Connery. Il suo successo internazionale \u00e8 confermato anche con il singolo \"What's New Pussycat?,\" che arriva primo in Canada, terzo nella Billboard Hot 100 e decimo nei Paesi Bassi.\nVisti i successi ottenuti in questa annata - in piena \"British invasion\" - Tom Jones viene premiato con un Grammy Award come cantante rivelazione dell'anno.\nL'anno seguente, siamo 1966, ispirato da una versione country di Jerry Lee Lewis, Tom Jones incide un altro singolo di grande successo, \"Green Green Grass of Home\" che, proprio in quell'anno, arriva primo nel Regno Unito (per la sua seconda volta in carriera), riscuotendo altrettanto successo anche negli Stati Uniti, Irlanda, Norvegia, Austria e Paesi Bassi. A partire dal 1966, inoltre, nasce una buona e lunga amicizia tra Tom Jones, Elvis Presley e sua moglie Priscilla: i due cantanti si sono incontrati per la prima volta, proprio in quell'anno, negli studi della Paramount mentre la leggenda del Rock n' Roll registrava il film \"Paradise Hawaiian Style\".\n1967-1972: La consacrazione, Las Vegas e i primi tour internazionali.\nNel 1967 debutta per la prima volta a Las Vegas, presso il Flamingo; il sodalizio (tutt'ora esistente) con la \"Sin City\" dura ormai da cinquant'anni, nel corso dei quali ha avuto modo di esibirsi nei principali casin\u00f2 del luogo. Oltre alla voce prorompente, il cantante gallese porta con s\u00e9 un'innata sensualit\u00e0 e un impatto carismatico particolarmente evidente nelle sue \"performance live\"; non a caso, nel giro di poco tempo diventa uno dei primi Sex Symbol di quegli anni.\nTra i suoi pi\u00f9 grandi successi di questo periodo si segnalano le seguenti canzoni: \"Delilah\", \"Detroit City\", \"I'll Never Fall In Love Again\", \"Help Yourself\", \"Love Me Tonight\" e \"Without Love\", tutte pubblicate tra il 1967 e il 1969. Nonostante l'enorme successo ottenuto con il singolo \"Delilah\", allo stesso tempo, numerose sono le proteste per il suo testo che parlava di infedelt\u00e0 e omicidio.\nOltre che per la produzione di canzoni, per Tom Jones il 1969 rappresenta l'anno del suo esordio in uno show televisivo a lui dedicato: \"This Is Tom Jones,\" una serie televisiva che, fino al 1971, viene trasmessa dalla ABC negli Stati Uniti e dalla ITV nel Regno Unito e che ospiter\u00e0 diversi personaggi illustri tra cui Aretha Franklin, Stevie Wonder, Ray Charles e Joe Cocker. Grazie a questa serie tv Tom Jones viene addirittura candidato a un Golden Globe come migliore attore.\nCon l'inizio degli anni settanta la presenza di Tom Jones in America \u00e8 sempre pi\u00f9 costante tanto per il suddetto show televisivo - che infatti viene registrato tra Londra e Los Angeles - quanto per i suoi tour e concerti. Non a caso, \u00e8 proprio in questo periodo - nel quale la fama e la notoriet\u00e0 di Tom Jones sono ai massimi livelli internazionali - che il suo grande amico e ammiratore Elvis Presley, tornato ad esibirsi dal vivo dopo un lungo periodo di pausa, mutuer\u00e0 in parte alcuni degli atteggiamenti che il cantante gallese adottava quando si esibiva sul palco. Alla fine del 1970 le vendite dei dischi di Tom Jones superano gi\u00e0 i 30 milioni di dischi; il cantante gallese - oltre ad essere una vera e propria attrazione nei concerti, dove si registrano frequentemente scene di isteria da parte del pubblico femminile - \u00e8 anche diventato un personaggio televisivo popolare.\nTrasferitosi definitivamente in America nel 1974, anche per questioni fiscali, altri importanti canzoni di questa prima parte degli anni settanta sono: \"Daughter Of Darkness\", \"She's A Lady\", \"Till\" e \"The New Mexican Puppeteer\".\n1973-1989: Dal declino alla rinascita.\nCon l'avvicinarsi della met\u00e0 degli anni settanta si assiste a un lento declino della popolarit\u00e0 di Tom Jones, dopo quasi un decennio di alti livelli. Nonostante questa flessione, nel 1976 riesce comunque a ottenere un grande successo con la canzone \"Say You'll Stay Until Tomorrow\", che gli permette di conquistare la vetta della classifiche americane. In questi anni la sua carriera \u00e8 fortemente incentrata nei locali di Las Vegas e il altre performance live e ci\u00f2 a discapito della produzione discografica che, appunto, rallenta in maniera evidente.\nSempre in questo periodo di declino, i dottori diagnosticano a Tom Jones dei polipi alle corde vocali. Dopo l'operazione, per la quale il cantante temeva di dover terminare la carriera musicale, Tom Jones ha dovuto rimettersi in gioco cantando nei night club. In questo periodo e con gli inizi degli anni ottanta, si dedica alla musica country ma, tuttavia, i suoi pezzi non vengono pubblicati in Europa.\nIl 29 luglio 1986 il manager di Tom Jones, Gordon Mills, muore di cancro; nel suo ruolo subentra direttamente Mark Woodward, il figlio di Tom Jones, il quale si impegna subito nel trovare uno stile e delle sonorit\u00e0 pi\u00f9 moderno e aderente allo stile degli anni ottanta: \u00e8 fondamentale, ora, dopo un periodo di silenzio e di declino, rilanciare e rinnovare la figura del cantante. I pi\u00f9 importanti successi di Tom Jones in questo decennio, infatti, sono concentrati proprio dal 1987 in avanti: nell'aprile di quest'anno il cantante gallese torna nelle posizioni pi\u00f9 alte delle classifiche (secondo in quella inglese) con \"A Boy From Nowhere\" brano che, insieme ad altre sue canzoni, \u00e8 inserito tra le musiche della commedia intitolata \"Matador\".\nAlcuni mesi dopo, nel 1988, collabora con il gruppo The Art of Noise - un gruppo techno all'avanguardia - per realizzare una cover del brano \"Kiss\" di Prince, il cui successo gli permetter\u00e0 di ritornare definitivamente popolare anche in Europa. Da qui, Tom Jones intraprende, nuovamente con successo, diverse performance live e nella tv inglese, con lo show \"The right stuff\".\nSu iniziativa dei suoi fan, nel 1989 riceve la stella nella Walk of Fame di Hollywood che si trova al 6608 Hollywood Blvd di Los Angeles.\n1990-2000: La capacit\u00e0 di adattarsi ai cambiamenti.\nIl ritorno in grande stile di Tom Jones mostra la sua capacit\u00e0 di adattarsi ai cambiamenti musicali e alle nuove tendenze degli anni novanta. Con l'avvicinarsi del nuovo millennio, infatti, il cantante gallese riesce man mano a entrare nel nuovo circuito generazionale: non a caso, proprio nel 1992, fa una comparsa in una puntata della nota sitcom animata \"I Simpson\". Oltre ad una serie di brani inediti, Tom Jones porta dietro con s\u00e9 varie cover di hit anni sessanta riviste in versione dance, rock o pop, i cui suoni ben si miscelano con la voce del cantante.\nGli anni novanta di Tom Jones - insieme al nuovo millennio - sono inoltre all'insegna di varie collaborazioni con altri cantanti di caratura internazionale. Nel 1991 insieme a Van Morrison, ad esempio, registra l'album \"Carrying A Torch\". L'anno seguente partecipa, insieme ad altri cantanti, al prestigioso festival rock di Glastonbury che gli permette di avere ulteriore visibilit\u00e0 anche nel pubblico pi\u00f9 giovane. Mentre nel 1999 con \"Reload\", registra una collezione di collaborazioni coni The Cardigans, Robbie Williams, Zucchero Fornaciari, i The Pretenders. Dall'album viene estratto il popolare brano \"Sex Bomb\" che lo vede collaborare con DJ Mousse T. in una versione remix di tale brano. Nel 2000 \u00e8 invitato dal presidente statunitense Bill Clinton a esibirsi a Washington per i festeggiare l'arrivo del nuovo millennio.\n2001-2013: La parentesi pi\u00f9 recente.\nNel 2001 Tom Jones si esibisce in un tour mondiale spostandosi non solo tra Europa e America, ma andando anche Medio Oriente. Sempre in questa annata, insieme ad altri artisti, Tom Jones \u00e8 invitato a Modena da Luciano Pavarotti all'ottava edizione dell'evento musicale Pavarotti &amp; Friends. In questa occasione avr\u00e0 modo di esibirsi duettando insieme al tenore cantando il suo storico successo \"Delilah\".\nNel 2002 viene pubblicato l'album \"Mr. Jones\", nato dalla collaborazione con Wyclef Jean, ex membro dei Fugees. Particolare successo avranno i due singoli \"Tom Jones International\" e \"Black Betty\". Sempre nel 2002 e nel 2012 Tom Jones - insieme ad altre star britanniche come Elton John, Paul McCartney e Annie Lennox - presta la sua voce per festeggiare rispettivamente il \"Giubileo d'oro\" e il \"Giubileo di diamante\" della Regina d'Inghilterra.\nAll'inizio del 2003 il cantante gallese vince il Brit Award con il premio \"outstanding contribution to music\" (straordinario contributo alla musica), riconoscimento attribuito nelle precedenti edizioni ad altri artisti come Sting, U2 e David Bowie.\nSempre in quest'anno esce la pi\u00f9 completa raccolta dei successi di Tom Jones: un cofanetto di 4\u00a0cd che racchiude i successi dal 1964 fino al 2002: \"The definitive Tom Jones: 1964-2002\".\nNel 2004 esce \"Tom Jones &amp; Jools Holland\" album in cui il pianoforte \u00e8 suonato dal noto pianista Holland. L'anno successivo, nel 2005, per festeggiare i suoi 65 anni e i suoi 40 anni di carriera, Tom Jones decide di organizzare un concerto a Pontypridd, citt\u00e0 nella quale non si esibiva dal 1964, che riuscir\u00e0 ad attrarre pi\u00f9 di fans. Quest'annata rappresenta un momento importante nella vita di Tom Jones poich\u00e9 viene incoronato cavaliere (Knight Bachelor) dalla Regina d'Inghilterra.\nNel mese di novembre 2008 esce un nuovo album dal titolo \"24 Hours\", tra i cui singoli suscita particolare interesse l'inedito \"If He Should Ever Leave You\".\nIl 26 luglio 2010 esce l'album intitolato \"Praise &amp; Blame\", prodotto da Ethan Johns, composto da 6 singoli inediti e 6 cover, tra le quali anche un singolo di Bob Dylan e che vira verso un rock dal sapore pi\u00f9 roots.\nNel 2012 pubblica un nuovo lavoro \"Spirit in the Room\", anch'esso prodotto da Johns, composto da cover e originali e con una maggiore impronta folk del precedente.\nDal 2012 diventa coach del talent show \"The Voice UK\" affiancato nelle prime due stagioni 2012-2013 da will.i.am, Jessie J e Danny O'Donoghue.\n2014-presente: Tom Jones oggi.\nNel 2014 in \"The Voice UK\" \u00e8 affiancato nuovamente da will.i.am ma con l'aggiunta di Kylie Minogue e Ricky Wilson, nel 2015 invece al posto della Minogue ci sar\u00e0 Rita Ora.\nL'8 febbraio 2015 si esibisce con Jessie J durante i Grammy Awards con il brano \"You've Lost That Lovin' Feelin\"'.\nNei primi giorni di settembre 2017, a causa di alcuni problemi di salute, Tom Jones decide di spostare nella primavera 2018 un tour autunnale di 17 date negli Stati Uniti.\nAttivit\u00e0 come attore.\nTom Jones ha anche fatto parte di diverse produzioni cinematografiche. Protagonista nei cast di alcune serie televisive, come \"This Is Tom Jones\" e \"Tom Jones: The Right Time\", ha altres\u00ec interpretato s\u00e9 stesso in alcuni film, come, ad esempio, \"Mars Attacks!\" di Tim Burton (1996) e in alcune serie televisive, come \"Willy, il principe di Bel-Air\" e \"I Simpson\" (1992).\nVita privata.\nNel corso di tutta la sua carriera, nonostante le numerose frequentazioni sporadiche con altre donne, Tom Jones non ha mai divorziato da sua moglie, Melinda Rose Trenchard: il loro matrimonio, tra alti e bassi, \u00e8 durato per quasi sessant'anni fino al 2016, anno della scomparsa di Melinda.\nNel 2017, a nove mesi dalla morte della moglie, il cantante gallese ha cominciato a frequentarsi sempre pi\u00f9 frequentemente con la sua amica Priscilla Presley, ex moglie del suo amico e idolo giovanile Elvis Presley.\nTom Jones sex symbol.\nTra gli anni sessanta e i primi anni settanta, oltre ad essere uno dei cantanti internazionali pi\u00f9 affermati, Tom Jones \u00e8 un vero e proprio \"sex symbol\". Il suo vestire attillato, le camicie sbottonate, l'atteggiarsi sul palcoscenico e la sua presenza fisica lo hanno reso una vera e propria attrazione per il pubblico femminile. Non a caso in diversi suoi concerti si sono registrate frequentemente scene di isteria delle fans che, in pi\u00f9 occasioni, hanno lanciato sul palco biancheria intima."}
{"id": "1344629", "revid": "287204", "url": "https://it.wikipedia.org/wiki?curid=1344629", "title": "Aconitum variegatum", "text": "\"Aconitum variegatum\" , comunemente noto come aconito screziato, \u00e8 una pianta erbacea e velenosa appartenente alla famiglia delle Ranunculaceae, diffusa in buona parte dell'Europa centrale e meridionale.\nEtimologia.\nIl nome del genere (\u201cAconitum\u201d) deriva dal greco \"ak\u00f2niton\" (= \u201cpianta velenosa\u201d). La pianta infatti risulta conosciuta per l'alta sua tossicit\u00e0 fin dai tempi dell'antichit\u00e0 omerica. Con questo nome probabilmente veniva indicata una pianta velenosa endemica il cui habitat frequente era tra le rocce ripide di alcune zone della Grecia. Due sono le radici che vengono attribuite al nome: (1) \"ak\u00f2ne\" (= \u201cpietra\u201d) facendo riferimento al suo habitat; (2) \"kon\u00e9\" (= \u201cuccidere\u201d), facendo ovviamente riferimento alla sua tossicit\u00e0. Veniva anche usata come simbolo negativo (maleficio o vendetta) nella mitologia dei popoli mediterranei. L'epiteto specifico (\"variegatum\") si riferisce alle sfumature presenti sui fiori.\nIl binomio scientifico attualmente accettato (\"Aconitum napellus\") \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"\u201dSpecies Plantarum\u201d\" del 1753.\nDescrizione.\nSono piante erbacee, perenni la cui altezza pu\u00f2 essere da 4 a 15 dm. La forma biologica \u00e8 definita come geofita rizomatosa (G rhiz), ossia sono piante che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei come rizomi, un fusto sotterraneo dal quale, ogni anno, si dipartono radici e fusti aerei. \nRadici.\nLe radici sono secondarie da rizoma a forma rotonda. Si rigenerano durante la fioritura.\nInfiorescenza.\nL'infiorescenza \u00e8 una pannocchia ramosa terminale con l'asse principale a zigzag. Alla base l'infiorescenza \u00e8 fogliosa; i rami (perlopi\u00f9 glabri o con brevi peli non ghiandolosi) sono divaricati mentre i fiori sono disposti in modo distanziato ma raccolti a gruppi. Alla diramazione dei rami sono presenti delle foglie di tipo bratteale. Lunghezza dell'infiorescenza: 15 \u2013 30\u00a0cm.\nFiore.\nQuesti fiori sono considerati fiori arcaici, o perlomeno derivati da fiori pi\u00f9 arcaici dalla struttura aciclica. Il perianzio \u00e8 formato da due verticilli: gli elementi esterni hanno una funzione di protezione e sono chiamati tepali o sepali (la distinzione dei due termini in questo caso \u00e8 ambigua e quindi soggettiva); quelli interni sono dei nettari (in questo fiore la corolla \u00e8 praticamente assente). I fiori sono pentameri (a cinque elementi) a simmetria zigomorfa (o bilaterale) ed ermafroditi. Il colore del perianzio \u00e8 blu, violetto o anche biancastro con sfumature (in genere le sfumature sono pi\u00f9 chiare e poste nella parte apicale dei sepali). Dimensione dei fiori: 25 \u2013 35\u00a0mm.\nFrutti.\nIl frutto \u00e8 costituito da un aggregato di 3 - 5 capsule o follicoli sessili e polispermi (frutto secco sviluppato longitudinalmente con delle fessure per la fuoriuscita dei semi). Ogni follicolo termina con un becco diritto.\nSistematica.\nIl genere \"Aconitum\" comprende 250 specie (una dozzina delle quali sono spontanee dei territori italiani) distribuite soprattutto nelle regioni temperate. La famiglia delle Ranunculaceae invece comprende oltre 2000 specie distribuite su circa 47 generi (2500 specie e 58 generi secondo altre fonti). \nDa un punto di vista sistematico (e pratico) le specie di questo genere vengono classificate in base al colore e alla forma del fiore. In questo caso il fiore di \u201cAconito screziato\u201d appartiene al gruppo delle piante con fiori blu o violetti e con cappuccio pi\u00f9 alto che largo.\nLa composizione delle sottospecie di questo aconito ha subito pi\u00f9 di una revisione tassonomica in questi ultimi decenni. Sandro Pignatti nella \u201cFlora d'Italia\u201d comprende due sottospecie: \"variegatum\" e \"valesiacum\" (quest'ultima ora inclusa nella specie \"Aconitum degeni\" ); mentre la sottospecie \"nasutum\" (sempre secondo Pignatti) \u00e8 inclusa nella specie \"Aconitum paniculatum\" (ora \"Aconitum degeni\"). In altre flore oltre alle sottospecie \"variegatum\" e \"nasutum\" sono incluse anche le sottospecie \"paniculatum\" e \"valesiacum\" (ora entrambe incluse in \"Aconitum degeni\").\nAttualmente i testi pi\u00f9 aggiornati considerano questa pianta con la seguente denominazione: \"Aconitum variegatum\" s.l. e con due sottospecie presenti in Italia: \"variegatum\" e \"nasutum\" (denominazioni convalidate anche dalla \"Checklist\" dei Royal Botanic Garden Edinburgh).\nIl numero cromosomico di \"A. variegatum\" \u00e8: 2n = 16.\nVariabilit\u00e0.\nNell'elenco seguente sono indicate alcune sottospecie, variet\u00e0 e forme (non presenti sul territorio italiano \u2013 a parte i sinonimi). L'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie:\nSottospecie:\nVariet\u00e0:\nForme:\nDescrizione sottospecie italiane.\nIn Italia sono indicate due sottospecie:\nIbridi.\nNell'elenco seguente sono indicati alcuni ibridi interspecifici:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nGli aconiti sono fiori di facile identificazione rispetto ad altri generi; pi\u00f9 difficile \u00e8 distinguere tra di loro le varie specie di aconito specialmente quelle di colore blu-violetto. Il casco (o elmo) insieme all'infiorescenza sono le parti pi\u00f9 utili per distinguere le varie specie.\nUsi.\nFarmacia.\n\u00c8 una pianta velenosa (contiene alcaloidi e glucosidi \u2013 soprattutto l'aconitina). I suoi fiori sono tra i pi\u00f9 tossici della flora spontanea italiana. I sintomi per avvelenamento di questa pianta sono nausea, vomito, diarrea, bradicardia, aritmia e infine arresto cardiaco e morte. Nella medicina popolare, anticamente, venivano usate le radici opportunamente essiccate per le seguenti propriet\u00e0 medicamentose: antinfiammatorie (attenua uno stato infiammatorio), antireumatiche (attenua i dolori dovuti all'infiammazione delle articolazioni), vermifughe (elimina i vermi intestinali) e analgesiche (attenua in generale il dolore)\nGiardinaggio.\nQueste piante vengono soprattutto coltivate come fiori ornamentali grazie all'elegante contrasto tra i fiori e i ricco e decorativo fogliame. Sono piante rustiche (di facile impianto e mantenimento) e si adattano a qualsiasi tipo di terreno. Superano facilmente i rigori dell'inverno."}
{"id": "1344631", "revid": "1318658", "url": "https://it.wikipedia.org/wiki?curid=1344631", "title": "Carl Levin", "text": " Ha prestato servizio come senatore degli Stati Uniti dal 1975 al 2015, diventando il senatore pi\u00f9 longevo nella storia dello stato. \u00c8 stato un membro del Partito Democratico ed \u00e8 stato presidente della Commissione del Senato per i servizi armati. Ha studiato nel Swarthmore college, e si \u00e8 laureato nell'Universit\u00e0 di Harvard. Nel 1968 \u00e8 stato eletto al Consiglio Comunale di Detroit, ed \u00e8 stato in carica fino al 1977. "}
{"id": "1344641", "revid": "729019", "url": "https://it.wikipedia.org/wiki?curid=1344641", "title": "Debbie Stabenow", "text": "Biografia.\nLaureata magna cum laude alla Michigan State University, la Stabenow lavor\u00f2 per alcuni anni come assistente sociale prima di intraprendere la carriera politica.\nCarriera.\nDopo undici anni alla Camera dei rappresentanti del Michigan, fu eletta a quella nazionale, dove serv\u00ec due mandati. Successivamente sfid\u00f2 il senatore repubblicano in carica Spencer Abraham e lo sconfisse con un margine dell'1%. Abraham fu poi nominato Segretario dell'Energia dal Presidente Bush.\nMolto attenta alle tematiche sanitarie, la Stabenow \u00e8 stata proposta dalla National Organization of Women come nuovo Segretario della Salute e dei Servizi Umani degli Stati Uniti d'America dopo il rifiuto di Tom Daschle. Alla fine per\u00f2 il Presidente Obama scelse la governatrice del Kansas Kathleen Sebelius."}
{"id": "1344642", "revid": "2034231", "url": "https://it.wikipedia.org/wiki?curid=1344642", "title": "Frederick William True", "text": "Fu anche il primo curatore capo di Biologia (1897-1911) al Museo Nazionale degli Stati Uniti, attualmente parte della Smithsonian Institution.\nNacque a Middletown, nel Connecticut, nel 1858. Nel 1878 ottenne il dottorato in scienze all'universit\u00e0 di New York. Dal 1883 al 1897 True fu curatore dei mammiferi. La sua specialit\u00e0 erano i cetacei, e la balena dal becco di True venne chiamata cos\u00ec in suo onore. Dal 1881 alla sua morte, nel 1914, fu anche strettamente associato alla Smithsonian Institution."}
{"id": "1344644", "revid": "1573940", "url": "https://it.wikipedia.org/wiki?curid=1344644", "title": "Chiesa di San Rocco (Offanengo)", "text": "La chiesa di San Rocco \u00e8 una chiesa situata a Offanengo, in provincia di Cremona.\nCaratteristiche.\nLa chiesa di San Rocco, risalente al XVI secolo, \u00e8 la chiesa pi\u00f9 antica di Offanengo. Il suo esterno non offre particolari decori artistici, sculture o affreschi. Il suo interno, al contrario, \u00e8 molto interessante nel campo di pittura: affreschi religiosi di tutti i tipi dominano le pareti della chiesa, rendendola molto interessante artisticamente."}
{"id": "1344653", "revid": "347132", "url": "https://it.wikipedia.org/wiki?curid=1344653", "title": "Dominique Lapierre", "text": "Molte delle sue opere sono state scritte insieme a Larry Collins, e parte dei guadagni ottenuti dalla vendita dei suoi libri \u00e8 stata donata, a partire dal 1982, all'associazione non profit City of Joy, che diverr\u00e0 poi il titolo di uno dei suoi pi\u00f9 famosi romanzi, \"La citt\u00e0 della gioia\", da cui \u00e8 anche stato tratto l'omonimo film. Dominique Lapierre parla il bengalese.\nBiografia.\nLapierre \u00e8 nato a Ch\u00e2telaillon-Plage e si \u00e8 diplomato al Lafayette College, in Pennsylvania. \u00c8 stato corrispondente di \"Paris Match\" per quattordici anni. Ha una figlia, Alexandra, anche lei scrittrice. \u00c8 sposato, dal 1980, con Dominique Conchon-Lapierre con cui condivide l'impegno della fondazione \"Action pour les enfants des l\u00e9preux de Calcutta\", nata dopo l'esperienza vissuta nella citt\u00e0 indiana, da cui \u00e8 ispirato il romanzo \"La citt\u00e0 della gioia\".\nDominique Lapierre, dopo il matrimonio, \u00e8 entrato nell'esercito francese come militare di leva, all'inizio inquadrato in un reggimento di carri armati e successivamente quale un interprete. Qui ha incontrato un giovane caporale statunitense, Larry Collins, con il quale ha stretto amicizia. Dopo la fine del servizio militare Collins \u00e8 stato assunto dalla \"United Press\" nella sede di Parigi e in seguito inviato in Medio Oriente come corrispondente del settimanale \"Newsweek\". Lapierre invece ha trovato lavoro come reporter presso \"Paris Match\": questo ha permesso ai due di incontrarsi numerose volte durante i loro viaggi. La loro amicizia e collaborazione \u00e8 sfociata infine nel loro primo bestseller: \"Parigi brucia?\", pubblicato nel 1965.\nFilantropia.\nLa met\u00e0 dei diritti d'autore de \"La Citt\u00e0 della Gioia\" e de \"L'Arcobaleno nella notte\" vanno in beneficenza per un'associazione da lui fondata con la moglie Dominique. Il provento dei diritti \u00e8 impiegato per costruire barconi ospedale, che navigano sul Gange, e ospitano e curano i malati che si recano sul fiume sacro per terminare i loro giorni terreni: \u00e8 infatti credenza induista che morire tra le braccia della madre Ganga permetta all'anima di vincere il ciclo delle rinascite del \"karma\" e che possa in questo modo raggiungere il \"mok\u1e63a\" (la liberazione). Per questo motivo i malati accettano di essere curati dalle barche ospedale che vengono interpretate e accolte come un segno divino."}
{"id": "1344659", "revid": "287204", "url": "https://it.wikipedia.org/wiki?curid=1344659", "title": "I'm N Luv (Wit A Stripper)", "text": "I'm N Luv (Wit A Stripper) \u00e8 il secondo singolo dell'artista R&amp;B T-Pain, estratto dall'album \"Rappa Ternt Sanga\" e realizzato con il rapper Mike Jones.Il brano prodotto da Akon, ha avuto il suo periodo di successo durante l'inizio del 2006.\nCritica.\nIl singolo ha debuttato nella Billboard Hot 100 alla posizione numero 5, diventando dopo \"I'm Sprung\" il secondo singolo dell'artista ad arrivare nelle Top 10 statunitensi.\nIl brano \u00e8 stato soggetto anche a molte controversie da parte dei fan e in molte riviste musicali, infatti queste ultime hanno descritto il brano in maniera positiva solo in fatto di suoni, la produzione del singolo \"Im N Luv\" da parte di T-Pain ha un suono certamente orecchiabile anche perch\u00e9 ha usato molti Sequencer e Drum machine per arrangiarlo. Le influenze di questo stile di musica pop club deriva anche dal rap da club che nel sud degli Stati Uniti si \u00e8 diffuso molto velocemente. Ma a parte quello la parte negativa del brano che ha fatto critica sulle riviste e ha fatto ricredere su molti fan \u00e8 il contenuto, infatti \u00e8 stato molto polemizzato perch\u00e9 se al di fuori sembra privo di correzioni quello che vuole dire il cantante rappresenta per\u00f2 molte altre cose. Il video originale del brano proprio per questo motivo non \u00e8 mai stato trasmesso anche se aveva avuto molto successo.\nVideo.\nLa canzone tratta di un uomo che entra in un locale notturno per cercare una spogliarellista con la quale passare la notte. La versione censurata porta il nome di \"I'm In Luv (Wit A Dancer)\", sebbene alcune stazioni radio abbiano continuato a trasmettere quella originale. La versione originale del video, dato il contenuto, non \u00e8 mai andata in onda. \u00c8 stato realizzato un video remix che sarebbe la versione non censurata del brano, la differenza \u00e8 che il brano \u00e8 lo stesso ma le scene delle riprese sono diverse, anche in questo video c'\u00e8 il rapper Mike Jones che duetta con T-Pain, nelle riprese si vede quest'ultimo che balla spesso nei ritornelli davanti a delle auto, nella parte finale del video, T-Pain aspetta fuori dalla discooteca una ragazza che era quella che era apparsa all'inizio delle scene e poi se ne vanno.\nRemix.\n\u00c8 stato realizzato un remix con R. Kelly, Twista, Pimp C, Paul Wall, MJG e Too Short, e ne \u00e8 stato tratto anche un video. A un altro si aggiungono Busta Rhymes e Pitbull, mentre in iTunes \u00e8 possibile trovare una versione reggaeton del singolo. Un ulteriore remix chiamato \"I'm In Luv (Wit A Ripper)\" vede la partecipazione di Keak Da Sneak.\n\"Weird Al\" Yankovic ha fatto una parodia del singolo dal titolo \"I'm In Luv (Wit A Skipper)\"."}
{"id": "1344669", "revid": "1573940", "url": "https://it.wikipedia.org/wiki?curid=1344669", "title": "Dynastinae", "text": "Dynastinae () \u00e8 una sottofamiglia di Coleotteri scarabeidi diffusa in tutto il mondo, con straordinaria abbondanza di specie nei paesi tropicali.\nNoti e molto popolari in ogni regione del mondo, sono uno dei gruppi preferiti tra i collezionisti per le dimensioni e la straordinaria diversit\u00e0 delle appendici cefaliche e toraciche che li caratterizzano.\nDescrizione.\nAdulto.\nI Dinastini sono caratterizzati da corpo tozzo e massiccio, e dal fatto che i maschi di molte specie recano corna e protuberanze sul capo e sul torace. Alcune specie, come il \"Dynastes hercules\" possono raggiungere dimensioni davvero notevoli.\nLe trib\u00f9 meno evolute (Cyclocephalini, Pentodontini) e le femmine sono invece quasi completamente prive di appendici e possono essere distinte dagli altri scarabeidi per la corporatura e per le mandibole allargate sul lato esterno cos\u00ec da essere visibili ai lati del clipeo.\nLarva.\nCome tutti gli scarabeidi, la larva \u00e8 di tipo melolontoide, cio\u00e8 a forma di \"C\", bianca, carnosa, con la testa e le zampe sclerificate di color rossastro pi\u00f9 o meno scuro. Lungo i fianchi le larve presentano dei fori chitinosi che ne costituiscono l'apparato respiratorio\nBiologia.\nMolti dinastini vivono da larva nell'humus o all'interno di tronchi marci, pochi (\"Pentodon\") sono rizofagi e possono causare danni all'agricoltura.\nCome per i Cetoniinae e i Melolonthinae, la ninfosi avviene dentro un bozzolo composto di escrementi della stessa larva agglutinati insieme.\nGli adulti si rinvengono in vicinanza degli ambienti che li hanno nutriti da larva: sul terreno o in vicinanza di vecchi alberi; sono perlopi\u00f9 crepuscolari o notturni, soprattutto le specie tropicali, e possono venire attirati dalle luci dei lampioni o quelle UV.\nSistematica.\nLa sottofamiglia Dynastinae \u00e8 suddivisa in otto trib\u00f9, di cui due sole (Pentodontini, Oryctini) sono presenti in Italia:\nCollegamenti esterni.\nCheck-list di Dynastinae mondiali"}
{"id": "1344670", "revid": "124574465", "url": "https://it.wikipedia.org/wiki?curid=1344670", "title": "Volkan Demirel", "text": "\u00c8 con 88 partite disputate, primatista di presenze con il Fenerbah\u00e7e nelle competizioni calcistiche europee.\nBiografia.\nIl suo nome tradotto in turco significa \"vulcano mani di ferro\".\nCaratteristiche tecniche.\nPortiere agile e reattivo tra i pali, dotato di discreti riflessi, avezzo a respingere i calci di rigore. Noto per carisma e doti da \"leader\", \u00e8 stato a pi\u00f9 riprese criticato per alcuni comportamenti sopra le righe.\nCarriera.\nClub.\nMuove i suoi primi passi nel Kartalspor, accedendo al settore giovanile della societ\u00e0 turca all'et\u00e0 di 13 anni. Il 6 agosto 2002 viene acquistato dal Fenerbah\u00e7e. Esordisce con i \"Canarini Gialli\" il 26 aprile 2003 contro il Samsunspor.\nIl 23 novembre 2004 esordisce in Champions League contro lo Sparta Praga nella fase a gironi, subentrando a inizio ripresa al posto di R\u00fc\u015ft\u00fc Re\u00e7ber. Nel 2007, in seguito alla cessione di Re\u00e7ber al Be\u015fikta\u015f, riesce a imporsi come estremo difensore titolare della rosa.\nIl 4 marzo 2008 respinge tre calci di rigore rispettivamente a Julien Escud\u00e9, Enzo Maresca e Dani Alves nella sfida di ritorno degli ottavi di finale di Champions League, consentendo ai turchi di accedere per la prima volta nella storia ai quarti.\nIl 2 ottobre 2012 - in seguito all'addio di Alex - viene nominato capitano della rosa. Il 2 aprile 2018 gioca la sua 500\u00aa gara con i \"Canarini Gialli\".\nNazionale.\nEsordisce in nazionale il 28 aprile 2004 contro il Belgio in amichevole (finita 2-3 per i turchi), subentrando nella ripresa al posto di R\u00fc\u015ft\u00fc Re\u00e7ber. In precedenza aveva preso parte ad alcuni incontri con le selezioni giovanili.\nNel 2008 prende parte da titolare agli Europei. Il 15 giugno rimedia un'espulsione diretta nei minuti di recupero della partita disputata contro la Repubblica Ceca per un intervento scomposto ai danni di Jan Koller. Il gesto gli costa due giornate di squalifica.\nIl 16 novembre 2014 nel corso della rifinitura pre-partita in vista dell'incontro con il Kazakistan, valido per l'accesso alle fasi finali degli Europei 2016, viene preso di mira da alcuni supporters. Il calciatore decide quindi togliersi i guantoni, rifiutandosi di scendere in campo e abbandonando lo stadio in anticipo.\nStatistiche.\nPresenze e reti nei club.\n\"Statistiche aggiornate al 26 maggio 2019.\""}
{"id": "1344672", "revid": "117203576", "url": "https://it.wikipedia.org/wiki?curid=1344672", "title": "Sicedison", "text": "La Sicedison \u00e8 stata un'importante azienda chimica italiana operante nei settori della chimica industriale, della petrolchimica, delle materie plastiche e delle tecnofibre.\nStoria.\nOrigini.\nVenne fondata dalla Edison nel 1950, in collaborazione con l'azienda statunitense Monsanto (come joint venture), con la denominazione di Societ\u00e0 Italiana Chimica (SIC).\nLa produzione avveniva negli stabilimenti interni al polo petrolchimico di Porto Marghera a Venezia che, proprio in quelli anni, ebbe un grande sviluppo; fin dall'inizio furono prodotti fertilizzanti per poi arrivare, nel 1951, alla costruzione di un impianto cloro-soda con celle a catodo di mercurio.\nL'espansione produttiva.\nQuasi contemporaneamente (1951-52) si inizi\u00f2 la produzione delle materie plastiche (il cui sviluppo sar\u00e0 incisivo per l'economia italiana del dopoguerra) previa lavorazione del cloruro di vinile monomero (CVM) (che venne prodotto dapprima dall'acetilene e dall'acido cloridrico e, successivamente da cloro e etilene di origine petrolchimica, la cui unione formava il dicloroetano) e del cloruro di polivinile (PVC). Vennero quindi aggiunte, negli anni successivi, le produzioni di polistirolo, di nitrile acrilico e di fibre acriliche.\nL'uscita di Monsanto e l'entrata nel gruppo Montedison.\nLa partecipazione della Monsanto ebbe fine nel 1961; la denominazione societaria muter\u00e0 da SIC a SICE, cio\u00e8 Societ\u00e0 Italiana Chimica Elementare, abbreviata poi in Sicedison. Quest'ultima segu\u00ec quindi il destino della Edison quando, nel 1966, si un\u00ec con l'altra grande della chimica italiana (la Montecatini) per formare il gruppo Montedison."}
{"id": "1344675", "revid": "339392", "url": "https://it.wikipedia.org/wiki?curid=1344675", "title": "... when the dead boughs will awake from the dreams", "text": ""}
{"id": "1344680", "revid": "594360", "url": "https://it.wikipedia.org/wiki?curid=1344680", "title": "Lilac (Raphael)", "text": "Lilac (reso graficamente come ) \u00e8 il primo mini-album della band visual kei dei Raphael, pubblicato nel 1998 dalla For Life Music Entertainment; una seconda edizione, in tutto identica alla prima, \u00e8 datata 27 giugno 1998.\nIl disco.\n\"Lilac\" \u00e8 il primo lavoro discografico dei Raphael, pubblicato quando l'et\u00e0 dei componenti del gruppo era di soli 18 anni, ed \u00e8 opera quasi interamente del chitarrista Kazuki, come testimonia l'uso virtuosistico e da primadonna della chitarra elettrica. Nonostante rappresenti il debutto della band, l'EP possiede un sound maturo e piuttosto complesso, con partiture molto ricche per ogni strumento: ne \u00e8 testimonianza il brano \"eternal wish ~Todokanu kimi he~\", prima canzone incisa dai Raphael in una demo del 1996 e qui ripubblicata in una versione con aggiunte orchestrali.\nNel rispetto degli stilemi visual kei, alla ricerca musicale si affianca quella visiva: i componenti della band appaiono nel booklet come angeli dalle bizzarre fattezze e costumi, con un trucco molto pronunciato ispirato a quello delle geisha e tuniche arabescate.\nTracce.\nDopo il titolo \u00e8 indicata fra parentesi \"()\" la grafia originale del titolo, eventuali note sono riportate dopo il punto e virgola \";\"."}
{"id": "1344683", "revid": "280758", "url": "https://it.wikipedia.org/wiki?curid=1344683", "title": "Piazza Giovanni Verga", "text": "Piazza Giovanni Verga \u00e8 un'importante e centrale area pubblica della citt\u00e0 di Catania.\nLa piazza, di forma quadrata, \u00e8 attraversata dal corso Italia che la divide in due parti uguali. Il lato nord \u00e8 delimitato dal frontale del Palazzo di Giustizia, quello sud dalla facciata principale dell'hotel Excelsior e i lati est ed ovest da due lunghe vie, che la attraversano e che cambiano nome in corrispondenza di essa. Al centro della sezione sud della piazza si trova la monumentale fontana dei Malavoglia.\nStoria.\nL'intitolazione alla memoria dello scrittore e fotografo Giovanni Verga avvenne solo in pieno XX secolo. In precedenza la piazza, del tutto periferica rispetto alla citt\u00e0 era un vero e proprio campo di addestramento militare e portava il generico nome di \"piazza d'Armi\". La piazza aveva un'estensione maggiore dell'attuale ed era di forma rettangolare.\nNei primi anni del XX secolo venne scelta per allestirvi l'importante \"Esposizione agricola siciliana del 1907\" e in seguito a ci\u00f2 la piazza venne ribattezzata \"piazza Esposizione\" nome rimasto nella memoria popolare fino a tempi recenti. L'incarico dell'allestimento delle strutture che avrebbero ospitato l'esposizione venne affidato all'ingegnere Luciano Franco che realizz\u00f2 le opere, nello spirito del primo Novecento catanese, secondo lo stile liberty. Il \"Padiglione Reale\" fu realizzato da Salvatore De Gregorio, mentre Alessandro Abate si occup\u00f2 di decorare il Vestibolo, in corrispondenza del quale si stagliava la cupola del Grande Ottagono. Le decorazioni di Abate raffiguravano scene di lavoro dei contadini etnei, colti dalla grazia divina della dea Cerere. Da qui si aveva accesso al giardino, abbellito da diversi chioschi, posizionato al centro, dal quale era possibile addentrarsi nei quattro padiglioni, introdotti da archi. Il chiosco Inserra di Tommaso Malerba, riconosciuto come un capolavoro, and\u00f2 distrutto.\nNel 1936, sul lato nord della piazza, ebbero inizio i lavori di costruzione del maestoso Palazzo di Giustizia (terminati nel 1953) a cui si accede per mezzo di un'imponente scalinata in basalto lavico dominata da una statua in bronzo raffigurante la dea della giustizia, con bilancia e spada nelle mani, posta all'ingresso. La statua, alta sette metri e mezzo, fu scolpita da Mim\u00ec Maria Lazzaro nel 1953 e trasferita e posizionata tra i pilastri dell'ingresso nel 1955 a cura del Genio civile. Sul lato a sud-ovest, fu realizzata una caserma dei Carabinieri al posto della vecchia caserma.\nLa piazza acquis\u00ec progressivamente sempre pi\u00f9 importanza in seguito all'espansione della citt\u00e0 verso nord.\nNel 1975 al centro della parte sud della piazza, di fronte all'attuale palazzo dell'hotel Excelsior, venne posizionata la fontana dei Malavoglia; questa incorpora un complesso scultoreo di grande impatto emotivo, una delle ultime opere dello scultore catanese Carmelo Mendola (1895-1976), che rappresenta il naufragio della \"Provvidenza\" scena chiave del racconto verista verghiano \"I Malavoglia\"."}
{"id": "1344684", "revid": "339392", "url": "https://it.wikipedia.org/wiki?curid=1344684", "title": "LILAC", "text": ""}
{"id": "1344688", "revid": "713714", "url": "https://it.wikipedia.org/wiki?curid=1344688", "title": "Giuseppe Bifolchi", "text": "La guerra.\nNel 1913, a 18 anni, si arruola volontario nell'esercito, presta servizio in Libia dove diventa sottufficiale, partecipa alla guerra 1915-18 e si congeda all'inizio del 1920 col grado di ufficiale. Alla fine del conflitto aderisce alle correnti anarco-individualiste, per poi spostarsi su posizioni anarco-comuniste.\nIn Francia.\nNel maggio 1920 parte per la Francia, con una sosta a Corticella per salutare Luigi Fabbri. Lavora in un cementificio. Fin dall'inizio \u00e8 attivo nel movimento, iniziando a scrivere su diversi giornali. Usa spesso, per tutto il periodo francese e belga, lo pseudonimo di Luigi Viola. Il suo primo articolo \u00e8 su \u00abIl Libertario\u00bb di La Spezia nel dicembre 1920; collabora poi a \u00abIl Risveglio\u00bb di Ginevra, \u00abFede!\u00bb, il numero unico \u00abL'agitazione a favore di Castagna e Bonomini\u00bb, \u00abLa Tempra\u00bb, \u00abLe Libertaire\u00bb.\nDal 1920 al 1927 \u00e8 impegnato nel movimento a favore di Sacco e Vanzetti.\nIl 5 e 6 settembre 1925 partecipa a Parigi al convegno dell'Unione sindacale italiana (USI). \u00c8 tra i pi\u00f9 attivi sostenitori della ricostruzione dell'Unione anarchica italiana (UAI) in Francia.\nNel 1927 partecipa alle riunioni della \u2018Piattaforma Archinof\u2019, unico italiano favorevole alla \"Piattaforma\" stessa, in contrapposizione con il gruppo di \u00abPensiero e Volont\u00e0\u00bb rappresentato da Camillo Berneri, Luigi Fabbri e Ugo Fedeli, ed \u00e8 uno dei fondatori della I Sezione italiana della Federazione internazionale comunista-anarchica.\nNel 1927 viene espulso, come molti altri anarchici, rientrando pi\u00f9 volte in Francia clandestinamente.\nNel 1928 e 1929 collabora al periodico \u00abGerminal\u00bb di Chicago. A Bruxelles fonda e dirige il giornale \u00abBandiera Nera\u00bb (aprile 1929-maggio 1931). Collabora con i periodici svizzeri \u00abLe r\u00e9veil anarchiste\u00bb e \u00abVogliamo\u00bb\nIn Spagna.\nAi primi di agosto del 1936, pochi giorni dopo l'inizio degli scontri con i militari golpisti, \u00e8 in Spagna.\nPrende immediatamente contatto con Buenaventura Durruti (conosciuto a Parigi insieme a Francisco Ascaso) sul fronte di Saragozza; torna a Barcellona ed apprende da Santillan della costituzione, all'interno della Colonna \"Ascaso\", della Colonna Italiana di Berneri, Angeloni e Carlo Rosselli.\nAlla caserma \"Predalbes\" (poi caserma \"Bakunin\") addestra i volontari e dopo meno di quindici giorni la Colonna italiana parte per il fronte di Huesca. Il 28 agosto avviene il primo scontro con i nazionalisti nella battaglia di Monte Pelato, nella quale resta ucciso Angeloni. Le qualit\u00e0 militari di Bifolchi sono subito evidenti e riconosciute. Nel corso della battaglia assume il comando della sezioni fucilieri.\nAlla met\u00e0 di settembre \u00e8 vicecomandante della Colonna. Il fronte si attesta attorno a Huesca. Alla fine di novembre la battaglia di Almud\u00e9var, che nonostante il valore dei singoli militanti della Colonna si risolve in una \u2018vittoria mancata\u2019, acuisce i contrasti nati tra la componente anarchica maggioritaria e quella di Giustizia e Libert\u00e0 (GL).\nIl 6 dicembre Rosselli rassegna le dimissioni ed il comando passa a Bifolchi. Nel corso dei mesi seguenti Bifolchi viene pi\u00f9 volte citato dai bollettini repubblicani per il suo valore.\nAll'inizio di aprile del 1937 gli viene offerto il comando effettivo del 19\u00ba reggimento della 126\u00aa Brigata, dalla quale dovrebbe dipendere anche il battaglione italiano (ex-Colonna italiana) al comando del quale \u00e8 stato nominato Antonio Cieri. I due reparti avrebbero fatto parte della 28\u00aa divisione (ex-Colonna \"Ascaso\"). Tanto lui che Cieri declinano i rispettivi incarichi non accettando la militarizzazione delle formazioni combattenti imposta dal governo repubblicano.\nCieri viene ucciso il 7 aprile in circostanze sospette. Bifolchi \u00e8 a Barcellona nei giorni di maggio.\nA proposito dell'assassinio di Camillo Berneri da parte degli stalinisti riferisce:\n\u00abLa sera della prima giornata (3 maggio) vidi Berneri al Comitato Regionale della CNT e lo invitai a rimanere presso di me. Siccome Ludovici che dormiva con lui mi assicur\u00f2 che si era sicuri, io non insistetti e feci male\u00bb.\nClandestinit\u00e0 e prigionia.\nBifolchi lascia la Spagna nel mese di giugno e raggiunge Parigi. Nel settembre 1937 viene arrestato a Perpignan insieme a Luigi Evangelista, mentre cerca di attraversare la frontiera con un camion di indumenti e viveri per la Spagna.\nAgli inizi del 1938 si stabilisce nuovamente a Bruxelles. Qui aiuta molti anarchici a fuggire in Sud America, grazie a passaporti falsificati presi in Spagna durante la guerra civile.\nNegli anni dal 1937 al 1940 collabora a \u00abLe Libertaire\u00bb, ma soprattutto a \u00abIl Risveglio\u00bb sul quale compaiono suoi articoli in ogni numero.\nIl 10 maggio 1940 viene arrestato dalla polizia belga per essere inviato in Francia. Nei pressi della stazione ferroviaria di Ath (Hainaut, Belgio) il treno sul quale viaggia viene bombardato da aerei tedeschi e Bifolchi viene colpito da una scheggia alla spalla destra. Ricoverato all'ospedale di Ath vi rimane 10 giorni. Dimesso dall'ospedale raggiunge la sua abitazione a Bruxelles facendosi curare ambulatorialmente all'ospedale di Ixelles. Il 25 novembre 1940 viene arrestato dalla polizia tedesca e inviato in Italia per essere consegnato a quella fascista, che lo arresta nell'ufficio di PS di Confine del Brennero il 16 dicembre 1940.\nIl 28 gennaio 1941 viene condannato dal Tribunale dell'Aquila a 3 anni di confino perch\u00e9 \u00abcombattente antifranchista in Spagna\u00bb.\nGiunge a Ponza e poi, l'8 febbraio 1941, a Ventotene.\nDopo il 25 luglio 1943 segue la sorte degli anarchici l\u00ec confinati, non liberati dal governo di Badoglio e spediti al campo di concentramento di Renicci ad Anghiari (AR) alla fine di agosto, da dove riescono ad evadere.\nResistenza e Liberazione.\nBifolchi torna a Balsorano, aderisce a partecipa alla guerra partigiana di Resistenza; entra in contatto con alcuni ufficiali del Regno Unito, passando pi\u00f9 volte il fronte dopo Cassino per sollecitare la ripresa dell'avanzata alleata. Chiede agli Alleati di non bombardare il paese, dato che i tedeschi si erano ritirati. La richiesta non viene accolta ed il paese abruzzese viene bombardato il 4 giugno 1944.\nDopo la guerra di Resistenza \u00e8 per qualche tempo sindaco \"repubblicano\" della liberazione di Balsorano. Organizza una cooperativa anarchica e collabora con gli organi di stampa del movimento (\u00abUmanit\u00e0 Nova\u00bb, \u00abL'Adunata dei Refrattari\u00bb, \u00abL'Internazionale\u00bb).\nCollabora negli anni '70 con le edizioni \u00abAntistato\u00bb di Cesena, impegnandosi a far stampare diversi libri presso una tipografia di Sora e pubblicando anche un suo libro, \"Spartaco, la rivolta che dura\".\nMuore presso l'ospedale di Avezzano il 16 marzo 1978."}
{"id": "1344692", "revid": "123853917", "url": "https://it.wikipedia.org/wiki?curid=1344692", "title": "Power Rangers Mystic Force", "text": "Power Rangers Mystic Force \u00e8 una serie televisiva statunitense, la quattordicesima della relativa saga. \u00c8 basata sulla serie giapponese \"Mahou Sentai MagiRanger\". In questa serie i protagonisti devono i loro poteri a delle formule magiche, attivate man mano che la loro personalit\u00e0 eroica fa dei progressi.\n\u00c8 la seconda serie a non disporre di un team-up, a causa dell'ambientazione in Nuova Zelanda. Nella serie \u00e8 apparso un solo personaggio della serie precedente.\nTrama.\nSi racconta che, in una dimensione magica parallela alla nostra, le forze delle tenebre erano potentissime, cos\u00ec i Guerrieri di Underworld diedero inizio ad una guerra chiamata \"La grande battaglia\". Un esercito guidato da un potente guerriero giunse sulla Terra con lo scopo di conquistarla sconfiggendo i Mistici, una legione di coraggiosi e potenti maghi, che combatt\u00e9 valorosamente fino a quando il male fu quasi sul punto di prevalere. Cos\u00ec, il mago pi\u00f9 forte di tutti, Leanbow, lanci\u00f2 un potentissimo incantesimo, in grado di ricacciare i guerrieri di Underworld nel loro universo parallelo e chiudendo per sempre il Sigillo del Portale. Leanbow si sacrific\u00f2, cos\u00ec gli umani non sarebbero mai venuti a conoscenza della Grande Battaglia, n\u00e9 dei sacrifici compiuti per salvare loro la vita. Ora gli umani vivono in pace e tranquillit\u00e0, totalmente ignari di ci\u00f2 che si sta per risvegliare."}
{"id": "1344693", "revid": "287204", "url": "https://it.wikipedia.org/wiki?curid=1344693", "title": "Mesoplodon peruvianus", "text": "Il mesoplodonte pigmeo (Mesoplodon peruvianus) \u00e8 un cetaceo odontoceto della famiglia Ziphiidae. \u00c8 il pi\u00f9 piccolo dei mesoplodonti ed \u00e8 uno di quelli scoperti pi\u00f9 di recente. Fatto interessante, ci sono inoltre non pi\u00f9 di due dozzine di avvistamenti di uno zifide sconosciuto privo ancora di nome scientifico, e chiamato quindi \"Mesoplodon sp. A\", i cui membri si ritengono appartenenti a questa specie. L'aspetto fisico di questa specie \u00e8 stato descritto per la prima volta nel 1990 sulla base di uno scheletro e di una carcassa decomposta trovati in Baja California.\nDescrizione fisica.\nIl corpo del mesoplodonte pigmeo presenta la classica forma a fuso tipica del genere, sebbene la coda sia insolitamente sottile. Il melone \u00e8 alquanto bulboso e si inclina su un becco piuttosto corto. Nei maschi la rima boccale presenta un arco ben distinto e prima dell'apice ci sono due denti che si protendono leggermente dalla linea gengivale. La colorazione \u00e8 generalmente grigio scura sopra e pi\u00f9 chiara sotto, soprattutto sulla mascella inferiore, sulla gola e dietro l'ombelico. I maschi possono avere un caratteristico \"gallone\" pallido sulla schiena. Le dimensioni di questa specie sono solamente di 4,5 metri e alla nascita ne misurano 1,6.\nPopolazione e distribuzione.\nQuesto mesoplodonte \u00e8 stato riscontrato nel Pacifico orientale tropicale tra la Baja California e il Per\u00f9 tramite avvistamenti e spiaggiamenti. Un altro esemplare, apparentemente della stessa specie, si \u00e8 spiaggiato in Nuova Zelanda, indicando una presenza anche nel Pacifico occidentale. Non \u00e8 stata fatta alcuna stima della popolazione.\nComportamento.\nSappiamo poco del comportamento di gruppo di questo zifide, ma ne sono stati visti piccoli gruppi. I contenuti stomacali di un esemplare rivelano che si nutra di pesci, diversamente dai calamari di cui si nutrono normalmente gli altri membri del genere.\nConservazione.\nIn Per\u00f9 questa specie \u00e8 abbastanza vulnerabile alle reti da pesca, dal momento che gli scienziati trovarono 6 adulti morti in una rete molto piccola. Comunque, questo aspetto non \u00e8 abbastanza per determinare il grado di conservazione della specie."}
{"id": "1344694", "revid": "1699560", "url": "https://it.wikipedia.org/wiki?curid=1344694", "title": "Paolo Poiret", "text": "Biografia.\nTra i numerosi attori doppiati da Paolo Poiret: Harvey Keitel, Robert De Niro, Craig T. Nelson, Arnold Schwarzenegger, William Hurt, Tom Selleck, Steve Martin, Nick Nolte, Dudley Moore, Terry Gilliam, G\u00e9rard Depardieu e Ronny Cox. \u00c8 stato anche la voce di Re Cornelius nel film di animazione Disney \"Taron e la pentola magica\".\nPer la TV ha vinto il \"Premio Voci nell'ombra 2002\" per la Miglior voce maschile \u2013 Sezione TV per il doppiaggio di J\u00fcrgen Heinrich in \"Wolff, un poliziotto a Berlino\". Ha doppiato inoltre James Brolin, Robert Conrad in TV e doppiato Venger in la serie animata \"Dungeons &amp; Dragons\".\n\u00c8 morto a Rocca San Giovanni il 1\u00ba novembre 2015 a 70 anni dopo una lunga malattia."}
{"id": "1344695", "revid": "92719", "url": "https://it.wikipedia.org/wiki?curid=1344695", "title": "Balena dal becco pigmea", "text": ""}
{"id": "1344700", "revid": "122431478", "url": "https://it.wikipedia.org/wiki?curid=1344700", "title": "Jeep CJ", "text": "La Jeep CJ (\"Civilian Jeep\") \u00e8 una vettura fuoristrada costruita dalla Willys-Overland, marchio successivamente diventato Jeep, dal 1944 al 1986. \u00c8 nata come versione commerciale della MB, veicolo utilizzato largamente dall'esercito americano durante la seconda guerra mondiale. \nStoria.\nLa prima CJ (la \"CJ-2\") venne introdotta nel 1944 dalla Willys-Overland, sulla base della MB.\nCon una lenta evoluzione \u00e8 rimasta in produzione in diverse varianti e con vari allestimenti, tra cui si ricordano la \"\"Renegade\", \"Laredo\" e \"Golden Eagle\"\". Le motorizzazioni furono diverse e alimentate sia a benzina che a gasolio (con il motore Isuzu) nelle ultime prodotte per il mercato europeo, furono dotate di attacchi per le cinture sia anteriori che posteriori omologati.\nLe ultime CJ, la \"CJ-7\" e la \"CJ-8\", vennero rimpiazzate nel marzo del 1986 dalla pi\u00f9 moderna Jeep Wrangler.\nLa CJ mantiene un'ottima mobilit\u00e0 nei percorsi pi\u00f9 accidentati tali da renderla ancora oggi molto apprezzata tra gli appassionati di off-road. \nTra queste troviamo il \"CJ-7\" che fu prodotto dal 1976 al 1986. I rapporti del \"CJ-7\" erano differenti in ogni tipo di motore: il 2.4 diesel montava il 4.10 (la produzione fu sia Renegade che Laredo), il 4.2 litri 6 cilindri in linea e il 2.5 montava un rapporto pari a 3.73, mentre l'allestimento V8 con AMC 304 (produzione 1976 al 1981, che entr\u00f2 a far parte della versione Golden Eagle) montava un rapporto di 3.55.\nDal 1976 al 1980 fu montato un riduttore DANA 20, un ponte anteriore DANA 30 (27 o 31 spline) e uno posteriore AMC 20 molto robusto (a 29 spline), mentre negli ultimi anni di produzione, cio\u00e8 negli anni dell'allestimento Laredo, dove sono stati aggiunti un pacchetto cromato con paraurti, ganci e interni, sedili pi\u00f9 confortevoli in pelle, orologio e contagiri, venne montato un DANA 44 posteriore e dal 1980 venne introdotto un riduttore DANA 300 migliore del precedente e ancora in produzione e molto ricercato dagli amanti del fuoristrada.\nL'autovettura nel corso dei suoi 11 anni ebbe vari pacchetti di allestimento:"}
{"id": "1344706", "revid": "92719", "url": "https://it.wikipedia.org/wiki?curid=1344706", "title": "Balena dal becco della Tasmania", "text": ""}
{"id": "1344707", "revid": "1776051", "url": "https://it.wikipedia.org/wiki?curid=1344707", "title": "Missa Mercuria", "text": "Missa Mercuria \u00e8 una metal opera del 2001."}
{"id": "1344713", "revid": "339392", "url": "https://it.wikipedia.org/wiki?curid=1344713", "title": "Steaua", "text": ""}
{"id": "1344716", "revid": "123543247", "url": "https://it.wikipedia.org/wiki?curid=1344716", "title": "Bartender (T-Pain)", "text": "Bartender \u00e8 il secondo singolo ufficiale di T-Pain estratto dall'album \"Epiphany\". Realizzato con Akon, \u00e8 uscito il 5 giugno 2007.\nLa canzone.\nT-Pain canta di un uomo appena uscito da una storia burrascosa che si innamora di una barista. Questa sembra ricambiarlo, facendogli anche il favore di apparire assieme a tre amici sulla lista per entrare in un costoso nightclub.\nIl video \u00e8 arrivato su Yahoo! il 13 giugno: ritrae T-Pain mentre canta davanti all'entrata di un bar e flirta con la barista.\nNumerosi sono i remix: uno \u00e8 col rapper di Houston Trae; altri due campionano rispettivamente le hit successo di George Benson e Usher \"Give Me The Night\" e \"Yeah\"; un altro \u00e8 con Ghostface Killah; un quinto \u00e8 con Clyde Clarson del gruppo musicale The Team; quello ufficiale \u00e8 con Chingy."}
{"id": "1344717", "revid": "110157", "url": "https://it.wikipedia.org/wiki?curid=1344717", "title": "Merry Christmas... Have a Nice Life", "text": "Merry Christmas...Have A Nice Life \u00e8 un album di Cyndi Lauper a tema natalizio, pubblicato nel 1998 dalla Epic Records (Sony).\nIl disco.\nProduzione.\nDopo la non-tanto-buona-promozione da parte della major, per l'album \"Sisters of Avalon\", del 1997, e la partecipazione con il \"Wildest Dreams Tour\" di Tina Turner, non c'\u00e8 nessun rinnovo contrattuale in vista da parte della casa discografica. \"Merry Christmas...Have A Nice Life\", per Cyndi Lauper, risulta, fino al 2003, l'ultimo album pubblicato dalla Epic-Sony.\nBrani.\nOltre la rivisitazione di un brano classico del 1958, come \"Rockin' Around the Christmas Tree\", scritta da Johnny Marks ed interpretata originariamente da Brenda Lee, e di brani pi\u00f9 tradizionali come \"I Saw Three Ships (Come Sailing In)\" (nell'album \u00e8 \"Three Ships\"), \"In the Bleak Midwinter\", poesia di Christina Rossetti musicata da Gustav Holst, e \"Silent Night\", brano natalizio di origine austriaca, Cyndi Lauper aggiunge qualcosa di suo con altri 5 brani inediti.\nL'album si apre con \"Home On Christmas Day\", canzone pop-rock scritta insieme a Rob Hyman e William Wittman, segue \"Early Christmas Morning\", gi\u00e0 apparsa nell'edizione giapponese dell'album \"Sisters of Avalon\", caratterizzato da un insieme di fisarmoniche e particolare per l\"'intro\", cantato da un coro di bambini.\nUn altro brano inedito \u00e8 \"Christmas Conga\", oltre ad esplodere in una ritmica pop-dance, dove la stessa Lauper augura a tutti [...] \"Merry Christmas...Have a Nice Life!\" [...], la canzone stessa raggiunge il suo apice nel ritornello \"\"Come on and hold my hips a little longer as we do the Christmas Conga\" / \"Bonga, bonga, bonga, Do the Christmas Conga\"\".\nCritica.\nNel suo insieme \"Merry Christmas...Have A Nice Life\" \u00e8 piuttosto deludente, anche se l'intento della Lauper \u00e8 quello di creare un album coinvolgente, da ascoltare durante le feste di Natale. C'\u00e8 un disastroso miscuglio di \"sotto-generi\" musicali tra le canzoni: nell'album si passa da un brano pop-dance, pieno di fisarmoniche e campanellini natalizi, a brani strumentali, del tutto sperimentali. Musicalmente parlando, ne risentono le revisitazioni, piuttosto azzardate e stravolte, di \"Rockin' Around the Christmas Tree\" e anche brani pi\u00f9 folkloristici come \"Three Ships\" e \"In the Bleak Midwinter\" che vengono riarrangiati solo con l'aggiunta di strumenti a fiato, talvolta anche troppo lenti come \"Silent Night\", in cui la melodia \u00e8 ridotta al minimo; rimane il dubbio, se estrapolati da questo contesto, potrebbero risultare interessanti.\nNon va a buon fine, inoltre, l'aggiunta di una copertina che cerca di essere pi\u00f9 ironica possibile, con l'idea di ricreare un'atmosfera natalizia."}
{"id": "1344724", "revid": "1543377", "url": "https://it.wikipedia.org/wiki?curid=1344724", "title": "White Chalk", "text": "White Chalk \u00e8 un album della cantautrice britannica PJ Harvey, il settimo in studio, ed \u00e8 uscito nei mercati europei e nordamericani nel settembre 2007."}
{"id": "1344725", "revid": "287204", "url": "https://it.wikipedia.org/wiki?curid=1344725", "title": "Serie B 1965-1966 (pallacanestro maschile)", "text": "Il campionato di Serie B pallacanestro maschile 1965-1966 \u00e8 stato il 15\u00b0 organizzato sotto questa definizione e il 1\u00b0 dall'ultima riforma dei campionati. Elette e Serie A tornano a formare un unico livello, e la Serie B \u00e8 cos\u00ec \"promossa\" a nuovo secondo livello del 44\u00ba campionato italiano. La sconfitta perde d'importanza e da quest'anno non viene pi\u00f9 assegnato un punto alle squadre perdenti. I gironi della nuova Serie B sono tre, le squadre si incontrano in ogni raggruppamento in partite di andata e ritorno. Le prime di ogni girone si giocano le due promozioni dirette in uno spareggio a tre; la terza classificata disputa poi una serie di incontri di qualificazione (andata/ritorno ed eventuale spareggio) con la terz'ultima classificata in Serie A.\nU.G. Goriziana e Libertas Livorno tornano in Serie A subito dopo la retrocessione, avvenuta durante la stagione precedente.\nVerdetti.\nFormazione Gorizia: Tommasi, Covelli, Rossi, Del Bene, Bisesi, Kraier, Bozzecco, Ponion, Michelini, Turra\nFonti.\nIl Corriere dello Sport edizione 1966\nLa Gazzetta del Mezzogiorno edizione 1965-66\nLa Gazzetta del Sud edizione 1965-66"}
{"id": "1344726", "revid": "729019", "url": "https://it.wikipedia.org/wiki?curid=1344726", "title": "Battaglia di Caravaggio", "text": "La battaglia di Caravaggio fu combattuta il 15 settembre 1448 tra l'esercito dell'Aurea Repubblica Ambrosiana e quello della Repubblica di Venezia. La battaglia rappresent\u00f2 il culmine di una serie di scontri che ebbero inizio il 29 luglio 1448 nelle campagne attorno Caravaggio, nella Bassa Bergamasca.\nStoria.\nAntefatti.\nIl 13 agosto 1447 mor\u00ec Filippo Maria Visconti, duca di Milano, senza lasciare eredi. Il giorno successivo un gruppo di nobili milanesi proclam\u00f2 l'Aurea Repubblica Ambrosiana, di simpatie ghibelline e anti-veneziana. Il nuovo governo, tuttavia, non fu riconosciuto da Parma e Pavia, che si proclamarono indipendenti e nemmeno da Lodi e Piacenza che scelsero di allearsi con i veneziani. Per evitare un'ulteriore frammentazione del territorio dell'ex-Ducato di Milano, l'Aurea Repubblica Ambrosiana chiam\u00f2 i cittadini alle armi e il 3 settembre decise di affidare l'esercito a Francesco Sforza, condottiero ormai famoso in tutta Italia nonch\u00e9 marito di Bianca Maria Visconti, energica figlia naturale del defunto duca. Lo Sforza progettava di invadere la pianura bergamasca, spingere il nemico a ritirarsi oltre l'Oglio per poi portarsi alle spalle di Lodi e Caravaggio, circondandole e costringendole alla resa. Gli ambrosiani non erano di questo avviso e ordinarono allo Sforza di limitarsi marciare oltre l'Adda su Lodi e Caravaggio, avendo intenzione da una parte di scacciare la minaccia veneziana, dall'altra di terminare la guerra il prima possibile poich\u00e9 le scarse risorse a disposizione non permettevano di sostenere una lunga campagna e non desideravano consumarle per un'impresa cos\u00ec rischiosa. Le vettovaglie e quanto necessario per gli assedi sarebbero state garantite dall'Aurea Repubblica Ambrosiana. Lo Sforza, molto contrariato, obbed\u00ec e si ricongiunse alle sue truppe presso Cremona. Decise di inviare un contingente al comando di Giovanni da Camerino verso Caravaggio cos\u00ec da impedire ai veneziani di prenderne possesso. La mossa fu vana poich\u00e9 il 28 luglio 1448 il bolognese Ludovico Malvezzi e Matteo di Capua con 700 cavalieri e Diotisalvi Lupi con 800 fanti erano giunti in difesa della cittadina, espellendo tutti coloro che si sospettava parteggiassero per i milanesi.\nAssedio di Caravaggio.\nIl 29 luglio 1448, dopo cinque giorni di marcia, l'esercito milanese giunse nei pressi della cittadina mentre quello veneziano si accampava nei pressi di Romano. Caravaggio era difesa da una cinta muraria lunga circa un miglio provvista di fossato allagato e da un castello (oggi scomparso) che sorgeva presso l'angolo nord-occidentale delle mura. Come se non bastasse, poco dopo essere giunto sul luogo, Francesco Sforza apprese che il grosso dell'esercito veneziano si stava avvicinando rapidamente. Decise pertanto di costruire un campo fortificato alla distanza di due tiri di balestra dalle mura della cittadina, quindi cinse d'assedio il castello e inizi\u00f2 a martellarlo con l'artiglieria. Ordin\u00f2 al grosso dell'esercito di portarsi sul lato orientale della cittadina e lo dispose in questo modo: i bracceschi alla difesa della strada per Morengo nelle campagne a nord-est delle mura, infine, da sud-est verso sud-ovest le truppe alla guida di Luigi Dal Verme, Cristoforo Torelli, Carlo Gonzaga e Guglielmo VIII del Monferrato. Alcuni giorni dopo a rinforzo dell'esercito milanese giunsero i soldati al comando dei fratelli Amerigo, Bernab\u00f2 e Francesco Sanseverino, Orso Orsini, Angelo da Lavello, Fioravante Oddi, Antonio Ventimiglia e Giorgio di Annone. I nuovi arrivati, in tutto 4.000 cavalieri e centinaia di fanti, vennero schierati ad oriente della citt\u00e0 sulla strada per Fornovo San Giovanni. Caravaggio si trovava cos\u00ec completamente circondata. Francesco Sforza, avendo appreso che l'esercito veneziano era giunto sulle rive dell'Oglio, ordin\u00f2 ai guastatori di tagliare tutte le strade per Caravaggio cos\u00ec da rallentarne l'avanzata, fece poi scavare fossati, trincee ed erigere terrapieni a protezione degli accampamenti e realizzare una strada per migliorare i collegamenti da Caravaggio a Fornovo. Quest'ultimo borgo si veniva a trovare ai limiti orientali dell'accampamento milanese ed era difeso da un fossato allagato costruito anni addietro che lo Sforza decise di fortificare parzialmente per una lunghezza di quattrocento passi mentre il lato orientale era difeso, oltre che dal fossato, da un terreno boscoso reso paludoso dalla roggia Alchina. Decise infine di realizzare un ponte mobile sul fossato a occidente del borgo.\nBattaglia di Morengo.\nIl 30 luglio i veneziani iniziarono ad accamparsi presso il borgo di Morengo, quattro miglia a nord-est di Caravaggio. Lo Sforza ne fu informato all'alba del giorno successivo dagli esploratori e, lasciato un presidio nell'accampamento fortificato al fine di proseguire l'assedio del castello, mosse con la cavalleria verso quel borgo. Durante il tragitto apprese che le prime squadre veneziane avevano oltrepassato Morengo giungendo in prossimit\u00e0 del Fosso Bergamasco, un canale artificiale che segnava il confine tra il Ducato di Milano e la Repubblica di Venezia. La cavalleria milanese avanz\u00f2 sino al Fosso dove caric\u00f2 la fanteria nemica facendone strage per poi trovarsi a sua volta in difficolt\u00e0 dal momento che i cavalli venivano feriti o uccisi dai balestrieri schierati dietro la roggia Cava. Francesco Sforza invi\u00f2 in soccorso della cavalleria due squadre di fanteria al comando di Jacopo Piccinino. Gli scontri durarono circa due ore. Nel frattempo Michele Attendolo, comandante dell'esercito veneziano nonch\u00e9 cugino dello Sforza, era stato informato dagli esploratori della disposizione dell'esercito milanese ma alla luce delle robuste difese dell'accampamento nemico esitava ad attaccare. Alcuni dei suoi consiglieri militari lo sostennero consigliandogli prudenza mentre altri, su tutti Bartolomeo Colleoni e Tiberto Brandolini, lo incitavano ad attaccare al pi\u00f9 presto. I due infatti si erano recati, sotto mentite spoglie, ad ispezionare personalmente la posizione dell'esercito milanese e avevano scoperto che il lato orientale di Fornovo non era fortificato poich\u00e9 lo Sforza si era creduto abbondantemente protetto da una boscaglia pantanosa, che pareva un ostacolo invalicabile alla cavalleria. Il Colleoni e il Brandolini la pensarono diversamente e sostennero che era possibile lanciare un attacco da quella parte. Il loro parere infine ebbe la meglio ma non fu l'unico fattore che spinse l'Attendolo ad attaccare. Era infatti gi\u00e0 settembre inoltrato, presto le piogge avrebbero reso difficoltoso proseguire la campagna militare. Le autorit\u00e0 veneziane, inoltre, lo pressavano affinch\u00e9 ottenesse una vittoria decisiva contro l'esercito dello Sforza, unico ostacolo che si frapponeva tra la Serenissima e la debole Aurea Repubblica Ambrosiana, la cui caduta avrebbe decretato la fine dello stato milanese. Il grosso dell'esercito veneziano, al comando di Guido I Rangoni, oltrepassato il borgo di Bariano, si diresse verso Fornovo per attaccare l'accampamento milanese sul lato orientale. Lo Sforza, informato del diversivo e consapevole della debolezza del fianco orientale dell'accampamento rimasto pressoch\u00e9 sguarnito, ordin\u00f2 a Francesco Piccinino di soccorrere il fratello Jacopo e tenere a bada i veneziani fino al suo ritorno ma, poich\u00e9 non si fidava di lui, lo fece accompagnare da Dolce dell'Anguillara, poi cavalc\u00f2 verso le squadre rimaste presso Caravaggio per verificare la situazione ed incitarle in vista dell'imminente battaglia. Francesco Piccinino si port\u00f2 sino a due tiri di balestra dall'accampamento milanese, poi ordin\u00f2 ai suoi soldati di arrestarsi e mantenere le posizioni. Secondo il Corio questa decisione fu motivata da invidia nei confronti dello Sforza, inoltre pare che il Piccinino non avesse alcuna intenzione di rischiare i suoi uomini preferendo assistere alla battaglia per poi combattere al momento opportuno al fianco del partito al quale sorrideva la sorte. Il fratello minore, Jacopo Piccinino, turbato per l'accaduto, gli fece recapitare un messaggio tramite un cavallante nel quale lo rimproverava dicendo che con quell'atteggiamento stava mettendo in pericolo se stesso e i propri uomini. Francesco Piccinino, malgrado molti dei suoi uomini lo pregassero di accorrere in aiuto al resto dell'esercito milanese, rest\u00f2 fermo sulle proprie posizioni e Dolce dell'Anguillara, persuaso dai trombettieri, non si oppose, pensando che tale ordine fosse venuto direttamente dallo Sforza. Michele Attendolo, accortosi che i milanesi stavano per oltrepassare il Fosso Bergamasco ed essendo ancora impegnato nella realizzazione dell'accampamento, ordin\u00f2 all'avanguardia di contenerli ma di non inseguirli in modo che non si allontanassero troppo. Quando lo Sforza giunse presso il luogo in cui si supponeva i veneziani stessero attaccando non trov\u00f2 il nemico e si accorse che le informazioni in suo possesso erano false pertanto lasci\u00f2 il Dal Verme alla difesa di quel lato e cavalc\u00f2 di nuovo verso il Fosso, tre miglia pi\u00f9 a nord. Qui trov\u00f2 che le truppe milanesi non erano ancora riuscite a passare il Fosso e che tale ordine era giunto da Francesco Piccinino. Furioso per l'accaduto che gli aveva fatto perdere un'occasione per catturare l'accampamento nemico, rimprover\u00f2 Dolce dell'Anguillara, il quale si scus\u00f2 e svel\u00f2 l'insubordinazione del Piccinino. Essendo ormai pomeriggio inoltrato ordin\u00f2 poi a tutte le truppe di ritornare all'accampamento. I veneziani, avendo scampato il pericolo di essere travolti durante la costruzione dell'accampamento, vi richiamarono tutte le truppe e lo fortificarono. Lo Sforza radun\u00f2 un gran numero di guastatori, reclutandoli anche dai paesi circostanti, dal momento che da Milano ne giungevano in numero insufficiente. Nei giorni successivi fece rinforzare le fortificazioni del campo di battaglia con un fossato allagato lungo quattro miglia, provvisto di un argine alto dodici piedi sopra il quale fece costruire una palizzata provvista di bastioni. La nuova fortificazione partiva dal terreno paludoso e boscoso presso Fornovo e due lati davano verso il campo di battaglia. I veneziani, dal canto loro, scavarono una fossa a circa mezzo miglio dal Fosso Bergamasco e dietro di essa schierarono tutta la fanteria e una parte della cavalleria per dissuadere i milanesi ad assaltarli su quel lato. Francesco Sforza, avvedutosi che i nemici avevano assunto una posizione difensiva, ordin\u00f2 di interrompere la realizzazione delle fortificazioni e schier\u00f2 le truppe nella piana davanti alla nuova fossa veneziana. Al tramonto, ordin\u00f2 agli archibugieri, appena arrivati da Milano, di attaccar battaglia. Il fuoco degli archibugieri sollev\u00f2 un fumo cos\u00ec denso che la visibilit\u00e0 ne risultava compromessa e una squadra non riusciva a distinguere quella vicina. Nel combattimento, oltre agli archibugi, furono utilizzati verrettoni, spingarde, schioppi e bombarde. Molti veneziani caddero o rimasero feriti nei pressi del nuovo fossato finch\u00e9 Guido I Rangoni ordin\u00f2 loro di ritirarsi a difesa del fossato che cingeva l'accampamento. Nel frattempo alcune squadre di schioppettieri e balestrieri milanesi, guidati da Roberto Sanseverino ed Antonello da Corneto, oltrepassarono la roggia Cava sconfiggendo i balestrieri che la presidiavano, poi si diressero verso il campo nemico. I veneziani opposero una strenua resistenza presso le tende ma alla fine, giunta la notte, furono costretti a cedere e ritirarsi dal campo; lo Sforza a sua volta ordin\u00f2 alle truppe di ritornare agli accampamenti dopo aver colmato il fossato.\nGuerra di trincea.\nMalgrado questa sconfitta, i veneziani non avevano alcuna intenzione di arrendersi e confidavano nel fatto che l'Aurea Repubblica Ambrosiana non sarebbe stata in grado di finanziare la campagna sino all'autunno. Reclutarono molti balestrieri dalla Dalmazia, mercenari tedeschi, 6.000 cernide nel bresciano, oltre 3.000 nella bergamasca, oltre a un gran numero di guastatori, rinforzarono la cavalleria. Alcuni giorni dopo ritornarono nei pressi di Morengo e scavarono di nuovo la fossa dietro alla quale si erano trincerati durante la battaglia e la fortificarono. Lo Sforza fece venire circa 10.000 cernide prevalentemente dal milanese e dal pavese e ordin\u00f2 di realizzare un nuovo fossato posto a quattrocento passi dal precedente, provvisto di argine e bastioni realizzati con travi, terra e fascine, fece inoltre fortificare la porta che permetteva di oltrepassarlo tramite un ponte. Nei giorni successivi si verificarono schermaglie tra le squadre di cavalleria dei due eserciti, puntualmente aggredite anche dalla fanteria e dagli archibugieri. Il 14 agosto i milanesi assaltarono il campo nemico cogliendo alla sprovvista i veneziani, ne risult\u00f2 una feroce mischia in cui Jacopo Catalano fu disarcionato e ferito. Il marchese Ludovico III Gonzaga fu duramente colpito sull'elmo da una mazza ferrata che lo stord\u00ec e lo fer\u00ec al volto, poi sub\u00ec un colpo di lancia che gli sfals\u00f2 l'elmo e lo fer\u00ec lievemente alla gola, quindi fu disarcionato quando un soldato nemico gli uccise il cavallo, infine venne difficoltosamente salvato dai suoi uomini. Tiberto Brandolini fu ferito ad un braccio e rischi\u00f2 di essere catturato. Gli archibugieri milanesi e tedeschi fecero strage dei cernedi bresciani. I veneziani, imitando i milanesi, realizzarono un secondo fossato a quattrocento passi dal primo, difeso da una palizzata e da una porta fortificata difesa dalla fanteria e disposero la cavalleria nell'area tra il primo e il secondo fossato. La larghezza della pianura utile per la battaglia, compresa tra i due fossati esterni, il terreno boscoso a sud-est e alcune fosse minori a nord-ovest si ridusse quindi ad ottocento passi. Ripresero gli scontri tra le rispettive cavallerie e fanterie che venivano puntualmente respinte dai balestrieri e dagli archibugieri ogniqualvolta si avvicinavano troppo ai fossati nemici. I milanesi, grazie ad una fanteria pi\u00f9 numerosa, riuscirono spesso a prevalere durante queste schermaglie. Il Corio riferisce che durante le pause della battaglia capitava che i fanti dei due eserciti arrivassero persino a conversare insieme. I veneziani per uscire dallo stallo cercarono di realizzare un'ulteriore fossa nella parte settentrionale del campo di battaglia per avvicinarsi alle linee nemiche ma i milanesi riuscirono a scacciarli e a colmarla. Decisero quindi di piazzare sulla palizzata pi\u00f9 avanzata quattro bombarde e altre macchine d'assedio con una gittata sufficiente da raggiungere ed oltrepassare la controparte nemica, cos\u00ec da indebolirne la difesa e far desistere i difensori. Lo Sforza ordin\u00f2 di innalzare ulteriormente l'argine a protezione dalle bombarde, modific\u00f2 la disposizione dell'accampamento in modo che fosse ben coperto dalla fortificazione e pose a presidio del medesimo Moretto di San Nazzaro. Negli scontri successivi Bernardo da Orvieto, comandante dei balestrieri milanesi e amico dello Sforza mor\u00ec colpito da una freccia mentre stava cercando di impedire agli avversari di apprestare un'opera di fortificazione. Jacopo Piccinino fu gravemente ferito da un colpo di lancia al petto e trasportato in lettiga a Treviglio. Malgrado i milanesi riuscissero ad infliggere pi\u00f9 perdite ai veneziani di quante non ne subissero, Francesco Sforza era preoccupato dalla carenza di approvvigionamenti e dalla mancanza di denaro per pagare le truppe che Milano non stava pi\u00f9 inviando. Iniziarono a verificarsi le prime diserzioni e crebbe il malumore tra i soldati milanesi. Come se non bastasse, l'Aurea Repubblica Ambrosiana continuava ad inviare legazioni che lo accusavano di indugiare ad attaccare i veneziani e che gli ricordavano che non sarebbero stati in grado di sostenere le spese di quella guerra ancora a lungo. I Piccinino sobillarono i legati confessando che a parer loro il temporeggiare con le fosse non era altro che una strategia dello Sforza per indebolire il governo milanese al fine di prenderne possesso al momento giusto. Il Gonzaga, il Dal Verme e il Ventimiglia lo esortavano ad abbandonare l'impresa. Lo Sforza da parte sua lamentava che proprio la lentezza e la scarsit\u00e0 di approvvigionamenti oltre all'infedelt\u00e0 di alcuni suoi capitani aveva prolungato le tempistiche del conflitto e che sarebbe stato disposto a consegnare il bastone di comando qualora gli fosse stato indicato un comandante in grado di risolvere quel conflitto pi\u00f9 rapidamente. Il 3 settembre lo Sforza fece piazzare quattro bombarde presso la palizzata per rispondere al fuoco delle controparti veneziane. Nel frattempo al campo veneziano si stava discutendo sul modo migliore per sollevare Caravaggio dall'assedio. Tiberto Brandolini si propose per esplorare le campagne alla ricerca di un punto debole nelle fortificazioni del nemico. Si vest\u00ec da vendemmiatore e attravers\u00f2 i boschi che costeggiavano le rive del Serio giungendo fino a Mozzanica, dove riusc\u00ec a infiltrarsi eludendo i saccomanni nemici grazie a un bastone a cui era legato un sacco d'uva a ciascuna estremit\u00e0. Riusc\u00ec ad esplorare tutto il campo nemico da Fornovo sino al castello di Caravaggio poi ritorn\u00f2 all'accampamento veneziano informando che esistevano sentieri fangosi nei boschi presso il fiume che portavano sino alle deboli fortificazioni sul lato orientale di Fornovo che potevano essere facilmente oltrepassate facendo costruire alcuni ponti ai guastatori. Il 5 settembre lo Sforza ordin\u00f2 che si iniziasse a bersagliare il castello e le mura di Caravaggio con le bombarde. A questo punto della battaglia, parte delle mura di Caravaggio era crollata e aveva riempito i fossati e anche il castello era ormai scarsamente difendibile. Lo Sforza avrebbe voluto dividere l'esercito in due parti, con una attaccare il castello ormai debolmente difeso ed assumere il controllo della cittadina, con l'altra continuare a difendere il fossato fortificato dagli attacchi dei veneziani. Memore della disfatta di Casalmaggiore, decise di abbandonare questo proposito poich\u00e9, nel momento in cui si fosse riusciti a catturare il castello parte dei difensori del fossato (che da tempo non venivano pagati) avrebbero abbandonato le proprie posizioni per darsi alla razzia. Decise pertanto di aspettare, confidando che i difensori del castello si sarebbero presto arresi. \nPochi giorni dopo Matteo di Capua, capitano della guarnigione del castello, decise effettivamente di arrendersi. \nI veneziani riunirono allora un consiglio di guerra in cui ciascun capitano espresse per iscritto il modo in cui soccorrere Caravaggio. Michele Attendolo riteneva che ci si dovesse ritirare sino a Martinengo, costruirvi un accampamento fortificato ed attendere che i milanesi si dedicassero alla razzia per poi attaccarli di sorpresa e sbaragliarli. Ludovico III Gonzaga, marchese di Mantova, era del parere che non si dovesse continuare ad assaltare la fortificazione nemica e che i fossati tra Treviglio e Brignano avrebbero rallentato ogni tentativo di assalto, sarebbero stati difficili da oltrepassare, avrebbero assottigliato le linee veneziane e sguarnito l'accampamento. Proponeva pertanto di occupare il borgo di Mozzanica, sinora sguarnito e trincerarsi, considerando che c'era discordia nel campo milanese e non avrebbero potuto sostenere ancora a lungo le spese belliche; la perdita di Caravaggio sarebbe stata ben pi\u00f9 accettabile che non quella dell'esercito. Bartolomeo Colleoni esprimeva una posizione simile a quella del marchese. Niccol\u00f2 Terzi riteneva che si dovesse spostare l'accampamento da Morengo alla campagna tra Treviglio e Brignano in modo da tagliare le linee di rifornimento nemiche e da sollevare il morale dei difensori poich\u00e9 l'accampamento sarebbe stato visibile dalle mura della cittadina. Tiberto Brandolini fece un'arringa nella quale, enumerando le debolezze del nemico, cerc\u00f2 di convincere gli altri comandanti di quanto fosse indispensabile soccorrere Caravaggio perch\u00e9 qualora fosse caduta Lodi si sarebbe potuta arrendere senza combattere. A supporto del Brandolini si schierarono Gentile da Leonessa, Roberto da Montalboddo, Cesare da Martinengo, Guido I Rangoni, Carlo Fortebraccio, Jacopo Catalano e Cristoforo da Tolentino. I pareri furono inviati al Senato di Venezia che approv\u00f2 quello di Tiberto Brandolini.\nBattaglia di Caravaggio.\nIl 15 settembre 1448, domenica, poco prima di mezzogiorno, alcune squadre di veneziani al comando di Tiberto Brandolini, Gentile da Leonessa e Roberto da Montalboddo si misero in viaggio attraverso i boschi e i pantani che costeggiavano il Serio. A Bartolomeo Colleoni furono affidati contingenti di fanteria e cavalleria per la difesa del fossato fortificato; egli, per distogliere l'attenzione dei nemici dalla manovra in corso, continu\u00f2 a bombardarne le difese e a ingaggiare schermaglie con la fanteria nemica. Francesco Sforza fu avvisato dal fedele Moretto di San Nazzaro della mossa nemica e invi\u00f2 in suo aiuto il fratello Corrado da Fogliano e il nipote Roberto Sanseverino con quattro squadre di cavalleria (2.000 uomini) e alcuni fanti. Queste squadre si inoltrarono nei boschi aggirando l'esercito veneziano sino a portarsi dietro loro per impedire ogni tentativo di fuga. Nel pomeriggio fu informato da due esploratori che il grosso dell'esercito veneziano si stava muovendo verso Mozzanica perci\u00f2 invi\u00f2 Donato da Milano a informare i foraggiatori di ritirarsi e ad esplorare la zona per scoprire ulteriori movimenti del nemico e allert\u00f2 il resto dell'esercito, poi cavalc\u00f2 verso Fornovo. Qui lo raggiunse Donato del Conte informandolo che il nemico aveva preso possesso di Fornovo passando attraverso i boschi e i pantani, aprendosi un varco nelle deboli fortificazioni su quel lato. Lo Sforza torn\u00f2 all'accampamento ordinando a Francesco Piccinino di cedergli quattro squadre e di mantenere la sua posizione, poi le affid\u00f2 a Roberto Sanseverino e Corrado da Fogliano, a cui fu poi ordinato di assistere Moretto di San Nazzaro nella difesa del fossato fortificato a protezione dell'accampamento. Al fratello Alessandro Sforza, Carlo Gonzaga, Fiasco da Giraso e Manno Barile ordin\u00f2 di difenderne la porta e il ponte. I veneziani, provenienti da Fornovo, sciamarono nella piana riuscendo a respingere le truppe milanesi che furono costrette ad arretrare dietro il fossato dove opposero grande resistenza poich\u00e9 uno sfondamento in quella posizione avrebbe determinato le sorti della battaglia. Durante gli scontri Carlo Gonzaga fu ferito ad un occhio da un colpo di lancia e fu costretto a ritirarsi dal campo fino a Milano dove annunci\u00f2 che la battaglia era ormai perduta. Manno Barile fu disarcionato e catturato dagli uomini di Gentile da Leonessa che lo condussero al padiglione di questi. Il Corio racconta che fu interrogato dall'Attendolo e dal marchese di Mantova i quali gli dissero che presto i milanesi sarebbero stati sconfitti e si sarebbero ritirati ma egli rispose orgogliosamente che invece sarebbero stati i veneziani a cadere in una trappola dalla quale non sarebbero riusciti a fuggire se non con enormi perdite. Fiasco da Giraso e Rossetto di Capua si distinsero per il loro sprezzo del pericolo in difesa del ponte e della porta d'accesso all'accampamento fortificato. Matteo di Capua, vedendo che gli alleati veneziani avevano catturato Fornovo e stavano assaltando il fossato, respinse le condizioni di resa di Cicco Simonetta ingiungendogli di allontanarsi. Francesco Sforza nel frattempo cavalcava da una parte all'altra del campo impartendo ordini alle varie squadre ed incitando i soldati a resistere. Ispezionando la parte destra del fossato, verso Masano, si accorse che Roberto da Montalbotto e i suoi uomini erano quasi riusciti a superare le difese. Poco dopo giunsero a rinforzo di quella sezione Alessandro Sforza con alcuni veterani, Mariano di Calabria e Guido Turco di Fusignano, con una squadra ciascuno. Francesco Sforza condusse Alessandro Sforza ad una porta nascosta della palizzata, di cui i nemici non si erano ancora avveduti, e gli ordin\u00f2 di assaltare i veneziani sul fianco, poi comand\u00f2 a uno dei capitani di inviare in aiuto del fratello tutti gli uomini che mano a mano venivano a rinforzare quella sezione della difesa. Alessandro Sforza riusc\u00ec a respingere i veneziani che si ritrovarono chiusi su due lati, con poche possibilit\u00e0 di manovrare e combattere dato il loro numero. Francesco Sforza, a questo punto, ordin\u00f2 ai difensori del ponte di effettuare una sortita e attaccare il nemico sull'altro fianco. I veneziani, assaliti su entrambi i lati da un numero crescente di nemici, si persero d'animo e si diedero disordinatamente alla fuga verso Fornovo. I milanesi li inseguirono e, complice la ristrettezza del campo di battaglia, definito dai numerosi argini e fossati scavati nei mesi precedenti, la maggior parte dei veneziani fu atterrata o catturata prima di poter raggiungere il borgo di Fornovo. Sfuggirono alla cattura Michele Attendolo, che si trovava nelle retrovie, Bartolomeo Colleoni, a cui era stata affidata la difesa del Fosso Bergamasco e pochi altri condottieri. I prigionieri furono condotti davanti allo Sforza che li tratt\u00f2 dignitosamente e ne affid\u00f2 la guardia ad Alessandro Sforza e a Guglielmo VIII del Monferrato mentre ordin\u00f2 a Luigi Dal Verme, Dolce dell'Anguillara e Cristoforo Torelli di vegliare sui soldati intenti al saccheggio in modo da non farsi cogliere impreparati da un eventuale contrattacco nemico. Si rec\u00f2 poi da Francesco Piccinino e finse di non sapere del suo tradimento; questi lo esort\u00f2 a terminare lo scontro e riposarsi ma lo Sforza rispose che per ottenere una completa vittoria si sarebbe dovuto assaltare al pi\u00f9 presto il campo nemico. Il Piccinino fu lasciato a difesa della bastia, mentre a Roberto Sanseverino, Corrado da Fogliano, Dolce dell'Anguillara, Cristoforo Torelli e ai fratelli Piccinino fu ordinato di procedere contro l'accampamento nemico. Il primo assalto venne respinto. Lo Sforza accus\u00f2 di vilt\u00e0 i bracceschi, poi esort\u00f2 i soldati ad attaccare risolutamente poich\u00e9 le squadre che avevano difeso l'accampamento milanese pi\u00f9 a sud avevano gi\u00e0 ottenuto un gran bottino grazie alla cattura di cos\u00ec tanti condottieri illustri. Il secondo assalto ebbe successo, i milanesi riuscirono a superare gli argini e riempire il fossato per la cavalleria che impervers\u00f2 all'interno dell'accampamento costringendo il Colleoni alla fuga a Bergamo. Molti veneziani furono presi prigionieri mentre Manno Barile riusc\u00ec a liberarsi e saccheggi\u00f2 il padiglione di Gentile da Leonessa. I milanesi misero le mani su un gran bottino in oro, argento, oggetti preziosi, decine di carri pieni di grano, sei grosse bombarde e trenta di calibro minore. Presso Fornovo Michele Attendolo e Ludovico Gonzaga cercavano di coprire la fuga dei veneziani e ci riuscirono per qualche tempo ma infine furono costretti a cedere e ritirarsi a loro volta per evitare la cattura. Antonio Donato si rifiut\u00f2 di fuggire e continu\u00f2 a combattere finch\u00e9 fu preso prigioniero. Vennero catturati anche Guido I Rangoni e Jacopo Catalano; quest'ultimo venne poi liberato da Guglielmo di Monferrato per l'amicizia che li legava. Gerardo Dandolo inizialmente riusc\u00ec a fuggire ma fu in seguito catturato dai bracceschi a Crema. Giunta la sera, Francesco Sforza ordin\u00f2 che tutti si ritirassero nei propri alloggiamenti e vi fu grande festa ma, malgrado la grande vittoria, ordin\u00f2 che si montasse la guardia come se la battaglia non fosse stata neppure combattuta. Il giorno successivo, 16 settembre, i difensori del castello di Caravaggio si arresero e Matteo di Capua e Ludovico Malvezzi furono presi prigionieri da Francesco Piccinino. I veneziani persero 3.000 fanti e 12.000 cavalieri tra morti e prigionieri in aggiunta a quasi tutti i cavalli mentre 1.500 cavalieri riuscirono a fuggire. Lo Sforza fece spogliare dei loro averi tutti i prigionieri ma trattenne solo i capitani e i commissari per il riscatto mentre gli altri, compreso Matteo di Capua, furono liberati in quanto non vi erano viveri sufficienti per sostenerli a lungo. Guido I Rangoni e Francesco Dandolo furono consegnati da Francesco Piccinino a Luigino Bossi e Pietro Cotta che li fecero sfilare in trionfo per Porta Orientale davanti a tutti gli altri prigionieri, facendo loro sventolare la bandiera con il Leone di San Marco in segno di scherno.\nConseguenze.\nQuesta battaglia fu una delle pi\u00f9 grandi vittorie milanesi nei confronti della Repubblica di Venezia. A Milano le feste e le processioni proseguirono per molti giorni e il ricordo della battaglia perdur\u00f2 nei secoli. Michele Attendolo fu licenziato dalla carica di Capitano Generale della Serenissima e confinato nel castello di Conegliano. Lo scontro aveva infatti provocato la morte o la cattura della quasi totalit\u00e0 delle cavalcature dell'esercito veneziano, di quasi quaranta bombarde e la perdita di un cospicuo bottino. La maggior parte delle battaglie del successivo ventennio avr\u00e0 quali protagonisti i pi\u00f9 grandi condottieri al servizio dello Sforza o dell'Attendolo. Dopo la battaglia Alessandro Sforza rimase a presidio di Caravaggio. Diverse cittadine bergamasche, bresciane e cremonesi in breve tempo si arresero e furono occupate dalle truppe milanesi. Le decisioni militari dello Sforza venivano per\u00f2 continuamente avversate sia da parte dei nobili milanesi, che ritenevano che dovesse catturare Lodi invece di invadere il bresciano, che dal Piccinino, tanto che questi arrivarono persino ad incitare i difensori di Brescia a non cedere la citt\u00e0. Il 18 ottobre dello stesso anno Francesco Sforza abbandon\u00f2 pertanto la causa dell'Aurea Repubblica Ambrosiana stringendo il cosiddetto accordo di Rivoltella con la Repubblica di Venezia, che acconsent\u00ec al suo progetto di conquistare a titolo personale il territorio compreso fra il Ticino ed il Sesia, riservando per s\u00e9 quello compreso fra il Ticino e l'Adda. Entro dicembre, con l'aiuto del marchese Guglielmo VIII del Monferrato, lo Sforza avrebbe conquistato Pizzighettone, Binasco, Rosate, Abbiategrasso, Varese, Legnano e Busto Arsizio.\nCitazione ne \"Il principe\".\nNe \"Il principe\" di Niccol\u00f2 Machiavelli, nel dodicesimo capitolo, dedicato alle milizie mercenarie, \u00e8 scritto:"}
{"id": "1344728", "revid": "44638", "url": "https://it.wikipedia.org/wiki?curid=1344728", "title": "Termoshell Reggio Emilia", "text": ""}
{"id": "1344729", "revid": "254059", "url": "https://it.wikipedia.org/wiki?curid=1344729", "title": "Trattato di Rivoltella", "text": ""}
{"id": "1344730", "revid": "2104733", "url": "https://it.wikipedia.org/wiki?curid=1344730", "title": "Alec Empire", "text": "Molto attivo anche come produttore e DJ, ha alle sue spalle una prolifica carriera da solista ed \u00e8 noto per essere una delle menti creatrici del genere digital hardcore e della casa discografica Digital Hardcore Recordings."}
{"id": "1344731", "revid": "44638", "url": "https://it.wikipedia.org/wiki?curid=1344731", "title": "Spinasanta Messina", "text": ""}
{"id": "1344739", "revid": "121859552", "url": "https://it.wikipedia.org/wiki?curid=1344739", "title": "Umberto Segre", "text": "Fu attivo in diversi campi dall'insegnamento alla pubblicistica, dalla riflessione filosofica alla critica letteraria: sempre con un tratto forte di indipendenza e di libert\u00e0 intellettuale. \nFin da giovanissimo fu un interlocutore diretto di importanti protagonisti del mondo culturale dell'Italia: da Croce a Giovanni Gentile, da Carlo Rosselli a Delio Cantimori, da Aldo Capitini a Augusto Del Noce.\nGli anni venti.\nUmberto Segre nasce a Cuneo il 30 settembre 1908 da una famiglia ebraica, figlio di Giuseppe Segre e Ida Luzzatti. L'epigrafista Mario Segre \u00e8 suo fratello maggiore.\nUmberto consegue la maturit\u00e0 classica a Genova nel 1925. Sempre quell'anno si iscrive alla Facolt\u00e0 di Lettere e Filosofia dell'Universit\u00e0 degli Studi di Genova. A Genova \u00e8 allievo, ma non discepolo, di Giuseppe Rensi. Umberto Segre in quel periodo traduce dal francese \"L' \u00e9volution cr\u00e9atrice\" di Henry Bergson.\nGli anni genovesi sono importanti perch\u00e9 \u00e8 allora che comincia a formarsi la sua coscienza politica. Infatti, Segre inizia la collaborazione con \"\u201cPietre\u201d\", la rivista antifascista dei giovani universitari genovesi. Su di essa, fra il 1926 e 1927, interverr\u00e0 con quattro articoli. \nA Genova, Segre si avvicina a Carlo Rosselli, picchiato dagli squadristi nel maggio 1926 a causa della sua manifesta contrariet\u00e0 al regime.\nNell'autunno 1926 Umberto Segre vince il concorso per accedere alla Scuola Normale Superiore di Pisa. In questo periodo, inoltre, stringe amicizia con Vittorio Enzo Alfieri. L'ambiente pisano fa riferimento soprattutto alla figura di Aldo Capitini e alla sua idea della non violenza, che lo stesso Segre anni dopo, nel 1965, descriver\u00e0 cos\u00ec: \u201cLa novit\u00e0 della loro impostazione [di Capitini e del suo gruppo] veniva dal sollevare in primo luogo, con i compagni, la questione della 'non menzogna' e della 'non violenza'. [\u2026] Prima di dirimere se siamo fascisti o antifascisti, dobbiamo stabilire se possiamo vivere nella menzogna: ma se non possiamo, allora il principio del dialogo \u00e8 un principio religioso\". \nNel 1927, inoltre, Segre pubblica, sul \u201cGiornale critico della filosofia italiana\u201d, diretto da Giovanni Gentile, il saggio: \"Il pensiero e la natura, lettere inedite di Sebastiano Maturi\". Tuttavia, per le conseguenze che avr\u00e0 sulla propria vita, lo scritto pi\u00f9 importante di questo periodo \u00e8 una lettera alla fidanzata, Elena Cortellessa, datata 25 settembre 1927, nella quale Segre si proclama nettamente contrario al fascismo con queste parole: \u201c\u00e8 inutile ripeterle che il fascismo \u00e8 anacronistico, \u00e8 medievale, \u00e8 oscurantismo\u2026[Mussolini] \u00e8 uomo ambizioso e prepotente\u201d. La lettera sar\u00e0 sequestrata durante una perquisizione in casa della fidanzata. Da quel momento in poi il Casellario Politico Centrale seguir\u00e0 con frequenza quasi quotidiana la vita di Segre. \nLa lettera gli coster\u00e0 l'arresto il 26 aprile 1928 e la condanna per diffamazione al Capo del Governo a otto mesi di confino in luglio, anche se gi\u00e0 il 17 agosto Segre torner\u00e0 a casa, in quanto la pena gli viene condonata, ma sar\u00e0 espulso dalla Normale assieme a Vittorio Enzo Alfieri. \nIntanto, nonostante le difficolt\u00e0 e le mille vicissitudini a cui la sua vita da antifascista lo conducevano, i suoi studi proseguono con successo. Infatti, nel 1929 si laurea all'Universit\u00e0 di Torino con una tesi su Maurice Blondel: \"Aspetti e problemi della filosofia dell'azione\" (relatore Erminio Juvalta, correlatori Adolfo Paggi e Annibale Pastore). \nIn questo periodo, inoltre, nasce l'amicizia di Segre con Augusto Del Noce. Contemporaneamente la sua attivit\u00e0 politica non viene meno. Infatti, nel maggio 1929 a Torino Segre sottoscrive, assieme a Paolo Treves, Ludovico Geymonat, al professor Umberto Cosmo e altri, una lettera di solidariet\u00e0 a Benedetto Croce, il quale in Senato nel maggio 1929, dopo un discorso di opposizione ai Patti Lateranensi, era stato attaccato pesantemente da Mussolini che lo aveva definito \u201cimboscato della storia\u201d.\nLa lettera rivela altres\u00ec l'ammirazione intellettuale nei confronti di Benedetto Croce. In Croce, infatti, Segre e tanti altri antifascisti come lui, vedevano l'uomo di cultura che non si piega al regime e che, nonostante le angherie subite, continua la lotta alla fascismo. Croce appariva un maestro di libert\u00e0 e di coerenza morale perch\u00e9, con la sua opposizione al fascismo, rappresentava per quei giovani, pur legati a differenti idee politiche e filosofiche, un'alta guida morale. \nCome ammetter\u00e0 lo stesso Segre, durante il fascismo chi si opponeva al regime non poteva in fondo non dirsi crociano: \"In particolare, non voglio qui assolutamente discutere il contenuto e la funzione del crocianesimo come fondamento della cultura antifascista in Italia; ma mi sembra che per gli antifascisti fosse assai difficile sottrarsi all'essere crociani, allora;\u2026\". La lettera a Croce coster\u00e0 a Segre un nuovo arresto (giugno 1929) e la condanna a tre anni di confino, condonati poi per intervento di Mussolini.\nGli anni trenta.\nDopo la laurea, nel 1930 Segre, a cui viene concesso il passaporto in seguito a una sua lettera \"riparatrice\" scritta a Mussolini, si reca in Francia e incontra Maurice Blondel. In Francia Segre vince un concorso per il lettorato di lingua italiana all'Universit\u00e0 di Aix-en-Provence, collabora a varie rivista letterarie, scrive saggi in francese sulla letteratura italiana, insegna la lingua italiana all'Ecole Fen\u00e9lon di Parigi. Anche in Francia, ovviamente, Umberto Segre sar\u00e0 costantemente sorvegliato dalla polizia fascista, nonostante il mantenimento della promessa, fatta nella lettera a Mussolini, di non occuparsi di politica.\nNel 1932 Segre torna in Italia, si trasferisce a Cagliari per insegnare al Regio Liceo Ginnasio Dettori, e sposa Elena Cortellessa. Il rifiuto di prendere la tessera del PNF, oltre a problemi di salute, gli impediranno nel 1933 la possibilit\u00e0 di partecipare ai concorsi per diventare professore di ruolo nelle scuole statali. \nPer Segre e per molti altri antifascisti la vita in questi anni diventa sempre pi\u00f9 difficile. Il regime, negli anni della conquista dell'Impero, sembra avere un consenso sempre pi\u00f9 forte. La pressione della polizia, in questo clima d'isolamento, si fa sempre pi\u00f9 pesante, sia per Segre che per gli altri antifascisti. Tuttavia, nonostante la drammaticit\u00e0 del momento, Umberto Segre non rinuncia alla sua lotta rigorosa al fascismo: \u201cA volte gli antifascisti non tornavano, morivano in carcere, o in esilio, dov'erano fortunosamente giunti. La cosa pi\u00f9 sorprendente \u00e8 che facessero tutto questo, sopportassero tutto questo ignorati o vilipesi e per lo pi\u00f9 senza risultati politici tangibili; poteva sorreggerli solo la convinzione che il fascismo era il male, e che il male non pu\u00f2 vincere\u201d.\nDopo un soggiorno a Bressanone per problemi di salute, dal 1936 Segre \u00e8 a Milano, dove vive dando lezioni private e scrivendo saggi che non pubblica. Intanto nel 1938 nasce la figlia Vera e, nello stesso anno, Segre si iscrive al Partito d'Azione clandestino. Si tratta di una netta scelta politica in coerenza col suo antifascismo, ma \u00e8 soprattutto l'adesione a un gruppo politico eterogeneo, nel quale confluiscono i seguaci di Carlo Rosselli, i liberasocialisti di Guido Calogero e Capitini, e i gobettiani. Al di l\u00e0 delle differenze, tuttavia, il P.d'A. si caratterizzer\u00e0 per un comune tratto politico: \u201cla necessit\u00e0 di un rinnovamento profondo nella vita dello Stato, a cominciare dal sistema istituzionale. Il Partito d'Azione sar\u00e0 sempre antimonarchico\u201d. \nLa legislazione razziale del 1938, lo scoppio della guerra e i suoi drammatici effetti si ripercuoteranno in modo tragico sull'intera famiglia Segre.\nLa guerra e il dopoguerra.\nDopo l'armistizio dell'8 settembre 1943 Segre, con la moglie e la figlia, riesce a riparare in Svizzera. Gli altri suoi familiari non avranno la stessa fortuna. La madre Ida Luzzati. e la sorella Elena saranno arrestate dai nazisti a Roma durante il Rastrellamento del ghetto di Roma del 16 ottobre 1943. La madre morir\u00e0 di stenti in treno durante la deportazione, la sorella Elena nelle camere a gas di Auschwitz. L'anno successivo la stessa sorte toccher\u00e0 all'intera famiglia del fratello Mario Segre, epigrafista di fama mondiale.\nDopo la guerra Umberto Segre torna alla sua attivit\u00e0 di uomo di cultura: scrive per vari giornali, tra cui Il Giorno, insegna al Liceo Carducci di Milano, mentre nel 1945 sulla rivista milanese \u201cCostume\u201d appare il saggio filosofico intitolato: \"Il personalismo di Michelstaedter\". In questo periodo di ricostruzione dell'Italia, inoltre, si intensificano i suoi interventi su varie riviste relativamente a fatti di politica interna e internazionale. Questi articoli daranno a Segre una certa fama nel clima di speranza del dopoguerra. Questo clima, tuttavia, nonostante l'entusiasmo e la voglia di ricostruire moralmente il Paese, reca con s\u00e9 pure l'asprezza del nuovo scontro ideologico. \nIn particolare nel periodo che va dal maggio 1947, mese dell'esclusione dei comunisti dal governo, al 1948-49, il livello della lotta fra comunisti e democristiani sale notevolmente. Sono note a tutti le tensioni che accompagnarono la campagna elettorale per le elezioni politiche dell'aprile '48 e i suoi strascichi (l'attentato a Togliatti del luglio di quell'anno). \nSi tratta di un periodo, dunque, di forte contrapposizione, nel quale la politica sovrasta la verit\u00e0, o meglio, pretende di farsi essa stessa verit\u00e0 storica, lasciando, almeno in apparenza, poco spazio alle posizioni intermedie che vogliono affermare l'autonomia della cultura rispetto alla politica. La verit\u00e0 si trova stretta tra due fuochi: da un lato c'\u00e8 l'ideologia comunista che afferma la necessit\u00e0, per l'intellettuale, di aderire organicamente al partito; dall'altro lato, il variegato mondo democristiano afferma anch'esso, a suo modo, la necessit\u00e0 per l'intellettuale di militare per contrastare l'avanzata comunista. Non pare esserci via di mezzo per gli uomini di cultura che vogliono evadere da questa rigida contrapposizione.\nIl periodo suddetto, quello fra il '47 e il '50, \u00e8 perci\u00f2 molto stimolante culturalmente, ma pure tanto difficile per la riflessione etico/politica di Umberto Segre. Di fronte al prevalere delle ideologie, di fronte all'asprezza della contrapposizione in Italia e nel mondo, l'Autore si chiede che spazio rimanga per quelle forze moderate, laiche e non marxiste, che vogliono cercare di evadere dalla rigida contrapposizione DC-PCI allora onnipresente in campo politico e culturale. Si pu\u00f2 certamente affermare che in quegli anni Segre mantiene la sua adesione ideale al socialismo, ma spesso \u00e8 critico verso gli stessi socialisti, accusati di appiattirsi troppo rispetto alla politica comunista, e accusati di non voler inserire la classe operaia all'interno dello Stato. \nPer tornare alla vita di Segre, c'\u00e8 da dire che egli, dopo aver conseguito nel 1949 la libera docenza in filosofia morale, nel '54 riceve l'incarico di docente di Storia delle Dottrine Economiche presso la Facolt\u00e0 di Lettere e Filosofia dell'Universit\u00e0 di Milano. Nel 1958 ottiene l'incarico di Filosofia Morale presso la medesima Universit\u00e0. \nL'eclettismo di Umberto Segre si mostra adesso nella sua brillante capacit\u00e0 di trattare in maniera efficace differenti argomenti. In questi anni cresce la sua fama di brillante giornalista ed insegnante. Molti studenti, anche non di filosofia, seguono le sue lezioni, affascinati dalla figura di intellettuale antifascista che Segre incarnava. Egli, intanto, interviene spesso in maniera diretta sui temi politici, sociali e culturali. Da non dimenticare \u00e8 anche la collaborazione con la TV italiana, oltre al lavoro con la Tv svizzera.\nDurante gli anni sessanta, Umberto Segre si mostrer\u00e0 pronto a discutere con notevole lucidit\u00e0 i nuovi temi della politica interna ed internazionale (dalla guerra in Vietnam alla crisi del centrosinistra, dalla contestazione giovanile di fine decennio ai rapporti fra le due superpotenze). Ne esce l'immagine di un autore del tutto indipendente, sempre pronto a confrontarsi con i molteplici aspetti della realt\u00e0, sempre \nin grado di esprimere opinioni meditate e valide. Infatti, anche alla fine della sua vita, di fronte alla contestazione giovanile del '68, egli \u00e8 pronto ad ascoltare i giovani, sempre per\u00f2 negando la legittimit\u00e0 dell'uso della violenza sia verbale che fisica. In lui non vengono poi meno i principi che lo hanno sorretto durante il fascismo: la non violenza, la disponibilit\u00e0 al dialogo, il rigore e la coerenza morale. \nNel 1967, privato dall'incarico all'Universit\u00e0 di Milano, terr\u00e0 un corso monografico all'Istituto Universitario di Scienze Sociali di Trento sui temi: Economia e politica nel pensiero di David Hume e Storia della societ\u00e0 industriale, mostrando ancora una volta la sua enorme preparazione culturale, e la sua capacit\u00e0 di spaziare su vasti campi del pensiero e della conoscenza umana. Conoscenza che, per Segre, non sar\u00e0 mai fine a s\u00e9 stessa, ma si connetter\u00e0 sempre ad un impegno diretto dell'intellettuale nella realt\u00e0. La vita di Segre, tra le altre cose, testimonia proprio questa sua convinzione pi\u00f9 profonda. \nUmberto Segre muore improvvisamente il 13 dicembre 1969, il giorno dopo la strage di Piazza Fontana, primo atto di quel decennio tragico che sconvolger\u00e0 l'Italia democratica. La sua scomparsa colpir\u00e0 molto l'Italia di quegli anni. Anche l'allora Presidente della Repubblica, Giuseppe Saragat, esprimer\u00e0 il suo cordoglio. Dodici giorni prima il Comune di Milano aveva conferito ad Umberto Segre la medaglia d'oro di benemerenza civica."}
{"id": "1344740", "revid": "125904619", "url": "https://it.wikipedia.org/wiki?curid=1344740", "title": "Dan Hedaya", "text": "Biografia.\nHedaya nacque a Brooklyn da una famiglia ebreo-sefardita proveniente dalla Siria. Attore caratterista dalla lunga carriera, i suoi primi film furono \"L'assoluzione\" e \"Miriam si sveglia a mezzanotte\". Molto attivo anche in campo televisivo, ha preso parte a serie tv come \"A cuore aperto\", \"Casa Keaton\", \"Cin Cin\" e \"Miami Vice\".\nHa recitato in moltissimi film di successo come \"Commando\", \"I soliti sospetti\", \"Ragazze a Beverly Hills\", \"Gli intrighi del potere - Nixon\", \"Il club delle prime mogli\", \"Hurricane - Il grido dell'innocenza\" e \"Mulholland Drive\". Ha preso parte ad alcuni episodi di \"E.R. - Medici in prima linea\" ed \u00e8 stato doppiatore nel film d'animazione \"Robots\"."}
{"id": "1344746", "revid": "71433", "url": "https://it.wikipedia.org/wiki?curid=1344746", "title": "Mr Wonderful", "text": ""}
{"id": "1344748", "revid": "950920", "url": "https://it.wikipedia.org/wiki?curid=1344748", "title": "Serie C 1965-1966 (pallacanestro maschile)", "text": "Il campionato di Serie C di pallacanestro maschile 1965-1966 \u00e8 stato il primo organizzato in Italia, dall'ultima riforma dei campionati.\nCon la scomparsa delle Elette, la Serie C torna ad essere il terzo livello dopo Serie A e Serie B. La sconfitta perde d'importanza e da quest'anno non viene pi\u00f9 assegnato un punto alle squadre perdenti. Le squadre partecipanti sono suddivise in 9 gironi su base regionale o interregionale. Le squadre classificate al primo posto di ogni girone accedono alla fase finale per decidere tre promozioni in Serie B. Le ultime tre squadre dei gironi retrocedono in Serie D."}
{"id": "1344749", "revid": "27723", "url": "https://it.wikipedia.org/wiki?curid=1344749", "title": "Olmo siberiano", "text": ""}
{"id": "1344753", "revid": "167080", "url": "https://it.wikipedia.org/wiki?curid=1344753", "title": "Kalokagatia", "text": ""}
{"id": "1344759", "revid": "916580", "url": "https://it.wikipedia.org/wiki?curid=1344759", "title": "Ulmus pumila", "text": "L'olmo siberiano (Ulmus pumila ) \u00e8 una pianta appartenente alla famiglia Ulmaceae, originaria della Siberia e della Cina settentrionale, ed introdotta in Europa nella seconda met\u00e0 dell'Ottocento .\nDescrizione.\n\u00c8 abitualmente un albero di taglia medio-piccola che pu\u00f2 tuttavia raggiungere i 20 m di altezza, con un tronco di 80\u00a0cm di diametro.\nLe foglie sono decidue nelle aree fredde, ma semi-sempreverdi nelle aree calde. Sono lunghe circa 7\u00a0cm e larghe 3\u00a0cm, con una base obliqua ed un margine seghettato, di colore verde scuro che diviene giallo in autunno.\nI fiori apetali, con impollinazione anemogama, sbocciano ad inizio primavera prima delle foglie; a differenza della maggior parte degli olmi, \"U. pumila\" \u00e8 in grado di autoimpollinazione.\nI frutti sono s\u00e0mare lunghe 1-1,5\u00a0cm, con un'ala membranosa ovale che favorisce la dispersione anemocora del seme.\nNei climi temperati \u00e8 un albero dalla vita relativamente breve che raramente supera i 60 anni, ma nel suo ambiente originario riesce a vivere tra 100 e 150 anni.\nDistribuzione.\nLa specie \u00e8 nativa di Siberia orientale, Cina settentrionale, Manciuria e Corea . \n\u00c8 ampiamente coltivato in gran parte dell'Asia, Nord America e, in misura minore, dell'Europa.\nAvversit\u00e0.\nNe \u00e8 particolarmente apprezzata la resistenza alla grafiosi e ai rapidi mutamenti delle condizioni atmosferiche (sopravvive anche a geli invernali molto spinti e a periodi prolungati di siccit\u00e0)."}
{"id": "1344764", "revid": "124925944", "url": "https://it.wikipedia.org/wiki?curid=1344764", "title": "Alex Pettyfer", "text": "Biografia.\nPettyfer \u00e8 nato a Stevenage, nell'Hertfordshire, figlio di Lee Ireland (nata Lee Robinson), una decoratrice di interni, e di Richard Pettyfer, un attore. Ha un fratellastro pi\u00f9 giovane, James Ireland, giocatore di tennis, dal matrimonio di sua madre con Michael Ireland, un costruttore edile.\nPettyfer cresce a Slough e comincia la sua carriera come modello a sette anni, per Gap, dopo aver incontrato Ralph Lauren in un negozio di giocattoli a New York. Partecip\u00f2 anche alla pubblicit\u00e0 per alcune marche di yogurt. Il suo primo annuncio pubblicitario risale a quando aveva sei anni.\nA scuola, partecip\u00f2 a numerose rappresentazioni teatrali, incluso il ruolo di Willy Wonka nella produzione de \"La fabbrica di cioccolato\". Pettyfer frequent\u00f2 due scuole private: The Mall School, una piccola scuola a Twickenham, e poi la Lambrook Haileybury School a Berkshire. Successivamente frequent\u00f2 altri due collegi privati: Millfield School a Street, nel Somerset, e il Shiplake College vicino a Henley-on-Thames nell'Oxfordshire. Dopo aver conseguito il GCSE (Certificato Generale di Scuola Secondaria), lasci\u00f2 il Shiplake College per andare nella privata Sylvia Young Theatre School a Londra.\nCarriera.\nDal 2005 al 2011.\nNel 2005, dopo la carriera di modello, Pettyfer fece il proprio debutto da attore professionista nella produzione televisiva britannica \"Tom Brown's Schooldays\", interpretando il personaggio principale, Tom Brown; ricevette recensioni positive per il ruolo. Nel giugno 2005, fu scelto per l'importante ruolo della spia teenager del MI6 Alex Rider nel film \"Stormbreaker\", basato sul romanzo di Anthony Horowitz. Era uno dei 500 che avevano fatto audizione per il ruolo. Pettyfer scelse questo film invece di \"Eragon\", dicendo che preferiva \"Stormbreaker\" perch\u00e9 sarebbe stato girato in Gran Bretagna, nell'Isola di Man, mentre \"Eragon\" sarebbe stato girato in Ungheria; Pettyfer era inoltre spaventato dall'idea di volare, perci\u00f2 opt\u00f2 per \"Stormbreaker\". Il film fu pubblicato il 21 giugno 2006 nel Regno Unito, il 6 ottobre 2006 negli Stati Uniti e il 21 settembre 2006 in Australia.\nUna critica della performance di Pettyfer lo descrisse come interpretante il ruolo \"con una seria intensit\u00e0\", mentre un altro not\u00f2 che non era \"del tutto a suo agio come attore\". I media riportarono che il film avrebbe fatto di Pettyfer un \"teen idol\". Pettyfer non riprese per\u00f2 il ruolo perch\u00e9 ormai troppo vecchio.\nAppar\u00ec successivamente in \"Wild Child\", un film girato in California, Kent e Yorkshire. Interpret\u00f2 lo studente Freddie Kingsley e fu co-protagonista con Emma Roberts. Nel 2009, interpret\u00f2 l'insensibile capobanda di un gruppo di crudeli teenager nella commedia horror \"Tormented\". Partecip\u00f2 al film \"Beastley\", basato sul romanzo di Alex Finn, con Mary-Kate Olsen, Vanessa Hudgens e Neil Patrick Harris. Concluse il film il 13 agosto 2009 e il film fu pubblicato l'8 marzo 2011. Pettyfer interpret\u00f2 il protagonista in \"Sono il Numero Quattro\", insieme a Timothy Olyphant, Dianna Agron e Teresa Palmer; il film fu diretto da D. J. Caruso, prodotto da Michael Bay e prodotto esecutivamente da Steven Spielberg.\nFu inoltre annunciato che avrebbe rappresentato il pilota James Hunt nel film biografico \"Shunt\", che avrebbe anche prodotto.\nGli fu offerta la parte di Jace Wayland nella trasposizione cinematografica del best seller di Cassandra Clare \"Shadowhunters - Citt\u00e0 di ossa\". Jamie Campbell Bower fu alla fine preso per il ruolo. A Pettyfer fu anche offerta la parte nell'adattamento cinematografico de \"The Wardstone Chronicles\" di Joseph Delaney, ma rifiut\u00f2. Era in fila per partecipare a \"The Paperboy\", basato sul romanzo omonimo di Pete Dexter, ma ancora rifiut\u00f2 il ruolo (alla fine occupato da Zac Efron). Nel 2011 usc\u00ec \"In Time\", in cui ricopr\u00ec il ruolo secondario di Fortis.\nDal 2012 a oggi.\nNel 2012 usc\u00ec \"Magic Mike\", in cui interpret\u00f2 uno dei protagonisti, Adam alias The Kid, aspirante stripper in un locale di Tampa. Per interpretare il ruolo, Pettyfer dovette incrementare notevolmente la propria massa muscolare, passando da 72 a 89\u00a0kg. Dovette inoltre sottoporsi a varie sedute di depilazione, per eliminare i peli superflui. A met\u00e0 2012, fu annunciato che Pettyfer avrebbe partecipato a \"The Butler\", con John Cusack, Alan Rickman, Jane Fonda, Melissa Leo e Forest Whitaker. Fu anche scelto per \"Diamond Dogs\", basato su un libro di Alan Watt, e per il thriller \"Cali\" di Nick Cassavetes con Amber Heard, che sostitu\u00ec Kristen Stewart dopo che questa ebbe abbandonato la produzione.\nNel 2013 viene scelto insieme a Gabriella Wilde per \"Endless Love\", remake del film \"Amore senza fine\" del 1981 diretto da Franco Zeffirelli, con Brooke Shields e Martin Hewitt, la pellicola ha come tema centrale l'amore tra due adolescenti ostacolato dalle rispettive famiglie, nel cast anche Joely Richardson, il film \u00e8 uscito nelle sale americane il 14 febbraio 2014, mentre in Italia il 5 giugno dello stesso anno.\nNel 2015 \u00e8 nel cast di \"Elvis &amp; Nixon\" accanto a Michael Shannon e Kevin Spacey.\nVita privata.\nNel giugno 2009, Pettyfer \u00e8 stato votato al numero 35 tra i \u201c50 uomini pi\u00f9 appetibili\" sulla rivista femminile britannica \"Company's\". Nell'agosto 2009, la rivista britannica \"Glamour\" lo colloc\u00f2 al numero 21 della propria lista degli uomini pi\u00f9 sexy del mondo.\nPettyfer ha sette tatuaggi, inclusa una croce celtica sul suo petto, una scritta tibetana all'interno del suo braccio destro, la massima araba \"What Goes Around Comes Around\" sulla sua spalla destra, una scritta in katakana nel basso ventre, e le lettere \"ER\", le iniziali della sua ex-ragazza Emma Roberts, all'interno di due cuori uniti sul suo polso destro.\nPettyfer e April Pearson ebbero una breve relazione nel 2009 durante le riprese del film \"Tormented\".\nNel marzo 2012, la rivista \"US Weekly\" riport\u00f2 che Pettyfer e l'attrice e modella Riley Keough, nipote del celebre Elvis Presley, si erano fidanzati, anche se poi si lasciarono nell'agosto dello stesso anno. Dall'aprile 2014 fino ad aprile 2017 ha avuto una relazione con la modella Marloes Horst. Da febbraio 2019 frequenta la modella Toni Garrn e a dicembre i due annunciano il loro matrimonio. Il 5 marzo 2021 tramite un post su Instagram, rivelano di aspettare il loro primo figlio. A luglio 2021 diventano genitori di una bambina di nome Luca Malaika.\nDoppiatori italiani.\nNelle versioni in italiano dei suoi film Alex Pettyfer \u00e8 stato doppiato da:"}
{"id": "1344765", "revid": "125938911", "url": "https://it.wikipedia.org/wiki?curid=1344765", "title": "G7", "text": "Il Gruppo dei Sette, di solito abbreviato in G7, \u00e8 un forum intergovernativo composto dai sette maggiori Stati economicamente avanzati del pianeta, ossia: Canada, Francia, Germania, Giappone, Italia, Regno Unito e Stati Uniti d'America, nazioni sviluppate il cui peso politico, economico, industriale e militare \u00e8 ritenuto di centrale importanza su scala globale.\nL'UE conta con la presenza di una propria rappresentanza, in qualit\u00e0 di invitato permanente, alle riunioni del G7. \nStoria.\nEsso \u00e8 nato nel 1975 (ma formalizzato nel 1986), quando il Canada ader\u00ec al Gruppo dei Sei: Francia, Germania, Italia, Giappone, Regno Unito e Stati Uniti d'America.\nDal 1998 al 2014 \u00e8 stato affiancato dal G8, il vertice politico dei capi di Stato dei gi\u00e0 menzionati allargato alla Russia. Il G7 rappresenta oltre il 62% della ricchezza netta mondiale detenuta secondo il Credit Suisse Global Wealth Report Databook. Considerando anche l'UE esso rappresenta ben oltre il 70% della ricchezza globale netta. Il G7 per questo \u00e8 anche chiaramente definito da parte del Fondo Monetario Internazionale come gruppo delle 7 maggiori economie avanzate.\nIl G7, che non ha mai visto rappresentanti della Russia a causa del suo peso finanziario trascurabile, ha continuato a riunirsi tramite i vertici che i ministri delle finanze dei sette paesi hanno tenuto pi\u00f9 volte nel corso degli anni per discutere di politica economica.\nFunzione.\nL'organizzazione \u00e8 stata fondata per facilitare le iniziative macroeconomiche condivise dai suoi membri in risposta al crollo del regime di tasso di cambio fisso del 1971, durante il tempo del Nixon Shock, crisi energetica e la conseguente recessione.\nIl suo obiettivo era la messa a punto delle politiche economiche a breve termine tra i paesi partecipanti a monitorare gli sviluppi nell'economia mondiale.\nVertici.\nMeeting affiancati al G8:\nMeeting speciale:\nMeeting dopo la sospensione della Russia dal G8:\nMeeting del G7 dopo l'uscita formale della Russia dal G8:"}
{"id": "1344767", "revid": "322321", "url": "https://it.wikipedia.org/wiki?curid=1344767", "title": "Giuseppe Bertello", "text": "Biografia.\nNasce a Foglizzo, in provincia di Torino e diocesi di Ivrea, il 1\u00ba ottobre 1942.\nFormazione e ministero sacerdotale.\nIl 29 giugno 1966 \u00e8 ordinato presbitero dall'allora vescovo di Ivrea Albino Mensa.\nConseguita la licenza in teologia pastorale ed il dottorato in Diritto canonico, frequenta i corsi propedeutici alla carriera presso la Pontificia Accademia Ecclesiastica. Ottenuta la licenza in diplomazia ecclesiastica, entra nel servizio diplomatico della Santa Sede, nel 1971, prestando servizio nelle rappresentanze pontificie di Sudan, Turchia, Venezuela e alla Missione permanente della Santa Sede presso l'Ufficio delle Nazioni Unite di Ginevra.\nMinistero episcopale e cardinalato.\nIl 17 ottobre 1987 papa Giovanni Paolo II lo nomina arcivescovo titolare di Urbisaglia e pro-nunzio apostolico in Benin, Ghana e Togo; succede ad Ivan Dias, precedentemente nominato nunzio apostolico in Corea. Il 28 novembre successivo riceve l'ordinazione episcopale dal cardinale Agostino Casaroli, conconsacranti l'arcivescovo Albino Mensa e il vescovo Luigi Bettazzi.\nIl 12 gennaio 1991 il papa lo trasferisce alla nunziatura apostolica in Ruanda; succede a Giovanni Battista Morandini, precedentemente nominato nunzio apostolico in Guatemala. A partire dal 1994, si trova nella fase pi\u00f9 drammatica della guerra tra le etnie Hutu e Tutsi che insanguina il Paese come pure il vicino Burundi. In questi frangenti unisce la sensibilit\u00e0 pastorale al coraggio e all'abilit\u00e0 diplomatica, facendo ogni sforzo possibile per la pacificazione.\nNel marzo 1995 papa Giovanni Paolo II lo nomina osservatore permanente della Santa Sede presso l'Ufficio delle Nazioni Unite ed Istituzioni specializzate a Ginevra e, il 19 agosto 1997, con lo stesso ruolo, anche presso l'Organizzazione mondiale del commercio.\nIl 27 dicembre 2000 \u00e8 nominato, da papa Wojty\u0142a, nunzio apostolico in Messico; succede a Leonardo Sandri, precedentemente nominato sostituto della Segreteria di Stato della Santa Sede. Il 30 luglio 2002 accoglie come nunzio l'ormai anziano Pontefice giunto in viaggio apostolico nel Paese latino-americano per la canonizzazione di Juan Diego Cuauhtlatoatzin, il giovane veggente di Guadalupe, avvenuta presso la basilica di Nostra Signora di Guadalupe a Citt\u00e0 del Messico il giorno seguente.\nL'11 gennaio 2007 papa Benedetto XVI lo nomina nunzio apostolico in Italia e nella Repubblica di San Marino; succede a Paolo Romeo, precedentemente nominato arcivescovo metropolita di Palermo.\nIl 3 settembre 2011 papa Benedetto XVI lo nomina presidente della Pontificia commissione per lo Stato della Citt\u00e0 del Vaticano e presidente del Governatorato dello Stato della Citt\u00e0 del Vaticano, con decorrenza dal 1\u00ba ottobre dello stesso anno; succede al cardinale Giovanni Lajolo, dimessosi per raggiunti limiti di et\u00e0.\nNel concistoro del 18 febbraio 2012 \u00e8 creato cardinale diacono dei Santi Vito, Modesto e Crescenzia da papa Benedetto XVI; il 17 giugno successivo prende possesso della diaconia.\nIl 13 aprile 2013 papa Francesco lo nomina membro del Consiglio dei cardinali, chiamati a consigliarlo nel governo della Chiesa universale e a studiare un progetto di revisione della Curia romana.\nIl 3 dicembre 2016 viene nominato membro della Congregazione delle cause dei santi.\nDal 3 maggio 2021 \u00e8 cardinale protodiacono de facto, essendo il cardinale diacono elettore di pi\u00f9 antica creazione.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1344773", "revid": "27723", "url": "https://it.wikipedia.org/wiki?curid=1344773", "title": "Giannetta de' Varoli", "text": ""}
{"id": "1344781", "revid": "74801", "url": "https://it.wikipedia.org/wiki?curid=1344781", "title": "Plachino", "text": "Plachino (in lingua russa \u041f\u043b\u0430\u0301\u0445\u0438\u043d\u043e) \u00e8 un villaggio rurale (\"selo\") situato nell'Oblast' di Rjazan', in Russia. La citt\u00e0 \u00e8 il luogo di nascita di Aleksandr Vasiljevi\u010d Aleksandrov, autore dell'inno nazionale dell'Unione Sovietica."}
{"id": "1344782", "revid": "1766330", "url": "https://it.wikipedia.org/wiki?curid=1344782", "title": "Mur\u0161ili II", "text": "Era il quinto e minore dei figli maschi di \u0160uppiluliuma I, uno dei pi\u00f9 potenti regnanti ittiti. Prima della sua ascesa al trono, serv\u00ec nell'esercito come capo delle Guardie Reali durante il breve regno del fratello Arnuwanda II, succeduto al padre.\nUn giovane re sul trono di Hatti.\nMursili II sal\u00ec al trono dopo la prematura scomparsa del fratello Arnuwanda II che, come il padre, cadde vittima dell'epidemia di peste che a lungo flagell\u00f2 il regno ittita a partire dal 1325 a.C. e portata a Hatti dai prigionieri cananei deportati dopo la campagna di \u0160uppiluliuma I in quella regione. Morto Arnuwanda e probabilmente anche il suo erede Tulpi della stessa malattia (oppure troppo giovane per regnare), resta un mistero perch\u00e9 sia stato Mursili ad ascendere al trono, peraltro con il consenso degli altri due fratelli che gli erano maggiori ancora in vita: Sharri-Kusuh/Piyassili vicer\u00e9 di Carchemish e Telipinu governatore di Aleppo.\nVerosimilmente, essendo Arnuwanda gi\u00e0 ammalato nel breve periodo in cui aveva regnato, Mursili in qualit\u00e0 di \"gal me\u0161edi\", capo delle Guardie Reali, aveva gi\u00e0 svolto in qualche modo le veci del re, e cos\u00ec alla famiglia reale deve essere sembrato naturale che fosse lui a succedere al fratello.\nNon appena si sparse la notizia dell'ascesa di un re ritenuto tanto inesperto e giovane, la periferia dell'impero si sollev\u00f2.\nIl re dovette affrontare subito la rivolta della trib\u00f9 dei Kaska del Ponto anatolico, le cui incursioni periodicamente si ripetevano in un'area oltretutto troppo vicina alla capitale ittita; Mursili, domate le rivolte, pens\u00f2 di ripopolare le terre dell'estremo Nord, in modo da formare una sorta di cuscinetto tra i Kaska e \u1e2aattu\u0161a, rendendo cos\u00ec ancora pi\u00f9 massiccia la pratica tipicamente Ittita della deportazione.\nLa rivolta di Arzawa.\nMa la sfida pi\u00f9 grande giunse a Mursili da ovest: il variegato mondo Arzawa, domato da suo padre \u0160uppiluliuma I con tanta determinazione, manifest\u00f2 nuovi moti indipendentistici, vagheggiando evidentemente di ricostituire un passato glorioso e unitario come alcuni decenni prima quando, sotto Tarhuna-Radu, aveva conquistato un ruolo di primo piano, confinando gli Ittiti nella loro terra d'origine.\nQuando Mursili ascese al trono, l'area Arzawa era suddivisa in una sorta di confederazione di Stati, tutti vassalli ittiti, secondo una ripartizione regionale effettuata o accentuata un ventennio prima da \u0160uppiluliuma I; Wilusa, la citt\u00e0 cantata come Troia dagli aedi greci, nell'estremo Nord; Terra del fiume Seha (su cui era appena asceso al trono Manhapa-Tarhunta, figlio del fedele vassallo ittita Muwa-Walwi); Mira-Kuwaliya su cui regnava Mashuiluwa, sposato a Muwatti, figlia di \u0160uppiluliuma I e sorella di Mursili; Hapalla sul cui trono era Targasnalli; e infine lo Stato che gli studiosi hanno denominato \"Arzawa Minor\", il nucleo centrale dell'area sviluppato attorno alla capitale Apasa (l'attuale Efeso), su cui regnava l'anziano Uhha-Ziti, l'uomo che aveva patito il riscatto ittita un ventennio prima, sconfitto e reso vassallo proprio da \u0160uppiluliuma I a Puranda.\nA questi, sebbene probabilmente di etnia differente ma comunque collocati nell'area occidentale dell'Anatolia e strettamente legati al mondo Arzawa, possono essere aggiunti gli Stati di Masa e di Lukka, entrambi in orbita ittita.\nDiversa la situazione per il territorio attorno a Millawata/Mileto: la citt\u00e0, in passato spesso in orbita ittita, era divenuta una sorta di avamposto regionale per la potenza egea degli Ahhiyawa, uno o pi\u00f9 regni del miceneo non meglio identificato a oggi. Non avendo verosimilmente la forza per una conquista armata, dalla met\u00e0 del XIV secolo a.C., gli Ahhiyawa si erano spinti in Anatolia con evidenti scopi commerciali e politici, facendo leva su alcuni sobillatori o piccoli \"signori\" locali, per fomentare l'insofferenza e la ribellione verso l'impero ittita che, con la sua presenza, impediva di fatto che Ahhiyawa potesse penetrare nell'area; Millawata, di fatto, era divenuta la loro base.\nConvinto di aver di fronte un avversario debole e di poter contare sull'appoggio e la ricompensa di Ahhiyawa, Uhha-Ziti sfid\u00f2 apertamente il nuovo re, ribellandosi e incitando alla rivolta gli altri Stati Arzawa; Mur\u0161ili II registr\u00f2 il disprezzo del rivale in un documento: \"\"Tu sei solo un bimbo; non sai niente e non mi fai alcuna paura. Il tuo regno \u00e8 in rovina, la tua fanteria e la tua cavalleria sono deboli. Contro la tua fanteria, ho una grande fanteria; contro la tua cavalleria, ho una gran cavalleria. Tuo padre aveva una grande fanteria e una grande cavalleria. Ma tu che sei un bimbo, come puoi essergli uguale\"?\"\nMur\u0161ili II era s\u00ec un giovane re, che tuttavia non disponeva affatto di un esercito in rovina, n\u00e9 mancava di capacit\u00e0 e coraggio, come Uhha-Ziti avrebbe imparato a proprie spese. Sistemata la questione Kaska, il re mosse personalmente a ovest, invadendo il mondo Arzawa con le proprie truppe a cui si erano unite quelle del fratello Sharri Kushuh, governatore di Carchemish.\nUhha-Ziti, che poteva contare su un eccellente esercito le cui guarnigioni erano guidate dai figli Piyama-Kurunta e Tapalazunawali, riusc\u00ec ad avere l'appoggio dello Stato del fiume Seha, mentre Mira, sebbene scossa verosimilmente da rivolte interne e divisa in fazioni, combatt\u00e9 con Mashuiluwa fianco ittita; Wilusa e Hapalla devono essere invece rimaste neutrali.\nMentre Mursili marcia verso Arzawa un meteorite cade sulla capitale Apasa e ferisce tra gli altri proprio Uhha-Ziti alle ginocchia; gli Ittiti interpretano il segno come un presagio divino, mentre Uhha-Ziti non pu\u00f2 guidare l'esercito in battaglia e lo affida al figlio Piyama-Kurunta; lo scontro avviene sul fiume Astarpa e Mursili sconfigge duramente l'esercito arzawa (1319), distrugge Millawata stringe d'assedio Apasa e costringe Uhha-Ziti con i figli a fuggire nelle isole egee riparando ad Ahhiyawa, dove il re ribelle morir\u00e0 in capo a pochi mesi la primavera seguente. Si prepara ad attaccare la Terra del fiume Seha, ma il giovane re ribelle Manhapa-Tarhunta gli invia in avanscoperta l'anziana madre a invocare il perdono; Mursili glielo concede e lo riconferma re vassallo. \nGli altri Stati Arzawa riconfermano la loro sottomissione agli Ittiti: Mursili cancella il territorio di Arzawa Minor, inglobandolo nello Stato di Mira (1318) sotto Mashuiluwa, verosimilmente per la fedelt\u00e0 dimostrata.\nNuove sfide, nuovi successi.\nAl rientro a \u1e2aattu\u0161a, una nuova ondata di attacchi dei Kaska attendeva il re: infatti i barbari del Nord, per la prima volta, si erano radunati attorno a un leader unico, tale Pihhuniya, che stava alimentando quell'idea di nazione unica che alla bellicose trib\u00f9 del Ponto anatolico era sempre mancata in passato; Mursili intervenne con immediatezza e decisione, e ancora una volta di persona: sal\u00ec al Nord, ingaggi\u00f2 battaglia, sconfisse e ridusse in schiavit\u00f9 Pihhuniya (1317), cancellando l'idea di una nazione Kaska.\nTramontata intanto l'esperienza atoniana di Akhenaton, l'Egitto si stava risollevando, manifestando rinnovate ambizioni espansionistiche in Siria; il nuovo faraone, il generale Horemheb, stava fomentando rivolte tra gli Stati vassalli ittiti dell'area, inviando guarnigioni proprie in appoggio degli Stati locali (1315); ma Mursili interviene e sconfigge gli Egizi, costringendoli a riparare a Sud, sebbene le rivolte e il malcontento nell'area restino.\nDi Mursili abbiamo una fonte immensa di notizie: infatti sono sopravvissuti gli annali dei primi dieci anni di regno, addirittura in due stesure diverse (stringata e pi\u00f9 ampia), una cronaca attenta, minuziosa e preziosissima di ogni accadimento della vita del sovrano, e del regno Ittita in genere.\nL'anno pi\u00f9 difficile del regno di Mursili, per\u00f2, fu il 1313: per ragioni non del tutto chiare muoiono i due fratelli maggiori che regnano in Siria e sul cui appoggio il sovrano aveva fatto leva per tutto il suo mandato, e in un momento in cui i principati siriani sono ancora in fermento; gli Assiri, approfittando del vuoto di potere, invadono Carchemish, proprio mentre a nord le trib\u00f9 Azzi-Hayasa invadono le \"Terre Alte\" ittite.\nPer giunta, all'inizio del 1312, muore improvvisamente in circostanze misteriose l'amata moglie del re, Gassulawiya, che gli ha appena dato il terzogenito Hattusili; Mursili \u00e8 accerchiato.\nE ancora una volta il re d\u00e0 il meglio di s\u00e9 in un momento disperato: divide l'esercito in tre parti indipendenti e spedisce al Nord il primo troncone al comando del generale Nunanza, in Siria il secondo sotto il veterano Kurunta e guida a Carchemish il terzo in prima persona contro gli Assiri.\nLa reazione vigorosa ha successo, cogliendo probabilmente alla sprovvista i nemici: Nunanza scaccia gli invasori dalle Terre Alte (1313) e poi l'anno seguente, raggiunto dal re, invade e sottomette il territorio degli Azzi-Hayasa. Mursili scaccia gli Assiri che retrocedono e abbandonano Carchemish, al cui governatorato pone il nipote Shahurunuwa; i principati siriani infine vengono di nuovo sottomessi, e la frontiera ittita con l'Egitto torna a Kadesh, storico punto di contatto tra gli imperi.\nSu Aleppo Mursili appunta l'altro nipote Talmi-Sharrumma, ripristinando gli equilibri e le certezze familiari.\nNel frattempo l'epidemia di peste che ha colpito Hatti sotto \u0160uppiluliuma I e che al re e al suo erede era costata la vita, continua anche sotto il regno di Mursili; il sovrano, si legge in un'orazione, ritiene che la responsabilit\u00e0 sia da attribuirsi ai \"fatti relativi alla morte di Tudhaliya il Giovane\", il fratello maggiore di \u0160uppiluliuma I eliminato cruentemente una volta asceso al trono proprio dal padre di Mursili, circostanza di cui l'orazione ci d\u00e0 conferma indiretta.\nIl sovrano affronta anche la questione della morte della moglie, mettendo sotto processo l'attuale Regina Regnante, Tawananna, l'ultima moglie di suo padre, accusandola di aver eliminato la moglie con la magia nera.\nIn realt\u00e0 tra i figli di \u0160uppiluliuma I e l'ultima consorte del padre non era mai corso buon sangue: questi rimproveravano alla principessa babilonese (che poi era ascesa al ruolo di Regina ittita con il nome di Tawananna) di aver introdotto a corte usi e costumi troppo diversi da quelli della tradizione di Hatti; \u00e8 possibile che Mursili stesse pensando, dopo quasi un decennio di sopportazione, di sostituirla nel ruolo di Regina con la moglie Gassulawiya e che Tawananna, proprio per questo, abbia in qualche modo tramato per eliminare la rivale.\nIl processo si concluse con la condanna della Regina ma Mursili, contro il parere degli aruspici, le risparmi\u00f2 la vita, limitandosi ad allontanarla dal palazzo rimuovendola da ogni ufficio .\nNuovi venti di rivolta per\u00f2 soffiavano a Ovest: sobillato dal reggente della citt\u00e0 di Ma\u015fa a ribellarsi agli Ittiti fu stavolta Mashuiluwa di Mira (1310); ancora una volta Mursili guid\u00f2 personalmente il suo esercito in terra Arzawa e ancora una volta con successo: Mashuiluwa, sconfitto, fu confinato a Hattusa mentre sul trono di Mira venne posto suo figlio adottivo Kupanta-Kurunta membro della famiglia reale per parte di madre.\nMursili, riportano gli annali, era affetto da una non meglio identificata \"malattia della parola\", non \u00e8 chiaro se sia stata una semplice balbuzie o difficolt\u00e0 ad articolare suoni; pare che il re attribuisse tale circostanza allo spavento preso durante una forte tempesta; in realt\u00e0 gli studiosi ritengono che potessero essere gli effetti di un piccolo ictus.\nLa seconda moglie del re: l'enigma Danuhepa.\nVerso la fine del regno (1300 ca.), Mursili deve essersi quasi certamente risposato, e la nuova consorte deve essere stata Danuhepa, uno dei personaggi pi\u00f9 enigmatici e irrisolti della storia ittita, associata come Regina Regnante anche ai due successori di Mursili.\nGli storici sono divisi e propongono diverse interpretazioni; c'\u00e8 chi ritiene che le Danuhepa possano essere state due, e consecutive: una sposata a Mursili II, e una a suo figlio Muwatalli, rimasta poi in carica anche sotto il regno del nipote Mursili III; altri studiosi avanzano l'ipotesi che sia solo una sposata per\u00f2 proprio a Muwatalli, e che l'intera batteria di sigilli rinvenuti associata al nome \"Mursili\" si riferisca a Mursili III, e che pertanto non vi sia stata alcuna Danuhepa sposata a Mursili II.\nMa come ha argomentato Bryce i sigilli che associano il nome Mursili a quello di Danuhepa hanno due stili completamente differenti, e uno di questi \u00e8 assai simile a quelli che associano la regina al nome di Mur\u0161ili III, l'altro nome di Mursili III; inoltre una batteria di sigilli porta il suffisso \"-li\" finale scritto destroverso, caratteristica anche degli altri sigilli di Mur\u0161ili II, un'altra sinistroversa, che Beran ed Hawkins ritengono appartenere a Mur\u0161ili III.\nL'insieme di tali circostanze porta la maggior parte degli studiosi a ritenere che Danuhepa sia stata effettivamente la consorte di Mursili II nell'ultima parte della vita del sovrano.\n\u00c8 quasi certo che Mursili abbia avuto dei figli dall'ultima consorte, e proprio questo potrebbe essere stato il motivo per cui il suo successore Muwatalli la pose sotto processo, per possibili ragioni di aspirazione al trono, soprattutto dal momento che quest'ultimo non ebbe eredi di primo rango ma solo figli di concubine.\nDella seconda met\u00e0 del regno di Mursili abbiamo meno notizie, ma furono comunque anni pi\u00f9 tranquilli, con le periferie dell'impero pacificate e la famiglia reale consolidata come poche volte nella storia Ittita; Mursili II mor\u00ec dopo 27 anni di regno, nel 1295, risultando uno dei maggiori sovrani della storia del suo popolo.\nIl suo \"tuhkanti\" designato ed effettivo successore fu il figlio maggiore avuto da Gassulawiya, il principe Muwatalli II.\nL'eclissi.\nL'eclissi solare, che sappiamo dagli annali di Mur\u0161ili essersi verificata nel corso del decimo anno di regno del sovrano, \u00e8 un evento di grande importanza per la datazione esatta dell'Impero ittita entro i confini della cronologia del Vicino Oriente. Solo due eclissi solari, i cui effetti potessero essere riscontrabili nel regno ittita, si verificarono infatti in quel periodo: il 13 aprile 1308 a.C. e il 24 giugno 1312 a.C. Molti storici concordano con la seconda data, sostenendo che gli effetti di questa eclissi furono particolarmente intensi nell'area del Peloponneso e in Anatolia occidentale, dove Mur\u0161ili II stava appunto ingaggiando guerra; ma ci sono anche studiosi che propendono per la prima data, anche per la comparazione con la datazione classica egizia che meglio si armonizzerebbe con la prima ipotesi (ad esempio in relazione all'episodio del principe Zannanza).\nLa datazione della storia ittita seguita in questo progetto prende comunque come data dell'eclisse solare il 24 giugno 1312."}
{"id": "1344789", "revid": "44638", "url": "https://it.wikipedia.org/wiki?curid=1344789", "title": "Ch\u00e2teaurenard (Bocche del Rodano)", "text": ""}
{"id": "1344793", "revid": "116520273", "url": "https://it.wikipedia.org/wiki?curid=1344793", "title": "Cassa di Risparmio della Repubblica di San Marino", "text": "La Cassa di Risparmio della Repubblica di San Marino S.p.A. \u00e8 il pi\u00f9 antico istituto di credito della Repubblica di San Marino.\nFu costituita il 1\u00ba gennaio 1882, per volont\u00e0 della Societ\u00e0 Unione Mutuo Soccorso (S.U.M.S.); si proponeva come \"ultimo fine, a preferenza di ogni altro, la mutua beneficenza e la previdenza del risparmio\". Le finalit\u00e0 originarie si possono riassumere nella raccolta del risparmio e nella garanzia di sicurezza e giusto interesse per i clienti.\nI soci dell'Ente \"Cassa di Risparmio della Repubblica di San Marino\" nel progetto complessivo di ristrutturazione, approvato dal Comitato per il Credito ed il Risparmio e dal Congresso di Stato, con delibera n. 11 del 12 febbraio 2001, hanno approvato il 21 aprile 2001 la trasformazione di tale Ente in Fondazione San Marino - Cassa di Risparmio della Repubblica di San Marino - S.U.M.S., scorporando l'attivit\u00e0 bancaria che \u00e8 stata conferita alla \"Cassa di Risparmio della Repubblica di San Marino S.p.A.\".\nLa nuova societ\u00e0, contestualmente costituita e giuridicamente riconosciuta con decreto del Tribunale Commissariale della Repubblica di San Marino del 14 luglio 2001, succede, senza soluzione di continuit\u00e0, nei diritti, nelle attribuzioni e nelle situazioni giuridiche dei quali era titolare la Cassa di Risparmio della Repubblica di San Marino.\nIl capitale sociale di Cassa di Risparmio di 100.634.322 euro \u00e8 detenuto per l'86,29% dalla Eccellentissima Camera della Repubblica di San Marino e per il restante 13,10% dalla Fondazione San Marino - Cassa di Risparmio della Repubblica di San Marino - S.U.M.S.. Dal febbraio 2018 la Societ\u00e0 unione di mutuo soccorso non \u00e8 pi\u00f9 azionista della banca in quanto ha venduto la propria quota del 2,59% allo Stato per 3,2 milioni di euro da pagarsi in 25 rate annuali.\nStoria.\nNel corso del 2009, nell'ambito dell'inchiesta \"Varano\", la procura di Forl\u00ec procede all'arresto dei vertici di Cassa di Risparmio con l'accusa di riciclaggio ed esercizio abusivo dell'attivit\u00e0 bancaria. Secondo gli inquirenti, la banca sammarinese avrebbe utilizzato Delta, un gruppo finanziario bolognese controllato da Cassa di Risparmio, come tramite per riciclare ingenti capitali. In seguito a questi eventi la Banca d'Italia pone il gruppo Delta in amministrazione straordinaria e revoca a Cassa di Risparmio l'autorizzazione a detenere partecipazioni nel capitale di Delta.\nNel 2016 la Cassa di Risparmio, in seguito al processo di valutazione degli attivi, registra una perdita di 534 milioni di euro, di cui ben 450 milioni sono relativi al portafoglio crediti del gruppo Delta. Secondo una due diligence effettuata dalla Banca Centrale della Repubblica di San Marino, la gestione della banca non solo \u00e8 stata \"discutibile e superficiale ma anche lontanissima da una corretta applicazione del principio della sana e prudente amministrazione\". Il Governo in carica decide quella che definisce \"operazione verit\u00e0\", che include la promozione dell'azione di responsabilit\u00e0 nei confronti della passata amministrazione della banca, l'iniezione di capitale fresco e la creazione di una bad bank per le sofferenze. In seguito alle ingenti perdite subite e ai conferimenti di capitale da parte dello Stato, la quota di maggioranza delle azioni \u00e8 gradualmente passata nelle mani del socio pubblico. Cassa di Risparmio \u00e8 di fatto la prima banca sammarinese a diventare statale.\nNell'aprile 2017 \u00e8 eletto il nuovo consiglio d'amministrazione della banca, con la nomina a presidente di Nicola Romito. Alla fine di aprile la banca centrale inietta in Carisp 220 milioni di euro, mentre in giugno viene deciso il passaggio alla Cassa di Risparmio degli attivi e passivi di Asset Banca, altra banca sammarinese in difficolt\u00e0 che era stata posta in amministrazione straordinaria e poi in liquidazione.\nIl 24 agosto il presidente di Carisp, Nicola Romito, si dimette pochi mesi dopo la nomina. Al suo posto viene eletto Fabio Zanotti. Alla fine di ottobre \u00e8 approvato il decreto che consente alla banca di distribuire le perdite, pari a circa mezzo miliardo di euro, in un arco temporale di 25 anni.\nSecondo il report del gennaio 2018 del FMI c'\u00e8 bisogno di una riforma della Banca Centrale e dell'economia dal momento che la Cassa di Risparmio vale da sola la met\u00e0 del sistema bancario sammarinese. Il fondo stima che il ripianamento delle perdite della sola Cassa di Risparmio porter\u00e0 il rapporto debito/Pil del paese dal 22% al 50%.\nNel maggio 2019 si dimette l'intero consiglio d'amministrazione della banca. Il nuovo vertice viene eletto a met\u00e0 giugno con un nuovo presidente e con Franco Gallia che subentra nel ruolo di amministratore delegato all'ex direttore generale Dario Mancini. Viene anche deciso il taglio delle retribuzioni del CdA nella misura del 40%."}
{"id": "1344795", "revid": "729019", "url": "https://it.wikipedia.org/wiki?curid=1344795", "title": "Tranvia Brescia-Soncino", "text": "La tranvia Brescia-Soncino \u00e8 stata una linea tranviaria extraurbana che univa la citt\u00e0 di Brescia a Soncino e che apparteneva alla cosiddetta rete tranviaria extraurbana della provincia di Brescia.\nStoria.\nLa prima domanda di concessione di una linea tranviaria interurbana collegante Brescia a Orzinuovi e Soncino che rispettasse i canoni del Capitolato Generale stabilito dall'amministrazione provinciale di Brescia fu effettuata dalla The Tramways and General Works Company Limited, societ\u00e0 inglese che aveva gi\u00e0 ottenuto in concessione la Lodi-Crema-Soncino. La proposta fu rigettata, perch\u00e9 i britannici avevano richiesto 500 Lire annue al chilometro come sussidio e la Deputazione non era intenzionata a rilasciare alcun contributo.\nUna nuova domanda per la medesima linea, effettuata dall'Ing. Giovanni Corti assieme a quelle di altre tranvie che Brescia avrebbero dovuto raggiungere Vobarno, Sal\u00f2, Gardone Val Trompia e Iseo, fu, invece, accettata per via dei rapporti dell'ingegnere con molte imprese lombarde. Corti inizialmente si era accordato con un'altra impresa inglese, la The Province of Brescia Steam Tramway Company Limited, la quale non chiedeva alcun sussidio. Visto che i lavori non erano iniziati, l'Ingegnere dovette accordarsi con la societ\u00e0 belga Compagnie Generale des Chemins de fer secondaires. Il 3 dicembre 1880 gir\u00f2 il suo pacchetto di concessioni alla societ\u00e0 belga che costitu\u00ec la Tramways \u00e0 Vapeur de la Province de Brescia.\nLa linea fino ad Orzinuovi fu aperta all'esercizio il 22 aprile 1881: fu la prima linea ad essere completata nel territorio bresciano. Era lunga 29,2\u00a0km ed utilizzava rotaie Vignoles di 18\u00a0kg/m. Solo il 20 ottobre fu inaugurato il tratto per il confine cremonese, che consent\u00ec sia alla \"Tramway \u00e0 Vapeur\" di espletare le corse da Brescia a Soncino sia alla societ\u00e0 esercente la Lodi-Crema-Soncino di effettuare corse che giungevano alla cittadina orceana. Il tram percorreva una parte della carreggiata dell'attuale strada provinciale BS 235 Brescia-Orzinuovi.\nLa rapidit\u00e0 della conclusione dei lavori ebbe delle conseguenze pesanti nella qualit\u00e0 del servizio che la linea offr\u00ec negli anni successivi. Essa nacque con numerosi problemi che non erano stati risolti come curve con raggio inferiore al minimo stabilito, rotaie che sporgevano dalla sede stradale, mancato rispetto dello spazio minimo garantito al traffico stradale e scarso rispetto della distanza dagli edifici..\nInizialmente, la stazione tranviaria di Soncino della \"Tramway \u00e0 Vapeur\" era separata, ma raccordata a quella utilizzata in comune dalla tranvia Lodi-Crema-Soncino e dalla Bergamo-Soncino. Il 1\u00ba gennaio 1897 la Compagnie Generale des Chemins de fer secondaires stipul\u00f2 una convenzione con la londinese The Lombardy Road Railwas Company Limited e con la Soci\u00e9t\u00e9 g\u00e9n\u00e9rale des chemins de fer \u00e9conomiques, esercenti le altre due tranvie, che unificava la stazione di Soncino sotto la gestione di personale della societ\u00e0 inglese e che stabiliva l'esclusivo espletamento dei servizi sulla tratta Soncino-Orzinuovi da parte della societ\u00e0 belga.\nIl passaggio di consegne dalla \"Tramway \u00e0 Vapeur\" alla Societ\u00e0 Elettrica Bresciana (SEB), avvenuto il 1\u00ba maggio 1907, non port\u00f2 all'immediata elettrificazione della linea, come auspicato dai comuni attraversati dalla linea. Il problema del cambio di trazione rimase sospeso anche dopo la conclusione della Prima guerra mondiale. Tra gli accordi che consentivano il passaggio della concessione dalla SEB alla sua controllata Tramvie Elettriche Bresciane, la Provincia di Brescia aveva posto l'obbligo per la societ\u00e0 elettrica di provvedere comunque all'elettrificazione della linea tranviaria. Tuttavia si dovette giungere ad un accordo ulteriore, nel 1924, che prevedeva l'elettrificazione a carico della TEB e la costruzione della variante Torbole-Travagliato-Lograto. La nuova linea elettrificata venne inaugurata il 18 marzo 1928.\nLa tranvia sopravvisse alla fase di smantellamento delle altre linee provinciali durante gli anni trenta e resistette alla concorrenza della linea ferroviaria Rovato-Soncino che aveva aperto nel 1932 e che la affiancava da Soncino fino all'abitato di Corzano. Dal 1931, a seguito della chiusura della altre due linee tranviarie, la stazione di Soncino pass\u00f2 interamente sotto la gestione della TEB.\nNel marzo 1950, l'amministrazione provinciale bresciana decise di sospendere l'esercizio nel tratto Soncino-Travagliato, i cui binari furono rimossi nel 1952. Il restante tratto fu soppresso nel gennaio-febbraio 1954.\nCaratteristiche.\nLa linea era a binario unico con scartamento ordinario tranviario di 1.445 mm.\nL'esercizio era affidato a convogli trainati da locomotive di costruzione Krauss.\nDal 1928, con l'elettrificazione della linea a corrente continua di 1.200 Volt, su di essa circolarono le elettromotrici prodotte dalla Carminati &amp; Toselli, a carrelli o a due assi.\nPercorso.\nLa linea tranviaria partiva dalla stazione dei tram della Tramways \u00e0 Vapeur, presso quella che in seguito divenne la stazione autobus della SIA e si immetteva nel viale Stazione in direzione di Porta San Nazzaro (attuale Piazza Repubblica). Di fronte allo scalo daziario lasciava alla sua destra la tranvia della Soci\u00e9t\u00e9 Anonyme d'Entreprise Generale de Travaux diretta a Mantova, le tranvie della rete extraurbana dirette a Idro e Sal\u00f2 e quelle della rete urbana. Prima di immettersi per la strada che portava a Orzinuovi (poi via Fratelli Folonari), lasciava alla sua sinistra la tranvia per Ostiano e le tranvie per Gardone Val Trompia e per Gussago.\nLa linea percorreva quindi via Fratelli Folonari, attraversava a raso la ferrovia Milano-Venezia e si immetteva lungo via Zara. Non \u00e8 chiaro quando si decise di sostituire l'attraversamento a raso della linea ferroviaria, facendo percorrere alla tranvia il tracciato della linea per Ostiano dall'attuale via Corsica fino all'incrocio di via Zara, sottopassando la Milano-Venezia: la variante di tracciato \u00e8 attestata a partire dagli anni trenta del XX secolo. Da via Zara, la tranvia si dirigeva verso il sobborgo di Chiesanuova, utilizzando una strada non pi\u00f9 esistente che attraversava l'area poi impegnata dalla stazione di Brescia Scalo.\nDopo Chiesanuova, nei pressi della quale si trovava una fermata facoltativa, la tranvia si immetteva nella via Orzinuovi, oltrepassando il ponte sul fiume Mella e dirigendosi verso Roncadelle.\nIl percorso della tranvia seguiva quindi quello della strada provinciale per Orzinuovi, poi divenuta Strada Statale 235, occupando in sede promiscua parte della carreggiata. La linea attraversava in successione i centri abitati di Torbole, di Casaglio (poi Casaglia), Lograto, Maclodio, Corzano, Pompiano, Orzivecchi e Orzinuovi. Presso il ponte sul fiume Oglio terminava l'area di competenza della concessione rilasciata dalla provincia di Brescia e cominciava quella della Provincia di Cremona.\nA Soncino, la linea terminava presso la stazione tranviaria della tranvia Lodi-Crema-Soncino, la quale era in comune con la tranvia proveniente da Bergamo. Presso lo scalo soncinese avveniva il cambio dei locomotori per il trasporto di merci cumulativo tra queste linee.\nNel 1928, la Tramvie Elettriche Bresciane dovette costruire una variante di tracciato che da Casaglia passasse per Travagliato e quindi rientrasse lungo il vecchio percorso nei pressi di Lograto. La nuova variante era quasi tutta in sede propria: da Casaglia affiancava via Gorizia, che diventa via Casaglia in territorio travagliatese. La tranvia attraversava a raso la strada all'inizio di via San Rocco e percorreva quelle che in seguito divennero le vie IV Novembre e Orzinuovi, costruite sopra i resti della sede tranviaria. Dopo l'incrocio con via Foresta, la tranvia affiancava in sede propria via Orzinuovi per giungere a Lograto, in Piazza Roma, dove riprendeva il percorso promiscuo sulla provinciale. Il vecchio tracciato diretto, tra Casaglia e Lograto, fu soppresso all'apertura della nuova variante."}
{"id": "1344796", "revid": "1243", "url": "https://it.wikipedia.org/wiki?curid=1344796", "title": "Tranvia Brescia-Orzinuovi-Soncino", "text": ""}
{"id": "1344802", "revid": "709565", "url": "https://it.wikipedia.org/wiki?curid=1344802", "title": "Cacciatore e preda", "text": "Cacciatore e preda \u00e8 un romanzo storico scritto da Bernard Cornwell, ambientato durante le guerre napoleoniche. Il libro racconta la storia del neo tenente Richard Sharpe, che viene inviato nel 1807 a Copenaghen per fare da scorta a un nobile inglese in un'importante, ma segreta missione diplomatica. Presto Sharpe scopre che il suo incarico non \u00e8 semplice come sembra e dovr\u00e0 affrontare doppigiochisti, spie e il bombardamento di Copenaghen.\nIl romanzo fa parte della serie Le avventure di Richard Sharpe ed \u00e8 preceduto da L'eroe di Trafalgar e seguito da I fucilieri di Sharpe.\nTrama.\nNel 1807, Richard Sharpe ritorna in Inghilterra, dove la sua carriera militare sembra sia destinata a finire. Privo dell'amore di Lady Grace e relegato a fare lavori d'ufficio nel quartier generale della brigata, Sharpe medita di dare una svolta alla propria vita abbandonando la propria carriera nell'esercito inglese. Poi, improvvisamente, una sua vecchia conoscenza, il generale Baird, gli propone un'insolita missione: la consegna di una cospicua somma di denaro al principe di Danimarca. Ufficialmente neutrale, il Paese \u00e8 minacciato da Napoleone che, dopo la disfatta di Trafalgar, mira ad impradonirsi della flotta danese. Pur di impedire che quella flotta finisca in mano francese, gli inglesi sono pronti ad un intervento militare contro la popolazione civile di Copenaghen."}
{"id": "1344803", "revid": "287204", "url": "https://it.wikipedia.org/wiki?curid=1344803", "title": "Analog Telephone Adapter", "text": "Un Analog Telephone Adapter, (ATA) (\"Adattatore per Telefoni Analogici\") \u00e8 un dispositivo usato per collegare uno o pi\u00f9 telefoni analogici standard in modo da usarli attraverso altri sistemi come ad esempio il trasporto della voce su IP (VoIP)\nGli ATA vengono forniti da alcuni fornitori di telefonia VoIP in modo da permettere all'utente di collegarci il proprio telefono staccandolo dal cavo della tradizionale compagnia telefonica. In questo caso \u00e8 possibile che l'ATA sia bloccato e quindi utilizzabile solo con il fornitore di telefonia VoIP dal quale lo si \u00e8 acquistato.\nUn ATA ha tipicamente almeno una porta dove collegare un telefono (normalmente una RJ11) e una porta di rete Ethernet (normalmente una RJ45) per collegarlo ad una rete LAN connessa ad internet.\nModelli pi\u00f9 complessi possono avere pi\u00f9 porte telefoniche anche per telefoni o centralini ISDN e un'ulteriore porta Ethernet alla quale \u00e8 possibile collegare altri oggetti di rete.\nL'apparecchio viene programmato con un numero dedicato, che aggiunge una seconda linea telefonica a quella di casa. Due numeri, quello del telefono fisso e quello del dispositivo ATA, condividono la stessa linea. \nQuando arriva una telefonata, l'adattatore ATA squilla anche quando \u00e8 diretta alla linea telefonica tradizionale. Quando si compone un numero, in base al prefisso, la chiamata \u00e8 instradata su linea fissa o via Internet. \nCon la Preselezione dell'operatore, senza digitare il prefisso, le chiamate sono instradabili automaticamente su una delle due opzioni. Solitamente, l'ATA \u00e8 configurato per inoltrare le chiamate via Internet, dove \u00e8 pi\u00f9 conveniente, ed \u00e8 quindi necessario comporre un prefisso aggiuntivo per mandarle su rete fissa. Il software di gestione pu\u00f2 consentire di configurare l'opzione opposta. Molti ATA instradano automaticamente la chiamata sulla linea fissa quando quella via Internet non funziona."}
{"id": "1344805", "revid": "466539", "url": "https://it.wikipedia.org/wiki?curid=1344805", "title": "Rob Morrow", "text": "Biografia.\nMorrow \u00e8 nato a New Rochelle, nello stato di New York, da una famiglia ebraica, figlio di Murray Morrow, un operaio dell'industria dell'illuminazione, e di Diane Francis Markowitz, un'igienista dentale. I suoi genitori divorziarono quando lui non aveva che nove anni d'et\u00e0. Da sempre appassionato di recitazione, abbandona ben presto gli studi presso la \"Miami Sunset Senior High School\" per potersi dedicare seriamente allo studio della disciplina.\n\u00c8 particolarmente noto per avere interpretato l'agente speciale dell'FBI Don Eppes nella serie televisiva \"Numb3rs\". \u00c8 anche conosciuto per il suo ruolo del dottor Joel Fleischman nella serie televisiva \"Northern Exposure\" (in Italia intitolata \"Un medico tra gli orsi\") e per aver interpretato il ruolo dell'incendiario seriale Leonard Brooks nella nona stagione di \"\". Ha recitato inoltre nell'acclamato film \"Quiz Show\" nella parte di Dick Goodwin; nel 2000 ha diretto ed interpretato il film \"Maze\", su un attore affetto dalla sindrome di Tourette. Nel 2002 ha recitato la parte di \"Kevin Hunter\" nella serie televisiva \"Street Time\", trasmessa da Showtime.\nVita privata.\n\u00c8 sposato con l'attrice Debbon Ayer, dalla quale ha avuto una figlia chiamata Tu Morrow, per esteso Tu Simone Ayer Morrow."}
{"id": "1344809", "revid": "33689", "url": "https://it.wikipedia.org/wiki?curid=1344809", "title": "Virtual Theatre", "text": "Il Virtual Theatre \u00e8 un sistema per la creazione di videogiochi sviluppato dalla Revolution Software allo scopo di facilitare la realizzazione di avventure grafiche. Il motore, ideato e sviluppato da Charles Cecil, Tony Warriner, David Sykes e Dan Marchant, diede modo ai membri del team di predisporre eventi e muovere elementi grafici contro un fondale predisegnato tramite un sistema punta-e-clicca.\nQuando il sistema fece la sua prima comparsa con il gioco \"Lure of the Temptress\", nel 1992, entr\u00f2 subito in competizione con gli analoghi engine grafici della Lucasarts (lo SCUMM) e della Sierra (il Creative Interpreter). Il Virtual Theatre si differenzi\u00f2 dai concorrenti, almeno nei primi tempi, per merito di alcune novit\u00e0: in primo luogo il sistema permette ai personaggi non giocanti, generalmente statici nei giochi d'avventura, di compiere dei movimenti prestabiliti apparentemente casuali, in modo da interagire con il giocatore in luoghi diversi; inoltre, ogni singolo oggetto dell'area di gioco \u00e8 solido, impedendo cos\u00ec il passaggio involontario attraverso le superfici. Queste caratteristiche contribuirono a creare un ambiente di gioco pi\u00f9 realistico rispetto alla media dei giochi dell'epoca.\nLa principale critica mossa al Virtual Theatre fu dovuta al fatto che in alcuni casi, senza volerlo, i personaggi non giocanti potevano bloccare il passaggio del giocatore. Questo difetto fu parzialmente risolto con l'avvento di \"Broken Sword: l'ombra dei templari\", in cui i personaggi possono essere attraversati dal giocatore in questi casi estremi, andando ovviamente a discapito del realismo.\nIl sistema, opportunamente revisionato e potenziato con l'avanzare degli anni, \u00e8 caduto in disuso in seguito all'abbandono del 2D da parte della Revolution, che ha cos\u00ec dovuto elaborare un nuovo engine grafico per i videogiochi a tre dimensioni.\nPiattaforme supportate.\nIl Virtual Theatre \u00e8 stato originariamente sviluppato per le seguenti piattaforme:\nAttualmente, i videogiochi che supportano questo engine possono essere giocati tramite la piattaforma ScummVM. Ci\u00f2 ha indirettamente esteso il supporto anche a macOS, Windows CE, Linux e Nintendo DS."}
{"id": "1344819", "revid": "11074257", "url": "https://it.wikipedia.org/wiki?curid=1344819", "title": "Conservatorio imperiale di San Pietrogrado", "text": ""}
{"id": "1344827", "revid": "1776051", "url": "https://it.wikipedia.org/wiki?curid=1344827", "title": "The Great Fall", "text": "The Great Fall \u00e8 il quarto album in studio dei Narnia, pubblicato nel 2003.\nIl disco.\n\"War Preludium\", dalla durata di poco pi\u00f9 di un minuto, fa da intro per l'album. Segue la scoppiettante \"The Countdown Has Begun\", caratterizzata da violenti riff di chitarra, cos\u00ec come la successiva \"Back From Hell\". \"No Time to Lose\" si differenzia notevolmente dalle precedenti canzoni a causa del ritmo pi\u00f9 lento. \"Innocent Blood\" \u00e8 aperta da dolci note tastieristiche che lasciano ben presto il posto a ritmi maggiormente incalzanti. Con questa canzone si chiude la prima parte dell'album. La strumentale \"Ground Zero\" \"apre\" la seconda parte del disco, che continua con \"Judgement Day\". Da notare, in quest'ultima canzone, la partecipazione del batterista degli Hammerfall Anders Johansson. La \"title track\" \u00e8 caratterizzata, oltre che dalla sua durata (ben 14 minuti), dal notevole utilizzo delle tastiere. Anche questa canzone ha visto la partecipazione di musicisti esterni, in questo caso di Eric Clayton, leader dei Saviour Machine."}
{"id": "1344834", "revid": "287204", "url": "https://it.wikipedia.org/wiki?curid=1344834", "title": "Carlo Dell'Acqua", "text": ""}
{"id": "1344837", "revid": "228587", "url": "https://it.wikipedia.org/wiki?curid=1344837", "title": "Carlo Dell'Acqua (industriale)", "text": "Biografia.\nA 14 anni trov\u00f2 lavoro a Milano in una fabbrica di bottoni. Successivamente inizi\u00f2 a lavorare per una ditta di tessuti, che gli diede l'opportunit\u00e0 di compiere diversi viaggi. Intorno al 1870 entr\u00f2 nell'azienda tessile dei cugini, la \"F.lli Dell'Acqua &amp; C\". Nel 1894 apr\u00ec a Legnano uno proprio stabilimento tessile, la \"Carlo Dell'Acqua e C.\". Nel 1905/1907 contribu\u00ec all'apertura del Cotonificio di Spoleto.\nConsigliere comunale di Legnano e provinciale di Milano, fu anche membro del Consiglio della Camera di Commercio di Milano. Dal 1900 al 1918 fu deputato per il collegio di Busto Arsizio \u2013 Legnano. Durante i suoi mandati parlamentari, deposit\u00f2 cinque progetti di legge. La sua azione era rivolta principalmente a tutelare gli interessi industriali locali, per i quali era essenziale un efficace sistema di trasporti. Si batt\u00e9 cos\u00ec per la ristrutturazione ferroviaria di Busto Arsizio e la costruzione di una nuova stazione, il prolungamento della ferrovia della Valle Olona sino al confine svizzero, l'istituzione di una linea tra Busto e Abbiategrasso. \nL'Istituto Tecnico Commerciale e per Geometri di Legnano, fondato nel 1917, prende il suo nome."}
{"id": "1344839", "revid": "2052878", "url": "https://it.wikipedia.org/wiki?curid=1344839", "title": "Musciu niuru/Lu pupu", "text": "Musciu niuru/Lu pupu \u00e8 il 2\u00b0 singolo del cantautore Domenico Modugno.\nI brani.\nModugno \u00e8 autore del testo e della musica di entrambe le canzoni, cantante in dialetto salentino, e le esegue da solo, accompagnandosi con la chitarra. La copertina \u00e8 standard forata al centro, come tutti i singoli delle epoca, raffigura un gruppo di persone che suonano e ballano, e verr\u00e0 usata anche per alcuni dei dischi singoli successivi.\nCome tutte le prime incisioni di Modugno, i due brani ottennero un riscontro commerciale molto basso, e per questo motivo l'edizione originale di questo disco \u00e8 considerata una rarit\u00e0 discografica, la registrazione di \"Musciu niuru\" venne comunque ristampata una prima volta nel 1959 dalla sottoetichetta RCA Camden con sul lato B \"Vitti 'na crozza \"(RCA Camden 45CP-31), ed una seconda volta (con il titolo cambiato in \"Micio nero\") nel 1961 dalla RCA Italiana, (RCA Italiana PM45-0156) abbinata in un singolo a 45 giri a \"Ninna nanna\", per sfruttare il successo ottenuto dal cantautore che, tra l'altro, nello stesso periodo aveva fatto uscire una reincisione della canzone per la Fonit proprio con il titolo di \"Micio nero\".\nNell'incisione per l'album del 1972 \"Tutto Modugno\" il titolo venne nuovamente cambiato in \"Gatto nero\". \"Lu pupu\", invece, non venne mai ristampato, n\u00e9 reinciso da Modugno.\nSempre nel 1954 queste due canzoni furono pubblicate insieme a quelle del 45 giri precedente \"La cicoria\" e \"Ninna nanna\" nell'EP A72V 0035."}
{"id": "1344840", "revid": "80339", "url": "https://it.wikipedia.org/wiki?curid=1344840", "title": "Valery Abisalovi\u010d Gergiev", "text": ""}
{"id": "1344848", "revid": "638792", "url": "https://it.wikipedia.org/wiki?curid=1344848", "title": "Suddeutsche zeitung", "text": ""}
{"id": "1344849", "revid": "638792", "url": "https://it.wikipedia.org/wiki?curid=1344849", "title": "Sueddeutsche zeitung", "text": ""}
{"id": "1344852", "revid": "33689", "url": "https://it.wikipedia.org/wiki?curid=1344852", "title": "Virgin Interactive", "text": "La Virgin Interactive \u00e8 stata una casa produttrice di videogiochi britannica appartenente al gruppo Virgin. Nacque come Virgin Games nel 1983 e nel 1987 cre\u00f2 il marchio Virgin Mastertronic con l'acquisizione di Mastertronic; nel 1993 cambi\u00f2 nome in Virgin Interactive Entertainment, ed \u00e8 stata a lungo considerata \u201cl'Electronic Arts d'Europa\u201d.\nPubblic\u00f2 sia videogiochi per Pc sia per altri sistemi, tra cui Amiga, ZX Spectrum, Amstrad CPC, Commodore 64, NES e Super Nintendo.\nStoria.\nInizialmente Virgin Games si dedic\u00f2 al mercato degli home computer pi\u00f9 diffusi nel Regno Unito, in particolare lo ZX Spectrum. Il metodo di lavoro era ispirato a quello della Virgin Records in ambito musicale: i game designer lavoravano come freelance, proponendo i giochi all'azienda in cambio di una somma iniziale e percentuali sulle vendite. I primi titoli su cassetta contengono il gioco su un lato e della musica di Steve Hillage adatta al gioco sull'altro.\nVirgin Games facilit\u00f2 la carriera di molti sviluppatori, come ad esempio gli Westwood Studios e la Synergistic; inoltre, molti componenti della Shiny Entertrainment, incluso il suo fondatore David Perry, avevano lavorato per la Virgin prima di rendersi indipendenti.\nNel 1987 il Virgin Group acquist\u00f2 il 45% della Mastertronic e l'anno successivo la acquis\u00ec completamente, per poi fonderla con la Virgin Games creando il marchio Virgin Mastertronic. La Mastertronic era stata un'azienda di punta nel mercato dei videogiochi a basso costo e dal 1987 era divenuta il distributore europeo della SEGA. Quest'ultima acquist\u00f2 a sua volta la divisione dalla Virgin nel 1991; il settore di pubblicazione videogiochi che rimase alla Virgin venne presto rinominato Virgin Interactive Entertainment. Per le edizioni a basso costo venne fondata l'etichetta Tronix, che venne per\u00f2 dismessa intorno al 1992-1993..\nNel 1994 la Virgin Interactive cre\u00f2 il \u201cProcesso Digicel\u201d, originariamente per un gioco mai pubblicato dal titolo \"Dynoblaze\". Il primo videogioco a sfruttare questa nuova tecnologia fu \"Disney's Aladdin\", seguito da alcuni altri negli anni immediatamente successivi.\nNel 1998 la societ\u00e0 cominci\u00f2 ad avere dei seri problemi finanziari, che portarono alla vendita delle azioni statunitensi della compagnia al colosso Electronic Arts. Nel 1999 la Virgin Interactive fu acquistata dal produttore francese Titus Software, e nel luglio del 2003 il suo nome fu cambiato in Avalon Interactive.\nVideogiochi.\nAlcuni dei pi\u00f9 famosi videogiochi prodotti o pubblicati da questa societ\u00e0 sono:"}
{"id": "1344859", "revid": "486946", "url": "https://it.wikipedia.org/wiki?curid=1344859", "title": "John S. Pemberton", "text": ""}
{"id": "1344860", "revid": "63756", "url": "https://it.wikipedia.org/wiki?curid=1344860", "title": "Waldburg-Capustigall", "text": "Waldburg-Capustigall fu una Signoria - poi una Contea \u2014 del Sud-Est del Baden-W\u00fcrttemberg, in Germania. Waldburg-Capustigall venne derivata dalla divisione di Waldburg-Trauchburg e venne elevata a Contea nel 1686, per poi di essere definitivamente annessa al Regno di Prussia nel 1745."}
{"id": "1344866", "revid": "125242937", "url": "https://it.wikipedia.org/wiki?curid=1344866", "title": "Adam Goldberg", "text": "Biografia.\n\u00c8 nato e cresciuto a Santa Monica, in California, figlio di Earl Goldberg, un fornitore all'ingrosso di generi alimentari statunitense di famiglia ebraica d'origini russe, lituane e rumene, e di Donna Goebel, una casalinga statunitense di religione cattolica e di origini tedesche, messicane, irlandesi e francesi. Dopo aver terminato gli studi superiori, Goldberg consegue la laurea presso il \"Sarah Lawrence College\", dove inizia ad appassionarsi alla recitazione. Dopo alcuni ruoli televisivi debutta nel 1992 nel film di e con Billy Crystal, \"Mr. sabato sera\", in seguito inizia a lavorare con il regista Richard Linklater, che gli affida una parte nel film cult del 1993, \"La vita \u00e8 un sogno\", due anni dopo ottiene una piccola parte in \"Prima dell'alba\", dove conosce l'attrice Julie Delpy.\nNegli anni seguenti si divide tra cinema (\"L'universit\u00e0 dell'odio\") e televisione, partecipando ad alcuni episodi di \"Friends\", fino al 1998 quando debutta alla regia con il film \"Scotch and Milk\" con Giovanni Ribisi e Nicky Katt; nello stesso anno lavora nel film di Steven Spielberg, \"Salvate il soldato Ryan\". Negli anni successivi inizia una collaborazione con il regista Ron Howard partecipando ai suoi film \"EdTV\" e \"A Beautiful Mind\".\nNel 2003 torna dietro la macchina da presa, dirigendo Marisa Coughlan, Joshua Jackson, Franka Potente e Christina Ricci in \"I Love Your Work\"; con la Ricci intratterr\u00e0 una lunga relazione sentimentale.\nPartecipa anche ai film \"Salton Sea - Incubi e menzogne\", \"Come farsi lasciare in 10 giorni\", \"D\u00e9j\u00e0 Vu - Corsa contro il tempo\" e \"Zodiac\", e recita in alcuni episodi della sit-com \"Joey\". Nel 2006 interpreta l'aspirante suicida Philo in un episodio della prima stagione della serie TV \"My Name Is Earl\". Nel 2007 partecipa ad un episodio della serie televisiva \"Medium\". Nel 2007 torna a lavorare con Julie Delpy, nel film da lei diretto \"2 giorni a Parigi\"; inoltre, lavora nella serie TV \"Entourage\".\nDoppiatori italiani.\nNelle versioni in italiano delle opere in cui ha recitato, Adam Goldberg \u00e8 stato doppiato da:\nDa doppiatore \u00e8 sostituito da"}
{"id": "1344867", "revid": "287204", "url": "https://it.wikipedia.org/wiki?curid=1344867", "title": "Rubinstein", "text": ""}
{"id": "1344869", "revid": "729019", "url": "https://it.wikipedia.org/wiki?curid=1344869", "title": "Aeroporto di Amburgo-Fuhlsb\u00fcttel", "text": "L'aeroporto di Amburgo (IATA: HAM, ICAO: EDDH) \u00e8 l'aeroporto internazionale di Amburgo, (Germania).\nSi trova a 8,5\u00a0km a nord della citt\u00e0 ed \u00e8 raggiunto dalla \"S-Bahn\" linea S1.\nTerminal.\nL'aeroporto di Amburgo ha due terminal, il terminal 1 e il terminal 2, collegati a un edificio centrale, chiamato Plaza airport, che ospita varie aree shopping. Entrambi i terminal hanno un soffitto alto e curvo progettato per emulare la forma di un'ala.\nTerminal 1.\nIl terminal 1 \u00e8 stato aperto nel 2005 e la sua struttura \u00e8 simile a quella del terminal 2. Ha molti edifici a risparmio energetico e idrico e attualmente accoglie i voli delle compagnie non appartenenti a Star Alliance.\nTerminal 2.\nIl terminal 2 \u00e8 stato aperto nel 1993. Esso accoglie i voli delle compagnie Star Alliance, oltre a quelli di Condor, affiliata a Lufthansa."}
{"id": "1344872", "revid": "93685", "url": "https://it.wikipedia.org/wiki?curid=1344872", "title": "Aeroporto di Amburgo", "text": ""}
{"id": "1344880", "revid": "124876411", "url": "https://it.wikipedia.org/wiki?curid=1344880", "title": "Time Passages", "text": "Time Passages \u00e8 l'ottavo album in studio del cantante britannico Al Stewart, pubblicato nel 1978.\nDisco.\nUscito a due anni di distanza da \"Year of the Cat\" e registrato interamente in USA, questo disco ripropone un Al Stewart sempre orientato verso il pop, nonostante la durata di molte canzoni del disco superi abbondantemente quella canonica di questo genere.\nLa prima traccia del disco, \"Time Passages\", \u00e8 un brano molto ben riuscito e accattivante, considerato da molti un classico della musica pop-rock degli anni settanta. Numerose le tracce a tema storico: \"The Palace of Versailles\" (basata sulla partitura di \"The Earl of Salisbury\" di William Byrd) \u00e8 sulla rivoluzione francese, mentre \"A Man for All Seasons\" prende titolo e argomento\u00a0\u2013 lo scontro tra Enrico VIII e Tommaso Moro \u2013 dall'omonimo film di Fred Zinnemann del 1966 (titolo italiano: \"Un uomo per tutte le stagioni\"). \"Life in Dark Water\" \u00e8 un brano molto originale che narra della vita a bordo di un sottomarino.\n\"Almost Lucy\", \"Timeless Skies\" e \"End of the Day\" segnano un ritorno al folk acustico.\nAlla produzione Alan Parsons, all'orchestrazione Andrew Powell.\nTracce.\nTutte le canzoni sono state scritte da Al Stewart, eccetto \"Time Passages\" e \"End of the Day\" (di Al Stewart e Peter White)."}
{"id": "1344881", "revid": "554749", "url": "https://it.wikipedia.org/wiki?curid=1344881", "title": "Waldburg-Friedburg-Scheer", "text": "Waldburg-Friedburg-Scheer fu una Contea situata a Sud-Est del Baden-W\u00fcrttemberg, in Germania. Waldburg-Friedburg-Scheer deriv\u00f2 da una divisione del Waldburg-Trauchburg, al quale torn\u00f2 nel 1717."}
{"id": "1344884", "revid": "767487", "url": "https://it.wikipedia.org/wiki?curid=1344884", "title": "Waldburg-Scheer", "text": "Waldburg-Scheer fu una Contea posta a Sud-Est del Baden-W\u00fcrttemberg, in Germania. Waldburg-Scheer deriv\u00f2 dalla partizione del Waldburg-Trauchburg, al quale torn\u00f2 nel 1764."}
{"id": "1344888", "revid": "1437331", "url": "https://it.wikipedia.org/wiki?curid=1344888", "title": "Quattro giorni del Palio di Siena", "text": "Gli appuntamenti che segnano i quattro giorni della Festa, sia quelli relativi alla gara che quelli civici e religiosi, seguono un calendario preciso. Il Palio dura quattro giorni; per il Palio di Provenzano di luglio, gli appuntamenti iniziano il 29 giugno, proseguono il 30 giugno ed il 1\u00ba luglio, fino ad arrivare alla corsa del 2 luglio. Analogamente, per il Palio dell'Assunta si parte dal 13 agosto fino ad arrivare alla corsa del 16 agosto. Il 25 maggio 2011 il sindaco Franco Ceccuzzi ha emesso un'ordinanza che prevede lo svolgimento di prove regolamentate (o \"di addestramento\") il 27 giugno e il 28 giugno (dalle ore 5.30 alle ore 7.30), \"allungando\" di fatto i tempi palieschi di due giorni.\nPrimo giorno: 29 giugno o 13 agosto.\nLa mattina presto (del 29 giugno o del 13 agosto) intorno alle 7 avviene, presso il Comune, la presentazione dei cavalli che partecipano alle batterie di selezione: eccetto alcuni elementi con gi\u00e0 una buona esperienza di Piazza e gi\u00e0 ammessi alla tratta; essi sono i cavalli selezionati il mattino del giorno precedente alle \"Prove regolamentate\". Esse sono delle prove non ufficiali chiamate comunemente \"prove di notte\", perch\u00e9 fino a qualche anno fa disputate senza alcuna regola la notte, quando la Piazza era sgombra; rappresentano un'occasione in pi\u00f9 per farsi notare dai Capitani delle contrade e prendere confidenza con la pista.\nIntorno alle 9 inizia la cosiddetta \"tratta\". \u00c8 l'operazione con cui vengono abbinati i cavalli alle dieci Contrade che partecipano al Palio. I cavalli idonei selezionati dalle visite dei veterinari e dalle \"prove di notte\", vengono raggruppati in batterie di sei/otto e provati per tre giri intorno alla Piazza per verificare la loro adattabilit\u00e0 alla pista. Terminate le batterie i Capitani, alla presenza del Sindaco, si riuniscono per scegliere i dieci soggetti.\nDopo mezzogiorno su un palco allestito davanti al Palazzo Pubblico si svolgono le operazioni di sorteggio: ad ogni cavallo viene abbinata una Contrada. Ad ogni assegnazione, il barbaresco prende in consegna il cavallo avuto in sorte e lo conduce alla stalla, accompagnato dai contradaioli.\nIn serata si svolge la prima delle sei prove che precedono il Palio. Attraverso queste corse si verifica sia la condizione del cavallo che quella del fantino. Per ogni prova il cavallo \u00e8 accompagnato \"all'entrone\" (ingresso del Palazzo Pubblico) dalla stalla della Contrada da un folto gruppo di contradaioli, che spesso intona i canti tradizionali. Per vedere le prove occorre prender posto in piazza o su un palco prima che sia fatto \"pulito\", cio\u00e8 sia stata sgomberata la pista dalle forze di Polizia. Ogni contrada sceglie un fantino (la \"monta\") che pu\u00f2 cambiare a suo piacimento fino al mattino del Palio. Solo il cavallo non pu\u00f2 essere cambiato. I cavalli entrano al canape nell'ordine nel quale le Contrade entreranno in Piazza la sera del Palio per il Corteo. Aggiudicarsi una prova \u00e8 ininfluente ai fini della vittoria del Palio: la tendenza \u00e8 anzi quella di risparmiare al massimo le energie degli animali per la sera della corsa, limitandosi a \"provare\" i punti pi\u00f9 difficili della pista.\nSecondo giorno: 30 giugno o 14 agosto.\nA partire dalle nove del giorno successivo (30 giugno e 14 agosto) si svolge la seconda prova, con ingresso al canape nell'ordine inverso della sera precedente. In serata si svolge la terza, con ingresso al canape secondo l'ordine di estrazione avvenuto nell'assegnazione dei cavalli.\nIn agosto si tiene inoltre la \"processione dei ceri e dei censi\" in cui Comune, Contrade e parrocchie senesi offrono alla Madonna Assunta dei ceri votivi. In Duomo viene altres\u00ec recato il Drappellone affinch\u00e9 sia benedetto (a luglio esso viene invece portato nella Chiesa di Santa Maria di Provenzano).\nTerzo giorno: 1\u00ba luglio o 15 agosto.\nIn mattinata (ore 9) si corre la quarta prova (ingresso al canape nell'ordine inverso della sera precedente). La sera si svolge la quinta, detta \"Prova Generale\" (ingresso fra i canapi secondo il numero che i cavalli avevano all'orecchio all'atto del sorteggio): un primo scoppio del mortaretto alle 18.45 (agosto 18.30) avvisa dell'inizio dello sgombero (alle 19.15; agosto 19.00), cui segue l'uscita dei cavalli dal Cortile del Podest\u00e0 alle 19.45 (agosto 19.30)\nLa \"Prova Generale\" \u00e8 preceduta dalla prova della \"carica dei Carabinieri a cavallo\", che un drappello di Carabinieri del 4\u00ba Reggimento a cavallo di Roma effettuer\u00e0 il giorno successivo, poco prima che il Corteo storico entri in Piazza.\nNelle contrade che corrono si tiene poi la Cena della \"Prova Generale\", in cui centinaia di persone tra dirigenti, contradaioli, ospiti e anche turisti si riuniscono attorno ai tavoli predisposti nella pi\u00f9 capiente strada o piazza della Contrada. Al tavolo d'onore con i maggiorenti della Contrada \u00e8 il fantino. La cena \u00e8 caratterizzata da canti, discorsi ed auspici per il successo della propria Contrada. Al termine il Capitano e i \"Mangin\" (ovvero, i 2 \"Tenenti\" di ciascuna contrada, bracci destri del Capitano di Contrada) si recano a trovare i dirigenti delle Contrade amiche ed alleate per stringere accordi a favorire la propria vittoria o quella della Contrada amica od ostacolare quella dell'avversaria.\nQuarto giorno: 2 luglio o 16 agosto.\nLa mattina della corsa (ore 7.45) si tiene una celebrazione eucaristica alla Cappella esterna del Palazzo Comunale presieduta dall'Arcivescovo di Siena alla presenza dei Capitani e dei fantini delle Contrade partecipanti al Palio (la cosiddetta \"Messa del Fantino\").\nPoco dopo, alle 9, si corre la \"Provaccia\", cos\u00ec chiamata a causa dello scarso impegno che viene richiesto dai fantini ai cavalli per disputarla. Dopo questa prova, Capitani e fantini si riuniscono in Comune per l'iscrizione del fantino e la presentazione del giubbetto che indosser\u00e0 in corsa, dopodich\u00e9 il fantino non pu\u00f2 esser pi\u00f9 cambiato.\nNelle prime ore del pomeriggio (ore 15:30 in luglio; 15:00 in agosto) contradaioli e turisti presenziano alla \"benedizione del cavallo e del fantino\". Dopo la vestizione della comparsa infatti, nelle Contrade partecipanti alla corsa, ha luogo il rito della benedizione del cavallo e del fantino nel rispettivo oratorio, durante il quale il sacerdote (detto \"correttore\") conclude il rito con un augurio imperioso: \"Vai e torna vincitore!\".\nAlle 16:30 (in agosto alle 15:50) prende quindi il via il Corteo storico dal Palazzo del Governo in piazza del Duomo, per raggiungere piazza del Campo. Alle 19:30 del 2 luglio, o alle 19:00 del 16 agosto, il drappellone viene issato sul Palco dei Giudici mentre si effettua la sbandierata finale dei diciassette alfieri. Subito dopo ha inizio la corsa.\nAltri progetti.\n 13-16 agosto 2011"}
{"id": "1344895", "revid": "125566969", "url": "https://it.wikipedia.org/wiki?curid=1344895", "title": "Discografia di Paola &amp; Chiara", "text": "Questa voce elenca l'intera discografia e videografia italiana ed estera di Paola &amp; Chiara dal 1997 ad oggi. Il duo ha pubblicato 10 album di cui 8 in studio e due raccolte ufficiali.\nGli album \"Ci chiamano bambine\" e \"Television\", Disco di platino. per le vendite, sono stati ristampati in versione \"Repack\", quest'ultimo pubblicato anche nelle versioni \"International\" e \"Spanish\" per i mercati ispanici. Anche \"Festival\" \u00e8 stato pubblicato in versione \"Spanish\", mentre \"Win the Game\" \u00e8 l'ultimo album ad aver avuto una versione \"International\".\nIl duo ha pubblicato inoltre 31 singoli, di cui 24 ufficiali e 7 singoli promozionali per le radio, 4 EP, 20 Videoclip ed una raccolta in DVD.\nIl singolo \"Vamos a bailar (Esta vida nueva)\", con cui vincono il Festivalbar e Un disco per l'estate, \u00e8 stato eletto nel 2009 \"tormentone estivo degli ultimi 20 anni\" dai lettori di \"Tv Sorrisi &amp; Canzoni\".\nNel 2012 Il The Guardian ha inserito il loro singolo \"Non puoi dire di no\" tra le dieci migliori canzoni italiane pop dance degli ultimi 50 anni.\nLe cantanti durante la loro carriera hanno inciso in lingua italiana, inglese, spagnola, portoghese, cinese, francese ed ebraica.\nDiscografia da soliste.\nChiara Iezzi.\nEP\nSingoli\nPaola Iezzi.\nAlbum\nEP\nSingoli\nPartecipazioni\nVideografia.\nEcco l'elenco di tutti i videoclip di Paola &amp; Chiara. Nel 2005 \u00e8 uscito \"The Video Collection 1997-2005\", contenente tutti i videoclip fino a \"A modo mio\", tranne \"Ti vada o no\" e \"Per te\"."}
{"id": "1344899", "revid": "554749", "url": "https://it.wikipedia.org/wiki?curid=1344899", "title": "Waldburg-Trauchburg", "text": "Waldburg-Trauchburg fu una Contea situata nel Sud-Est del Baden-W\u00fcrttemberg, in Germania. Waldburg-Trauchburg era una partizione derivata dal Waldburg e venne divisa molte volte, prima di essere definitivamente compresa nella Contea di Waldburg-Zeil (un'altra divisione di Waldburg) nel 1772."}
{"id": "1344905", "revid": "80339", "url": "https://it.wikipedia.org/wiki?curid=1344905", "title": "Dzugdzur", "text": ""}
{"id": "1344906", "revid": "287204", "url": "https://it.wikipedia.org/wiki?curid=1344906", "title": "Monti Dzugdzur", "text": ""}
{"id": "1344912", "revid": "228587", "url": "https://it.wikipedia.org/wiki?curid=1344912", "title": "Waldburg", "text": ""}
{"id": "1344914", "revid": "486946", "url": "https://it.wikipedia.org/wiki?curid=1344914", "title": "Pontedera Calcio", "text": ""}
{"id": "1344915", "revid": "21880", "url": "https://it.wikipedia.org/wiki?curid=1344915", "title": "Santuario nazionale degli uccelli di Djoudj", "text": "Il santuario nazionale degli uccelli di Djoudj (francese: \"Parc national des oiseaux du Djoudj\") si trova sulla riva sud-orientale del fiume Senegal, nell'omonimo stato, a nord-est di Saint-Louis. Comprende habitat di vario tipo, acquatici e terrestri, che ospitano numerose specie di uccelli migratori, molti dei quali hanno attraversato il deserto del Sahara per raggiungerlo. Delle circa 400 specie di uccelli i pi\u00f9 numerosi sono i pellicani ed i fenicotteri. Meno importanti le colonie di pagliaroli provenienti dall'Europa; per questo tipo di uccelli il parco \u00e8 l'unico luogo invernale conosciuto.. Esistono numerosi altri abitanti del parco, il quale \u00e8 stato inserito tra i patrimoni dell'umanit\u00e0 dell'UNESCO.\nIl sito \u00e8 stato dichiarato \"in pericolo\" nel 2000 a causa dell'introduzione della felce acquatica invasiva \"Salvinia molesta\", che rischia di soffocare la vegetazione nativa. Nonostante tutto venne rimosso dalla lista dei siti in pericolo nel 2006."}
{"id": "1344918", "revid": "1543377", "url": "https://it.wikipedia.org/wiki?curid=1344918", "title": "FIFA 08", "text": "FIFA 08 \u00e8 un videogioco di calcio appartenente alla popolare serie FIFA. Il gioco \u00e8 stato sviluppato da EA Canada ed \u00e8 stato pubblicato da EA Sports in Europa il 28 settembre 2007, mentre in Australasia \u00e8 uscito il giorno prima; nel Nordamerica \u00e8 stato pubblicato il 9 ottobre. Il gioco \u00e8 disponibile sulle seguenti piattaforme: Xbox 360, PlayStation 3, Wii, PlayStation 2, PlayStation Portable, Nintendo DS, Microsoft Windows, Game Boy Advance, Nintendo GameCube, telefono cellulare e N-Gage. La demo della versione per PC \u00e8 stata pubblicata il 31 agosto 2007; le demo per Xbox 360 e PlayStation 3, invece, sono state pubblicate il 13 settembre 2007. La tagline del gioco \u00e8 \"Can you FIFA 08?\"\nModalit\u00e0 di gioco.\nIl gioco utilizza un nuovo motore fisico per l'impatto col pallone, il motore per determinare il successo del tiro combina un numero elevato di variabili, tra cui la rotazione della palla, la pressione dei difensori, le caratteristiche del giocatore e anche la pressione dell'aria in modo da ricreare l'effetto di imprevedibilit\u00e0 del tiro.\nIl gioco include una nuova intelligenza artificiale con un motore da 35 punti di decisione che permette ai giocatori di processare 1.000 potenziali opzioni e reazioni al secondo in tempo reale, pi\u00f9 di 60.000 opzioni ogni minuto, grazie ad un sistema di mappatura dinamica.\nIl gioco permette di combinare trucchi e mosse caratteristiche dei singoli giocatori e permette di definire uno stile di gioco personalizzato. Le animazioni possono venire interrotte in ogni momento per passare ad una nuova mossa.\nSi pu\u00f2 dettare il gioco con il nuovo controllo manuale per passaggi filtranti e cross. Usando il tasto destro si cambia in modo rapido la scelta dei difensori da comandare, e si pu\u00f2 scegliere esattamente chi si deve marcare e quando.\nCome su FIFA 07,c'\u00e8 anche la modalit\u00e0 torneo,per\u00f2 si possono anche creare tornei personalizzati.I seguenti tipi sono 3:\nCampionato\nEliminazione diretta\nGironi + eliminazione diretta.\nSi possono ricevere in tempo reale le notizie calcistiche tramite podcasting e aggiornare le rose in seguito ai movimenti di mercato.\nI campionati.\n\"FIFA 08\" include 620 squadre autorizzate dalla FIFA, 30 campionati e pi\u00f9 di 15.000 giocatori inclusi, 20% pi\u00f9 di FIFA 07. Le nuove leghe sono la Football League Irlandese, la A-League australiana e la Gambrinus liga della Repubblica Ceca. Le seguenti leghe sono comprese in FIFA 08:\nResto del mondo.\nFIFA 08 ha 24 squadre nella relativa sezione Resto del Mondo. Queste squadre non fanno parte di nessun campionato elencato sopra, ma sono incluse in FIFA 08.\nNazionali.\n\"FIFA 08\" ha 43 squadre nella relativa divisione internazionale:\nGli stadi.\nFIFA 08 ha 38 stadi, 6 in pi\u00f9 di FIFA 07 ma 2 in meno (il Santiago Bernab\u00e8u e l'Ataturk); qui di seguito sono elencati:\nL'ex stadio dell'Arsenal (\"Highbury Stadium\") \u00e8 disponibile nell FIFA-shop.\nCommentatori.\nI commentatori in lingua italiana, come nella precedente edizione in FIFA 07, sono Fabio Caressa e Giuseppe Bergomi, corrispettivi telecronisti di Sky.\nGiocatori nelle copertine.\nRonaldinho compare sulle copertine del gioco in tutto il mondo, insieme a uno o pi\u00f9 calciatori secondo i Paesi:\nColonna sonora.\nCome di consueto nelle serie FIFA, il gioco include un'ampia serie di musiche come colonna sonora. Le musiche incorporate nel gioco sono:"}
{"id": "1344920", "revid": "15756", "url": "https://it.wikipedia.org/wiki?curid=1344920", "title": "Waldburg-Waldsee", "text": "Waldburg-Waldsee fu una Contea del Sud-Est del Baden-W\u00fcrttemberg, in Germania, posta attorno a Bad Waldsee. Waldburg-Waldsee deriv\u00f2 da una divisione del Waldburg-Wolfegg. Waldburg-Waldsee fu una Contea sino al 1803, elevata poi a principato per breve tempo, venendo poi annessa dal W\u00fcrttemberg nel 1806."}
{"id": "1344922", "revid": "767487", "url": "https://it.wikipedia.org/wiki?curid=1344922", "title": "Waldburg-Waldburg", "text": "Waldburg-Waldburg fu una Contea del Sud-Est del Baden-W\u00fcrttemberg, in Germania. Waldburg-Waldburg deriv\u00f2 da una partizione del Waldburg-Wolfegg-Zeil e venne divisa tra le altre due parti del Waldburg-Wolfegg-Zeil \u2014 Waldburg-Wolfegg e Waldburg-Zeil \u2014 nel 1660."}
{"id": "1344927", "revid": "144796", "url": "https://it.wikipedia.org/wiki?curid=1344927", "title": "Waldburg-Wolfegg-Waldsee", "text": ""}
{"id": "1344937", "revid": "287204", "url": "https://it.wikipedia.org/wiki?curid=1344937", "title": "Waldburg-Wolfegg", "text": "Waldburg-Wolfegg fu una Contea del Sud-Est del Baden-W\u00fcrttemberg, in Germania. Waldburg-Wolfegg-Zeil deriv\u00f2 dalla spartizione del Waldburg e venne divisa nel 1589, per creare il Waldburg-Waldburg, il Waldburg-Wolfegg ed il Waldburg-Zeil. Waldburg-Wolfegg venne divisa nel 1667, a creare il Waldburg-Waldsee, che venne poi annesso al Waldburg-Wolfegg nel 1798."}
{"id": "1344941", "revid": "767487", "url": "https://it.wikipedia.org/wiki?curid=1344941", "title": "Waldburg-Wolfegg-Zeil", "text": "Waldburg-Wolfegg-Zeil fu una Contea del Sud-Est del Baden-W\u00fcrttemberg, in Germania. Waldburg-Wolfegg-Zeil deriv\u00f2 dalla spartizione del Waldburg e venne divisa nel 1589, per creare il Waldburg-Waldburg, il Waldburg-Wolfegg ed il Waldburg-Zeil."}
{"id": "1344942", "revid": "682087", "url": "https://it.wikipedia.org/wiki?curid=1344942", "title": "1321 a.C.", "text": ""}
{"id": "1344944", "revid": "27723", "url": "https://it.wikipedia.org/wiki?curid=1344944", "title": "Martinafranca", "text": ""}
{"id": "1344948", "revid": "38120", "url": "https://it.wikipedia.org/wiki?curid=1344948", "title": "Shere khan", "text": ""}
{"id": "1344949", "revid": "38120", "url": "https://it.wikipedia.org/wiki?curid=1344949", "title": "Shere-khan", "text": ""}
{"id": "1344950", "revid": "767487", "url": "https://it.wikipedia.org/wiki?curid=1344950", "title": "Waldburg-Wurzach", "text": "Waldburg-Wurzach fu una Contea del Sud-Est del Baden-W\u00fcrttemberg, in Germania, situata attorno a Wurzach (a circa 15 chilometri a ovest di Bad Waldsee). Waldburg-Wurzach deriv\u00f2 da una partizione del Waldburg-Zeil. Waldburg-Wurzach fu una Contea sino al 1803, quando venne elevata a principato per poi essere annessa al W\u00fcrttemberg nel 1806. "}
{"id": "1344958", "revid": "450700", "url": "https://it.wikipedia.org/wiki?curid=1344958", "title": "Biopsia renale", "text": " \nLa biopsia renale \u00e8 una tecnica diagnostica che consente di prelevare piccoli frammenti di tessuto renale per esaminarli al microscopio ottico ed elettronico e all'immunofluorescenza.\nSi esegue quando si sospetta una malattia renale primitiva (ad esempio una glomerulonefrite) o conseguente ad altre patologie come diabete o ipertensione.\nTecnica di esecuzione.\nLa biopsia renale si effettua per via percutanea mediante un ago speciale, semiautomatico o automatico, di calibro variabile da 14 a 18 Gauge. Solitamente si utilizza la tecnica ecoguidata, nella quale l'ago da biopsia \u00e8 inserito all'interno della sonda ecografica. Tramite quest'ultima si ricerca il polo inferiore del rene sinistro, mentre il paziente \u00e8 disteso sul lettino in posizione prona (talvolta, soprattutto nei soggetti obesi, si preferisce la posizione supina antero-laterale), quindi, previa anestesia locale, l'ago bioptico montato sulla sonda viene introdotto attraverso la cute fino al rene. Dopo la biopsia, per minimizzare il rischio di emorragie, il paziente deve restare in posizione prona per alcune ore e degente a letto per 24 ore. Non deve inoltre effettuare sforzi fisici nelle successive due settimane.\nIndicazioni.\nL'esecuzione delle biopsia \u00e8 indicata in caso di sindrome nefrosica idiopatica, anomalie urinarie, insufficienza renale acuta o rapidamente progressiva, insufficienza renale cronica di natura incerta, macroematuria intrainfettiva, malattie sistemiche o disfunzioni del trapianto renale, sospetto di linfoma renale.\nControindicazioni.\nPrincipali controindicazioni alla biopsia sono le alterazioni degli esami della coagulazione, l'ipertensione arteriosa non controllata, la presenza di un rene unico (eccetto il rene trapiantato), malformazioni, tumori o ascessi renali e nel caso di pazienti non collaboranti.\nComplicanze.\nLe complicanze pi\u00f9 frequenti della biopsia renale sono le raccolte ematiche perirenali, che nella maggior parte dei casi sono asintomatiche, diagnosticabili solo al controllo ecografico; a volte possono manifestarsi con dolore lombare, ipotensione ed anemizzazione. Altre complicanze possibili sono la macroematuria e la formazione di una fistola artero-venosa intrarenale.\nBibliografia.\nF.P. Schena, F.P. Selvaggi, L. Gesualdo, M. Battaglia, \"Malattie dei reni e delle vie urinarie\", 4\u00aa ed., Milano, McGraw-Hill 2008. ISBN 9788838623974."}
{"id": "1344963", "revid": "554749", "url": "https://it.wikipedia.org/wiki?curid=1344963", "title": "Waldburg-Zeil", "text": "Waldburg-Zeil fu una Contea situata nel Sud-Est del Baden-W\u00fcrttemberg, in Germania, attorno a Zeil. Waldburg-Zeil deriv\u00f2 da una partizione del Waldburg-Wolfegg-Zeil. Originariamente retta da una Signoria, Waldburg-Zeil venne elevata a Contea nel 1628, e a Principato nel 1803 per poi essere annessa al W\u00fcrttemberg nel 1806.\nNel 1674, Waldburg-Zeil venne divisa in s\u00e9 stessa e Waldburg-Wurzach. Il Conte Francesco Antonio eredit\u00f2 Waldburg-Trauchburg nel 1772 (i distretti di Friedburg e Scheer, che vennero poi venduti ai Thurn und Taxis nel 1785), e la signoria di Froben e di Enrico di Waldburg-Wolfegg divisa in Waldburg-Waldburg alla morte di Gebeardo di Waldburg."}
{"id": "1344965", "revid": "110157", "url": "https://it.wikipedia.org/wiki?curid=1344965", "title": "The Goonies (colonna sonora)", "text": "The Goonies - \"Original Motion Picture Soundtrack\" \u00e8 la colonna sonora del film che in Italia \u00e8 uscito come I Goonies. L'album \u00e8 stato pubblicato dalla CBS, nel 1985 e ristampato, successivamente, anche dalla Epic.\nI due brani principali della colonna sonora, attraverso i quali \u00e8 stato promosso anche il film stesso, sono \"The Goonies 'R' Good Enough\", eseguita da Cyndi Lauper, che proprio grazie a questo brano ha visto crescere la sua popolarit\u00e0, e \"Eight Arms to Hold You\".\n\"Eight Arms to Hold You\", prodotta da Arthur Baker e registrata dal gruppo \"The Goon Squad\" \u00e8 una canzone dance, presente a film gi\u00e0 iniziato, in sottofondo, anche se in verit\u00e0 era stata scritta per la scena di un Octopus gigante. La scena \u00e8 stata tolta volutamente, in fase di montaggio, per non alterare la storia e non rendere ridicolo il film."}
{"id": "1344966", "revid": "144796", "url": "https://it.wikipedia.org/wiki?curid=1344966", "title": "Waldburg-Zeil-Trauchburg", "text": ""}
{"id": "1344967", "revid": "869733", "url": "https://it.wikipedia.org/wiki?curid=1344967", "title": "Waldeck", "text": ""}
{"id": "1344970", "revid": "1568601", "url": "https://it.wikipedia.org/wiki?curid=1344970", "title": "Pitons", "text": "I Pitons, detti anche i Deux Pitons, sono due formazioni vulcaniche che costituiscono un patrimonio dell'umanit\u00e0 nello stato di Saint Lucia. Il Gros Piton \u00e8 alto 770 metri, mentre il Petit Piton \u00e8 di 743 metri. I due Piton sono collegati da una frattura nel terreno chiamata \"Piton Mitan\" da cui fuoriesce lava.\nSi trovano nei pressi delle citt\u00e0 di Soufri\u00e8re e Choiseul sulla costa sud-occidentale dell'isola. Simbolo nazionale di Saint Lucia, i Deux Pitons sono raffigurati sulla bandiera del piccolo stato insulare caraibico.\nUna nota marca di birra prodotta a Saint Lucia ha preso il nome dalle due montagne."}
{"id": "1344981", "revid": "117238852", "url": "https://it.wikipedia.org/wiki?curid=1344981", "title": "Stadio (album)", "text": "Stadio \u00e8 l'album d'esordio del gruppo pop rock italiano Stadio, pubblicato su vinile dall'etichetta discografica RCA Italiana (catalogo PL 31617) nel 1982, anticipato dal singolo \"Chi te l'ha detto?/Grande figlio di puttana\" ().\nIl disco.\nSpesso considerato un ep (alla stregua di \"Chiedi chi erano i Beatles\") a causa della sua limitata durata (di poco superiore alla mezz'ora), fu registrato nel 1980 e pubblicato due anni dopo. \nNel 1990 il titolo \u00e8 stato ristampato dalla BMG Ariola, sia su lp (catalogo NL 74235), sia su CD senza rimasterizzazione (catalogo ND 74235), mantenendo lo stesso ordine delle tracce. \nIl 19 ottobre 1998 Sony Music Italia ha pubblicato e reso disponibile per il download digitale una versione rimasterizzata dell'album, categorizzandolo definitivamente come ep.\nTracce.\nGli autori del testo precedono i compositori della musica da cui sono separati con un trattino.Edizioni musicali RCA Italiana, Assist.\nFormazione.\n(*) Chitarra solista (in A2), voce solista, con intermezzo di Lucio Dalla) (in B2)."}
{"id": "1344987", "revid": "767487", "url": "https://it.wikipedia.org/wiki?curid=1344987", "title": "I quattro dell'apocalisse", "text": "I quattro dell'apocalisse \u00e8 un film del 1975, diretto da Lucio Fulci e interpretato da Tomas Milian e Fabio Testi.\nIl film \u00e8 stato uno tra i 32 film scelti per la retrospettiva dedicata agli spaghetti-western durante la mostra internazionale d'arte cinematografica di Venezia del 2007.\nTrama.\nStubby, un baro professionista, giunge a Salt Flat. Lo sceriffo per\u00f2, non lasciandosi corrompere, gli brucia tutti i mazzi di carte truccati e lo mette in cella insieme a Bunny, una prostituta incinta, Bud, un nero che dice di parlare con i morti, e Clem, un alcolista. La sera stessa per\u00f2, in citt\u00e0 avviene un vero e proprio massacro: col beneplacito dello sceriffo, una banda incappucciata di fanatici religiosi compie una strage di tutti i cittadini 'dediti al vizio' del paese, indiscriminatamente. La mattina dopo, lo sceriffo dopo aver sbeffeggiato i defunti con un cinico discorso e dissertazioni varie, libera i quattro prigionieri (ma solo dopo aver estorto 1000 dollari a Stubby) e fornisce al gruppo un carretto per raggiungere la citt\u00e0 pi\u00f9 vicina.\nI quattro iniziano cos\u00ec il loro viaggio, e nonostante le prime incomprensioni si stabilisce un rapporto d'amicizia nel gruppo. Sulla strada incontrano una carovana di mormoni che offre loro un po' di cibo. Qui Stubby recita la parte del marito di Bunny, per far meglio accettare una ragazza incinta ai cristiani. L'indomani per\u00f2 le loro strade si dividono. Nel loro viaggio il gruppo incontra un messicano, Chaco, che si unisce a loro, dicendo di essere stato depredato dai banditi.\nBen presto per\u00f2 si scopre quello che tutti sospettavano: degli uomini di legge stanno inseguendo Chaco per catturarlo, ma questi li uccide tutti. Uno di questi resta solo ferito nello scontro, ma Chaco anzich\u00e9 graziare l'uomo inerme o finirlo subito, lo tortura sadicamente a morte di fronte agli occhi attoniti e increduli del quartetto. La notte Chaco offre del peyote ai quattro e, approfittando del loro stato di incoscienza, dileggia Clem, obbligandolo a comportarsi come un cane in cambio di un po' d'alcool, lega Bud e Stubby e violenta Bunny, credendola la moglie di Stubby. Clem alla fine si ribella, ma Chaco gli spara in una gamba, ruba carro e cavalli e scappa via. I quattro si rimettono in cammino a piedi ma rischiano quasi di ricapitare tra le grinfie del bandito. Chaco per\u00f2 devia, riconoscendo a terra le tracce di una carovana. I quattro corrono anche loro in quella direzione, ma trovano soltanto i resti della razzia avvenuta: la carovana completamente distrutta e gli uomini di chiesa tutti uccisi. \nContinuando sulla strada trovano una citt\u00e0 fantasma, e decidono di cercarvi riparo per la notte. Qui Clem muore per la ferita alla gamba, ma prima, chiede a Stubby e a Bunny di fare l'amore, in modo che almeno al suo funerale, qualcuno sia felice. Bud decide di seppellirlo.\nDopo un po' Bud torna con un pezzo di carne, dicendo di aver ucciso un grosso animale. La citt\u00e0 fantasma per\u00f2 non fa bene a Bud, e i suoi squilibri sono amplificati dall'aura di morte che aleggia tutt'intorno. La mattina dopo Stubby scopre la macabra verit\u00e0: in realt\u00e0 Bud non aveva seppellito Clem, ma gli aveva strappato un pezzo di carne, la stessa carne di cui si erano cibati la sera prima. Bunny e Stubby cos\u00ec decidono di lasciare Bud in citt\u00e0, con i suoi morti, dato che il suo squilibrio era ormai troppo avanzato.\nA piedi e stremati dalla fatica raggiungono una citt\u00e0 di minatori, dove Bunny partorisce, ma muore subito dopo il parto. Stubby, che oramai si era innamorato, ricambiato, della sua compagna di avventure, lascia il bambino alle amorevoli cure dei rudi minatori e riparte con quello che i gentili uomini della citt\u00e0 gli forniscono. A sera trova un cascinale, e nota fuori legato il carro che gli aveva dato lo sceriffo prima di lasciare Salt Flat. Capisce quindi che Chaco \u00e8 l\u00ec dentro e decide di vendicarsi. Entra di soppiatto, uccide il bandito di guardia e ferisce ad un braccio Chaco. Questi temendo di andare incontro ad una lunga tortura, istiga Stubby offrendogli un crocefisso d'oro in cambio della prestazione di Bunny. Cos\u00ec Stubby lo uccide, e riparte, solo, verso l'orizzonte.\nVersioni.\nA causa della crudezza di alcune scene all'uscita nelle sale la versione originale del film ricevette il divieto per i minori di 18 anni, e perci\u00f2 esistono diverse versioni del film. Per ottenere un abbassamento del divieto a 14 anni, il produttore fece tagliare molte delle scene pi\u00f9 crude, realizzando cos\u00ec la seconda versione, ma il divieto venne lasciato comunque ai minori di 18 anni. In seguito, per\u00f2, alcune di queste scene vennero reintegrate. Oggi il film \u00e8 vietato ai minori di 14 anni in versione integrale\nColonna sonora.\nLa musiche del film sono composte da Franco Bixio, Fabio Frizzi e Vince Tempera per le parole di Greenfield &amp; Cook.\nI brani sono eseguiti dal Cook and Benjamin Franklin Group, composto da Vince Tempera alla tastiera, Massimo Luca alla chitarra, Michele Seffer al basso e Franco Di Leo all'armonica con la partecipazione di Tony Esposito alle percussioni. Le canzoni sono in stile rock anni '70, un misto di psichedelia e dolcezza che si sposano perfettamente con l'atmosfera del film.\nFilm all'estero.\nIl film all'estero \u00e8 uscito come:"}
{"id": "1345001", "revid": "115906616", "url": "https://it.wikipedia.org/wiki?curid=1345001", "title": "La faccia delle donne", "text": "La faccia delle donne \u00e8 il secondo album degli Stadio, pubblicato su vinile dalla RCA Italiana (catalogo PL 70041) nel 1984, anticipato dal singolo \"Acqua e sapone/C'\u00e8\" ().\nIl disco.\nIl disco \u00e8 realizzato con l'apporto autoriale di Lucio Dalla (autore del testo di \"Porno in Tv\" e presente anche come voce nei cori di diversi brani, nonch\u00e9 come musicista in \"La faccia delle donne\"), Luca Carboni (autore dei testi di 5 delle canzoni contenute) e di Vasco Rossi (testo e voce in \"La faccia delle donne\").\nNel 1994 \u00e8 stato ristampato su CD senza rimasterizzazione dalla BMG Ariola (catalogo 74321-18532-2), mantenendo lo stesso ordine delle tracce. Successivamente Sony Music Italia ha pubblicato l'album per il download digitale, e, dal 19 ottobre 1998, l'ha reso disponibile anche in versione rimasterizzata.\nTracce.\nGli autori del testo precedono i compositori della musica da cui sono separati con un trattino.Edizioni musicali RCA Italiana, Assist."}
{"id": "1345010", "revid": "1543377", "url": "https://it.wikipedia.org/wiki?curid=1345010", "title": "Camera a flash", "text": "Una camera a flash \u00e8 un rivelatore di particelle in grado di rivelare la traccia di una particella carica molto economico.\n\u00c8 formato da diversi tubi di vetro o di polipropilene riempiti con una miscela di gas, usualmente elio (10%) - neon (90%) allineati tra due elettrodi piani sui quali \u00e8 possibile applicare un'alta tensione. Dimensioni tipiche dei tubi sono 2 metri di lunghezza e un diametro tra i 5 e i 10 millimetri.\nQuando una particella carica passa all'interno di un tubo viene applicata tramite un segnale esterno (trigger) l'alta tensione tra i due elettrodi. Nel tubo interessato si forma una scarica su tutta la sua lunghezza che \u00e8 visibile sotto forma di un bagliore.\nDi solito la lettura avviene attraverso fotografie, ma \u00e8 possibile leggere i segnali anche elettronicamente (per esempio con la tecnica Ayre-Thomson) attraverso degli elettrodi posti alle estremit\u00e0 dei tubi. Per avere informazioni bidimensionali si usano pi\u00f9 strati di tubi posti perpendicolarmente tra loro. L'efficienza che si raggiunge \u00e8 dell'80%, la risoluzione di qualche millimetro, a seconda delle dimensioni dei tubi.\nA causa dell'alto tempo morto questi rivelatori sono usati principalmente in esperimenti con basso tasso di interazione, per esempio con i raggi cosmici."}
{"id": "1345011", "revid": "32698", "url": "https://it.wikipedia.org/wiki?curid=1345011", "title": "Flash chamber", "text": ""}
{"id": "1345024", "revid": "121820", "url": "https://it.wikipedia.org/wiki?curid=1345024", "title": "Elettrocardiografia", "text": ""}
{"id": "1345028", "revid": "144796", "url": "https://it.wikipedia.org/wiki?curid=1345028", "title": "Weingarten (Baden-W\u00fcrttemberg)", "text": ""}
{"id": "1345031", "revid": "254059", "url": "https://it.wikipedia.org/wiki?curid=1345031", "title": "Palazzo Mancini", "text": "Palazzo Mancini-Salviati \u00e8 un palazzo seicentesco di Roma, costruito da Antonio Mancini, situato in via del Corso 270.\nStoria.\nNel 1634 Lorenzo Mancini, fratello del cardinale Francesco Maria Mancini, spos\u00f2 Geronima Mazzarino, sorella del cardinale Giulio Mazzarino. Per le nozze il vecchio palazzo della famiglia Mancino venne ingrandito con l'acquisto di quattro case adiacenti e il nuovo edificio fu progettato dall'architetto Carlo Rainaldi. L'edificio venne completato da Filippo Mancini, duca di Nevers, tra il 1687 e il 1689.\nNel 1737 fu acquistato dalla Francia come sede dell'Accademia di Francia e venne restaurato. Dopo la Rivoluzione francese fu utilizzato come sede dell'ambasciatore francese presso la Santa Sede. Nel 1798 l'accademia riprese l'attivit\u00e0, ma nel 1799, sconfitti i francesi, la sede venne occupata e gli arredi dispersi. Nel 1804 fu permutato con Villa Medici quale sede dell'Accademia e nel 1818 venne acquistato da Luigi Bonaparte e da questi ceduto circa dieci anni dopo alla vedova di Vittorio Emanuele I, Maria Teresa d'Asburgo Este: attraverso la figlia di questa, Maria Cristina di Savoia, divenuta regina di Napoli, pass\u00f2 nel 1831 ai Borbone di Napoli e nel 1853 a Scipione Salviati, che ne affitt\u00f2 il secondo piano. Nel 1919 entr\u00f2 in possesso del Banco di Sicilia.\nCaratteristica la facciata con bugne lisce con il portale centrale segnalato da un ricco balcone, sostenuto da mensole decorate da amorini.\nAll'interno si conservano il fregio dipinto del salone di rappresentanza (\"Salone Rosso\" e frammenti dei fregi seicenteschi in altre sale con \"Storie di David e Giacobbe\"). Vi \u00e8 ospitata una raccolta di vedute di Roma di Bartolomeo Pinelli. Il Una volta di un ambiente del secondo piano \u00e8 stata affrescata con scene copiate dalle Logge di Raffaello al Vaticano, eseguite dagli artisti ospiti dell'Accademia di Francia."}
{"id": "1345041", "revid": "45535", "url": "https://it.wikipedia.org/wiki?curid=1345041", "title": "Radio studio pi\u00f9", "text": ""}
{"id": "1345043", "revid": "889336", "url": "https://it.wikipedia.org/wiki?curid=1345043", "title": "Parco nazionale della fortezza di Brimstone Hill", "text": "Il parco nazionale della fortezza di Brimstone Hill \u00e8 un patrimonio dell'umanit\u00e0 di interesse storico, culturale e architetturale: un monumento all'ingegnosit\u00e0 degli ingegneri militari britannici che lo progettarono ed alla capacit\u00e0, forza e tenacia degli schiavi africani che lo costruirono. \u00c8 una delle fortificazioni meglio conservate delle Americhe, e si trova nella parrocchia di Saint Thomas Middle Island sull'isola di Saint Kitts, nella federazione di Saint Kitts e Nevis nei Caraibi orientali.\nI cannoni furono la prima cosa montata su Brimstone Hill nel 1690, quando i britannici li usarono per riconquistare Fort Charles allora occupata dai francesi. I francesi non consideravano possibile trasportare i cannoni sul pendio scosceso e pieno di alberi. La costruzione della fortezza venne svolta ad intermittenza nell'arco di 100 anni. Nel suo periodo d'oro il forte era conosciuto come \"La Gibilterra delle Indie Occidentali\", a causa della sua imponente altezza ed apparente invulnerabilit\u00e0. Nel 1782 i francesi, sotto il comando dell'ammiraglio Fran\u00e7ois Joseph Paul de Grasse, portarono un assedio al forte. Durante l'assedio la vicina isola di Nevis si arrese, e le armi provenienti da Fort Charles e da altri fortini minori vennero portate a St. Kitts per poterle utilizzare contro Brimstone Hill. L'ammiraglio inglese Hood non riusc\u00ec a cacciare de Grasse, e dopo un mese di assedio i britannici, in numero decisamente inferiore, si arresero. L'anno successivo il Trattato di Parigi (1783) restitu\u00ec St. Kitts e Brimstone Hill al governo britannico, insieme all vicina isola di Nevis. Dopo questi eventi gli inglesi portarono avanti un programma per potenziare le fortificazioni, in modo da rendere Brimstone Hill inattaccabile.\nIl fortino venne abbandonato dagli inglesi nel corso del XIX secolo, e gradualmente le strutture si diroccarono a causa dei processi naturali e di alcuni vandalismi. La ristrutturazione delle rovine inizi\u00f2 nei primi anni del 1900, e nel 1987 Brimstone Hill venne ufficialmente dichiarata Parco nazionale."}
{"id": "1345046", "revid": "1305772", "url": "https://it.wikipedia.org/wiki?curid=1345046", "title": "Antonio Del Monaco", "text": ""}
{"id": "1345052", "revid": "125387892", "url": "https://it.wikipedia.org/wiki?curid=1345052", "title": "Episodi di Scrubs - Medici ai primi ferri (settima stagione)", "text": "La settima stagione di Scrubs conta solo undici episodi, per via dello Sciopero degli sceneggiatori (2007-2008), dei diciotto inizialmente programmati. Il dodicesimo, \"My Commitment\" (\"Il mio impegno\") non fu terminato e alcune sue parti furono riprese in episodi successivi. Bill Lawrence cerc\u00f2 di convincere la NBC a produrre gli altri sei episodi, ma la rete decise di non farlo, e abbandon\u00f2 la serie.\nDopo la messa in onda degli undici episodi, la ABC inaspettatamente adott\u00f2 la serie e la rinnov\u00f2 per un'ottava stagione.\nIl mio peggior nemico.\nTrama.\nJD ed Elliot si stanno per baciare ma, quando JD riapre gli occhi, si accorge che lei si \u00e8 alzata e riflette sul fatto che sposare Keith non sia la cosa giusta. Elliot lascia il suo fidanzato. Successivamente, in preda ai sensi di colpa, torna con lui. Keith crede che le cose tra loro si siano risistemate ma Elliot, pi\u00f9 consapevole delle sue scelte, lo lascia una seconda volta. L'inserviente presenta la sua fidanzata a JD. Questi non pu\u00f2 fare a meno di pensare alle parole di Turk, convinto che l'amico non provi reali sentimenti per Kim e che l'unico legame che li unisce \u00e8 il bambino.\nIl mio lungo travaglio.\nTrama.\nKim arriva all'ospedale con le doglie ed esprime a JD il suo amore. JD dice a Kim che spera in futuro di poter ricambiare il suo sentimento ma, in questo momento, non riesce a provare lo stesso. Kim chiede a JD se l'unico motivo per cui stanno ancora insieme \u00e8 il loro bambino, e lui, non riuscendo a mentirle, dice di non riuscire a risponderle. Kim allora caccia JD dalla sala parto, dicendo che tra loro \u00e8 tutto finito. La figlia del dottor Cox ha bisogno di un'iniezione: il padre per\u00f2 si rifiuta di fargliela in prima persona perch\u00e9 non vuole che in futuro la figlia possa identificarlo con un'immagine dolorosa. Arrivato in ospedale, non riesce a darsi pace perch\u00e9 non trova una persona che ritenga in grado di fare una buona iniezione. Turk \u00e8 ossessionato da un videogioco e finch\u00e9 non lo finir\u00e0 non si sentir\u00e0 in grado di pensare alla figlia. Carla decide di aiutarlo a portare a termine il gioco. All'ospedale arriva una nuova infermiera, Shirley, che assomiglia moltissimo a Laverne ma solo JD se ne accorge. JD decide di tornare in sala parto anche contro la volont\u00e0 di Kim perch\u00e9 vuole stare vicino sia a lei che al bambino. Dopo la sua nascita, Kim ringrazia JD per essere tornato in sala parto, ma conferma che la loro relazione \u00e8 finita.\nLa mia scomoda verit\u00e0.\nTrama.\nDopo la nascita del piccolo Sam, JD fa fatica a conciliare la sua nuova vita da genitore e il suo lavoro in Ospedale. Nel frattempo, Dan fratello di JD va a fargli visita, rivelando di aver trovato un nuovo impiego e di potersi finalmente permettere una nuova casa. Dan gli regala inoltre una monovolume che JD non vuol accettare, per dimostrare di non aver bisogno dell'aiuto del fratello maggiore e furioso in quanto si rende conto che Dan, da sempre l'eterno immaturo della famiglia, \u00e8 diventato pi\u00f9 maturo di lui. JD si confida con i suoi amici e colleghi e ognuno di loro conferma ci\u00f2 che gli ha detto Dan, JD deve crescere e prendere sul serio la sua responsabilit\u00e0 di padre. JD si scusa con Dan per averlo attaccato e si dichiara felice per la sua nuova vita, Dan a sua volta dimostra la sua gratitudine a JD, dicendogli che se \u00e8 riuscito a mettere ordine nella sua vita \u00e8 solo merito suo, in quanto \u00e8 stato proprio JD a spronarlo e credere in s\u00e9 stesso. I due decidono cos\u00ec di andare a far visita a Kim per vedere il bambino, con malinconia, nel corso del viaggio di ritorno, Dan dir\u00e0 a JD che assomiglia al loro defunto padre. \nNel frattempo l'inserviente decide di diventare \"ispettore ambientale\" dell'ospedale dopo che Ted gli ha mostrato il film: Una scomoda verit\u00e0 ma, dopo solo 36 ore, si arrende, contemporaneamente Elliot, per convincere una sua paziente sottopeso a ingrassare, le promette che ingrasser\u00e0 assieme a lei (in quanto Elliot pesa ancora meno di lei), tuttavia per non perdere l'attuale peso forma, rinuncia al suo proposito. Sia l'Inserviente che Elliot sono demoralizzati per la loro poca volont\u00e0 e si ritengono degli ipocriti, ma verranno convinti da Carla che \u00e8 perfettamente umano perdere l'entusiasmo per qualcosa di nuovo o non seguire gli stessi consigli dati ai pazienti. L'Inserviente decider\u00e0 cos\u00ec di portare avanti la sua lotta dell'ambiente senza esagerazioni, mentre Elliot cercher\u00e0 di convincere la paziente a mangiare di pi\u00f9, senza sentirsi obbligata a seguire lo stesso consiglio.\nLa mia crisi d'identit\u00e0.\nTrama.\nL'inserviente fa notare a JD che lui usa dei soprannomi per tutto il personale dell'ospedale perch\u00e9 non sa quali siano i loro veri nomi. I due fanno una scommessa: se JD non imparer\u00e0 i nomi di tutto il personale dovr\u00e0 fare il lavoro dell'inserviente per un giorno intero, mentre se vincer\u00e0 l'inserviente far\u00e0 veramente il suo lavoro per un giorno intero. Carla parla in spagnolo a Izzy per paura che le sue tradizioni latine vadano perse mentre Turk si accorge di non conoscere le sue radici. La famiglia del dottor Cox va via per un breve periodo e lui si rende conto che \u00e8 solo e che ha bisogno che qualcuno gli stia vicino. Arriva addirittura a sostenere di essere diventato amico di JD pur di non mostrare a Elliot che si sente solo. JD indovina tutti i nomi delle foto del personale ma l'ultima \u00e8 quella dell'inserviente e nessuno conosce il suo vero nome.\nLe mie crescenti paure.\nTrama.\nNel giorno del compleanno di Kelso, Elliot prova in tutti i modi a scoprirne la vera et\u00e0 per potergli organizzare una festa, ma nessuno sa qual \u00e8. Grazie all'aiuto dell'inserviente scopre che ha 65 anni. Nel frattempo, il dottor Cox ha problemi con i genitori di un suo paziente di 11 anni con la leucemia al quale loro non vogliono comunicare di cosa \u00e8 malato e decide di rivelarglielo senza il loro permesso. I genitori si infuriano con Cox, minacciando di fare causa all'ospedale, anche Carla \u00e8 profondamente arrabbiata, ritenendo che a causa del suo cinismo, Perry abbia privato brutalmente il bambino della sua infanzia. Cox contrariato, dopo aver sorpreso JD a fare l'ennesima buffonata con Turk, gli rinfaccia di non essere maturato affatto, come si era ripromesso di fare. JD convinto che il suo ex-mentore abbia ragione, decide di smettere di organizzare scherzi e stupidaggini con Turk, intimando anche a quest'ultimo di crescere. Turk, per\u00f2, anzich\u00e9 offendersi, decide di far cambiare idea a JD, cercando continuamente di coinvolgerlo in giochi puerili. Con l'aiuto di Carla, fa capire a JD che maturare non significa dover cambiare personalit\u00e0, ma comportarsi in maniera pi\u00f9 responsabile, cosa che JD sta gi\u00e0 facendo, e convincendolo a non prendere esempio da una persona cinica come Cox.\nNel frattempo il presidente della commissione ricorda a Kelso che alla sua et\u00e0 deve lasciare il posto di primario per andare in pensione, Kelso lo prega di non dire nulla a nessuno\nIl mio dottore numero uno.\nTrama.\nIl dottor Kelso iscrive il Sacro Cuore su \"RateYourDoc.org\" un sito nel quale i pazienti possono votare il loro dottore preferito.\nIl dottor Cox e Turk faranno di tutto per far perdere il primo posto a JD; Carla prova a immaginare perch\u00e9 la fidanzata dell'inserviente \u00e8 innamorata di lui. Nel frattempo Elliot ha in cura una paziente affetta da SLA che tenta di andare in overdose di farmaci per potersi suicidare.\nLe mie colpe condivise.\nTrama.\nNell'anniversario del loro primo appuntamento Carla e Turk vogliono farsi il regalo perfetto. Turk decide di imparare lo spagnolo ma, dopo la \"colacena\" (colazione+cena) che gli prepara Carla, pensa che il suo regalo non sia sufficientemente adatto. Non le rivela di aver imparato lo spagnolo e le promette un regalo in una gioielleria. Nel frattempo si rende conto dei vantaggi che gli porta conoscere lo spagnolo senza che Carla lo sappia. Il Dottor Cox decide di lasciare a dieta Kelso buttandogli via tutto il cibo. JD far\u00e0 di tutto perch\u00e9 il suo paziente possa partecipare alla cerimonia del suo diploma.\nLa mia virilit\u00e0.\nTrama.\nCarla rivela che Turk ha un solo testicolo allora lui cerca di dimostrare la sua virilit\u00e0 battendo a wrestling tutti gli altri chirurghi e poi anche JD. L'inserviente crea un giornale nel quale inserisce in prima pagina la sconfitta di JD contro Turk; in seguito, per vendicarsi del dottor Cox che gli d\u00e0 dello stupido, scriver\u00e0 un articolo con una finta intervista nella quale il dottor Cox rivela di sentirsi solo e di aver bisogno di esser continuamente abbracciato. JD inizia a pensare a come lo vedr\u00e0 il figlio in futuro e, per questo motivo, sfida di nuovo Turk. Questa volta riesce a batterlo con una gomitata e poi fugge. Fino a quando i due non trovano un compromesso ispirandosi a Rocky. Elliot si accorge che il Dr. Kelso ha bisogno del suo aiuto per evitare il pensionamento.\nLa mia principessa.\nTrama.\nPer far addormentare suo figlio Jack, il dottor Cox gli racconta una giornata tipica dell'ospedale trasformata in favola, che vede protagonisti il personale del Sacro Cuore trasformato in personaggi fantastici: nel villaggio Sacro Cuore ci sono una principessa (Elliot), l'idiota del villaggio (JD), e la strega a due teste Turla (Turk e Carla). Il gruppo cerca di sconfiggere un mostro che alberga nell'anima della dama di compagnia assieme al cavaliere Parsifal Cox tentando di sfuggire al malvagio Lord Oslek che vuole rinchiuderli nelle segrete; inoltre ci sono anche un gigante (l'inserviente), un mostro gobbo (Ted), la fatina Toddy (Todd) e le ninfe della foresta (due specializzandi). Il gruppo riuscir\u00e0 a sconfiggere il mostro dopo aver trovato l'Anello d'Oro.\nNella realt\u00e0 ospedaliera, questa storia altro non \u00e8 che la cura verso una paziente con un male inspiegabile da parte del gruppo.\nSi crede quindi che la malattia sia debellata, ma alla fine Cox dice a Jordan: \"Diciamo che, beh, \u00e8 cos\u00ec che la racconto\". Questo fa intuire che alla fine la paziente sia realmente morta per la malattia.\nLa mia fortuna sfacciata.\nTrama.\nIl dottor Cox non riesce a capire di cosa sia affetto un suo paziente e JD e Turk cercano di ridurre l'autostima del dottor Cox. Carla ed Elliot fanno di tutto per convincere il presidente della commissione a non far andare in pensione Kelso. Quest'ultimo passa tutta la giornata a parlare con uno specializzando di ci\u00f2 che \u00e8 stato per lui il Sacro Cuore. Cox intanto affida un campione delle urine del suo paziente a J.D. che, dopo aver parlato con Turk, lo dimentica sulla ringhiera dell'ingresso. Le urine esposte al sole diventano viola. Dopo aver fatto una ricerca con Google, i due scoprono che il paziente \u00e8 affetto da porfiria acuta intermittente e trovano il modo di rinfacciarlo al dottor Cox. I rappresentanti riescono a convincere la commissione a ritirare la richieste di dimissioni ma con grande sorpresa Kelso decide di concludere egualmente la sua carriera con un sorriso stampato in volto e, dopo aver ringraziato con sincerit\u00e0 Ted per tutto quello che ha fatto per lui, se ne va con il suo ritratto.\nLa mia perdita di tempo.\nTrama.\nIl dottor Cox \u00e8 il nuovo primario provvisorio del Sacro Cuore dopo che Kelso ha deciso di andarsene in pensione ed \u00e8 sommerso da mille problemi, ma adora il suo nuovo titolo. La figlia di Cox, Jennifer, intanto, \u00e8 costretta a un'operazione allo shunt cardiaco e quindi Perry non ha il tempo di fare altro. JD e Elliot prendono un appuntamento con un vecchio paziente di Elliot che deve ricevere un rimborso da parte dell'azienda farmaceutica Plomox, nell'attesa fanno uno scherzo a un fast food e l'impiegato viene poi rapito. Ted, grazie all'inserviente, finalmente capisce che \u00e8 ora di iniziare a pensare con la propria testa. L'inserviente decide inoltre di spostare nell'ex-ufficio di Kelso la sede del suo \"Club dei Cervelloni\", ma il nuovo Ted comincia a dargli problemi e dopo un'insurrezione forma i \"Cervelloni Bollenti\" assieme al Todd e comincia una lite tra i due gruppi, JD assistendo allo scontro parla a Sammy chiedendosi cosa succederebbe se Ted e l'inserviente avessero un figlio loro e da l\u00ec nasce una sit-com nella testa di JD: i \"Custodi Legali\". Turk ha ancora problemi con il fatto di avere solo un testicolo e rischia di perdere anche l'altro a causa di una bottiglia di champagne, Carla, preoccupata dal fatto che Turk possa rimanere per sempre senza testicoli, decide di avere un altro figlio, ma Turk non \u00e8 dello stesso parere."}
{"id": "1345053", "revid": "287204", "url": "https://it.wikipedia.org/wiki?curid=1345053", "title": "Banca di San Marino", "text": "Banca di San Marino \u00e8 un istituto bancario nato il 20 dicembre 1920 a Faetano nella Repubblica di San Marino.\nBanca commerciale di riferimento del territorio di San Marino \u00e8 da sempre proiettata al futuro e unisce le competenze sui mercati finanziari ad una forte propensione all'innovazione, grazie a prestigiose partnership internazionali e progetti di open innovation. Ha l'ambizione di migliorare la qualit\u00e0 della vita dei propri clienti, sostenendo attivit\u00e0 sociali sul territorio e fornendo servizi finanziari e soluzioni innovative e su misura.\nStoria:\nIl Parroco di quel tempo, Don Eugenio Fabbri, ed un gruppo di parrocchiani danno vita alla prima societ\u00e0 cooperativa in nome collettivo del territorio denominata, fino al 2001, Cassa Rurale di Depositi e Prestiti di Faetano, poi trasformata in Banca di San Marino S.p.A.\nLa Banca di San Marino \u00e8 detenuta al 90,13% dalla Fondazione Ente Cassa di Faetano, un ente no profit che reinveste gli utili per lo sviluppo dell'intera Repubblica di San Marino."}
{"id": "1345055", "revid": "327773", "url": "https://it.wikipedia.org/wiki?curid=1345055", "title": "Aeroporto di Ginevra-Cointrin", "text": "L'aeroporto di Ginevra-Cointrin (in francese: \"a\u00e9roport de Gen\u00e8ve-Cointrin\") \u00e8 un aeroporto civile situato nella Svizzera Francese e ubicato a 5\u00a0km dal centro di Ginevra; la struttura \u00e8 collegata ad essa da linee di autobus e dalla ferrovia che serve la stazione di Ginevra Aeroporto.\nL'aeroporto \u00e8 utilizzato come hub dalla compagnia aerea easyJet Switzerland e come hub secondario da Swiss International Air Lines. Nel 2011 ha sviluppato un traffico di 13.130.222 passeggeri, con un incremento del 10,5% rispetto al 2010.\nLa struttura ospita al suo interno l'International Air Transport Association (IATA) ed \u00e8 la sede principale dell'Airports Council International (ACI).\nInsieme a Zurigo e Basilea \u00e8 uno dei tre aeroporti nazionali svizzeri.\nDati tecnici.\nL'aeroporto ha una pista principale, pi\u00f9 una minore e parallela, utilizzata da aerei da turismo.\nServizi.\nL'aeroporto dispone di un solo terminale con servizi aeroportuali (ad es. ufficio di cambio, armadietti portabagagli, deposito bagagli), autonoleggio (es. Europcar, Hertz, Avis, Budget, National, Alamo, Sixt), parcheggio (P1 long term, P20 French Sector, P31-32-33 CFF station, P51 long term, P2 arrival, P3 departure) e servizio taxi (es. Coop\u00e9rative Taxis, AA New Cab SA, Taxi-Phone Centrale SA Gen\u00e8ve)."}
{"id": "1345067", "revid": "228587", "url": "https://it.wikipedia.org/wiki?curid=1345067", "title": "Capa", "text": ""}
{"id": "1345071", "revid": "484362", "url": "https://it.wikipedia.org/wiki?curid=1345071", "title": "De Curtis", "text": ""}
{"id": "1345073", "revid": "135224", "url": "https://it.wikipedia.org/wiki?curid=1345073", "title": "Riccardo Pizzuti", "text": "Biografia.\nPizzuti \u00e8 noto soprattutto per le sue apparizioni nei film della coppia Bud Spencer e Terence Hill, con i quali (solo in coppia) ha collaborato in nove film. Il suo ruolo \u00e8 stato perlopi\u00f9 quello del \"cattivo\"; non ha mai ricoperto il ruolo di protagonista, tranne in \"...e poi lo chiamarono il Magnifico\".\nL'attore calabrese ha comunque preso parte anche a numerosi western negli anni sessanta e settanta ed anche ai pochi film di E.B. Clucher senza la coppia, come ad esempio \"Ciao nemico\" (1982) e \"Trinit\u00e0 &amp; Bambino... e adesso tocca a noi!\" del 1995, che sar\u00e0 l'ultimo film sia per il regista che per l'attore. Nel 1995 gli \u00e8 stata conferita una menzione speciale per il \"doppiaggio fisico\" alla prima edizione del Leggio d'oro.\nDa allora, e per diversi anni, di lui non si seppe pi\u00f9 nulla, fino a quando nel 2007 venne intervistato per il documentario \"Trinit\u00e0... e fu tempo di fagioli western\", di Alberto Donati.\nOltre che col proprio nome, \u00e8 apparso nei titoli anche con gli pseudonimi \"Rick Piper\" e \"Richard Stark\".\nIn seguito ad un'intervista rilasciata a \"Freak-o-rama\", Pizzuti rivel\u00f2 di essere stato vittima di un errore giudiziario. Venne accusato di traffico di droga in associazione alla camorra, arrestato nel 1988 e detenuto per tre anni e mezzo, quindi venne assolto nel 1992 per non aver commesso il fatto. Sostenne che, durante tale periodo, soltanto Enzo Barboni gli fu solidale e lo aiut\u00f2 in qualche modo; tutti gli altri (compresi Spencer e Hill, verso i quali espresse parole molto dure) si dimenticarono di lui, negando persino di conoscerlo. Una volta scagionato, Pizzuti rinunci\u00f2 a rivalersi contro lo Stato italiano e decise di andarsene per sempre dall'Italia.\nL'attore vive a Saint-Jean, presso Tolosa; \u00e8 sposato con un'insegnante di danza."}
{"id": "1345075", "revid": "38120", "url": "https://it.wikipedia.org/wiki?curid=1345075", "title": "Toro (Timely Comics)", "text": "Toro (\"Toro\"), il cui il vero nome \u00e8 Thomas Raymond, detto Flaming Kid, \u00e8 un personaggio dei fumetti, creato da Carl Burgos (testi e disegni). \u00c8 apparso la prima volta sull'albo Golden Age \"The Human Torch\" n. 2 (erroneamente numerato: 1), pubblicato da Timely Comics (divenuta Marvel Comics).\nL'origine del suo superpotere, presente sin dalla nascita a causa delle radiazioni subite dai genitori, ne fa uno dei primi supereroi mutanti dell'Universo Marvel.\nBiografia del personaggio.\nThomas, soprannominato \"Toro\", era figlio di due scienziati, Nora e Fred Raymond, che a causa delle radiazioni che avevano assorbito durante i loro esperimenti gli trasmisero il superpotere di manipolare il fuoco. Quando era ancora un bambino incontr\u00f2 per la prima volta la Torcia Umana grazie al fatto che Mr Raymond lavorava per Professore Phineas T. Horton.\nDopo la morte dei genitori, uccisi da Lady Asbesto (\"Asbestos Lady\"), Toro fu allevato da una famiglia di mangiatori di fuoco e cominci\u00f2 anch'egli ad esibirsi al circo, sfruttando in questo modo il suo potere. Proprio in seguito ad un servizio giornalistico sul giovane la Torcia riusc\u00ec a rintracciarlo e Toro accett\u00f2 di diventare il suo partner.\nLa Torcia e Toro si unirono agli Invasori e Toro si leg\u00f2 particolarmente alla spalla di Capitan America, Bucky, con il quale form\u00f2 i Commandos minorenni, insieme alla Trottola Umana (David Mitchell) e Golden Girl (Gwen Sabuki).\nDopo la morte di Bucky e la fine della guerra Toro ritorn\u00f2 ad affiancare la Torcia Umana, fino a quando il potere di quest'ultimo non cominci\u00f2 a sfuggire ad ogni controllo e l'eroe dovette essere messo in animazione sospesa.\nToro decise allora di ritirarsi e di condurre una vita normale.\nAlla fine degli anni sessanta, per\u00f2, al funerale della Torcia (che nel frattempo era stato richiamato dalla animazione sospesa e che tutti \u2013 a torto \u2013 credevano morto), il Pensatore Pazzo cattur\u00f2 Toro e lo sottopose a lavaggio del cervello, convincendolo di essere proprio la Torcia Umana originale e inviandolo a combattere contro Sub-Mariner. Toro riusc\u00ec fortunatamente a recuperare la memoria ma fu ucciso prima di riuscire a eliminare il Pensatore Pazzo.\nAnn, la vedova di Toro, anni dopo si spos\u00f2 con la Torcia Umana (Jim Hammond).\nVendicatori/Invasori e il Ritorno.\nDurante un'anomalia temporale gli Invasori sono stati trasportati ai giorni nostri; dopo un incontro/scontro con i Nuovi Vendicatori e i Potenti Vendicatori i tre team d'eroi si sono ritrovati in un'America in mano ai nazisti e al Teschio Rosso, che s'era impossessato del cubo cosmico e aveva cambiato il corso della storia.\nInvasori e Vendicatori sono riusciti infine a riportare le cose alla normalit\u00e0, non prima che Bucky per\u00f2, che aveva brevemente impugnato il cubo, avesse espresso il desiderio di resuscitare Toro; Thomas cos\u00ec ritorna nel mondo dei vivi.\nCronologia dei fumetti.\nAlbi \"Golden Age\" pubblicati:\nAlbi \"Silver Age\" pubblicati:\nAlbi \"Bronze Age\" e \"Modern Age\" pubblicati:"}
{"id": "1345077", "revid": "167080", "url": "https://it.wikipedia.org/wiki?curid=1345077", "title": "Domus Galileana", "text": ""}
{"id": "1345078", "revid": "1863966", "url": "https://it.wikipedia.org/wiki?curid=1345078", "title": "Giuseppe Diotti", "text": "Biografia.\nIl suo apprendistato artistico ebbe luogo nella citt\u00e0 natale presso lo studio del figurista Paolo Araldi dal 1790 fino al 1794; in seguito continu\u00f2 la sua formazione presso l'Accademia di Parma sotto la guida di \nGaetano Callani, dove rimase fino al 1796, quando l'Accademia chiuse a causa dei disordini rivoluzionari, e Diotti fu costretto a rimpatriare.\nNel 1804 si rec\u00f2 a Milano per il concorso volto ad assegnare sei pensioni di studio quadriennali a Roma, dove Diotti si trasfer\u00ec all'inizio del 1805 e rimase fino all'agosto del 1809; qui ebbe occasione di studiare l'immenso patrimonio artistico della citt\u00e0 e di venire a contatto con i rigorosi principi del neoclassicismo, di cui Roma era considerata la capitale.\nTerminati i quattro anni di studio a Roma Diotti torn\u00f2 a Milano dove rafforz\u00f2 i legami con l'ambiente artistico cittadino, e in particolar modo con Andrea Appiani, il quale lo segnal\u00f2 per il prestigioso incarico di direttore e docente di pittura per la nuova Accademia di Bergamo, dove si trasfer\u00ec nel 1811, e dove pass\u00f2 molti anni dedicandosi completamente alla duplice attivit\u00e0 di artista e insegnante.\nDipinse numerosi soggetti religiosi per chiese e oratori della provincia di Bergamo e ricevette anche commissioni dal suo paese natio, tra cui una pala d'altare raffigurante la \"Madonna col Bambino, Santo Stefano e San Giovanni Battista\" per la chiesa di Santo Stefano in Casalmaggiore, la \"Benedizione di Giacobbe\" per la Basilica di San Martino ad Alzano Lombardo. \nTra gli affreschi realizzati vi sono quelli per il presbiterio del duomo di Cremona e un ciclo mitologico per il palazzo Mina-Bolzesi sempre a Cremona, mentre tra le opere a soggetto storico vanno ricordati \"Il Conte Ugolino nella torre\" e, soprattutto, il \"Giuramento di Pontida\".\nIn ambito pittorico, si distinse per la sua attenzione al classicismo, derivante da un minuzioso studio del Cinquecento e del Seicento, in controtendenza con le idee innovatrici che con il Romanticismo andavano diffondendosi nell'ambiente culturale milanese.\nDalla sua scuola uscirono, fra gli altri, Enrico Scuri, Giovanni Carnovali detto il Piccio, Giuseppe Carsana, Francesco Coghetti, Giacomo Trecourt, Luigi Trecourt, Pietro Racchetti, Giuseppe Rillosi e Giovanni Moriggia.\nNel 1840, per problemi di salute, torn\u00f2 a Casalmaggiore, dove si stabil\u00ec nel nuovo palazzo fatto ristrutturare dall'architetto Fermo Zuccari. Nel 1844 fu eletto socio dell'Accademia nazionale di San Luca.\nIl palazzo casalasco che fu la sua casa ospita oggi il Museo Diotti."}
{"id": "1345081", "revid": "767487", "url": "https://it.wikipedia.org/wiki?curid=1345081", "title": "Sindaci di Solarino", "text": "Elenco dei sindaci del Comune di Solarino (SR) dall'istituzione (20 dicembre 1827) ad oggi."}
{"id": "1345082", "revid": "1543377", "url": "https://it.wikipedia.org/wiki?curid=1345082", "title": "Credito Industriale Sammarinese", "text": "Il Credito Industriale Sammarinese, dal 2012 Banca CIS S.p.A. e dal luglio 2019 Banca Nazionale Sammarinese, \u00e8 una delle quattro banche storiche della Repubblica di San Marino, attiva sin dal 1980.\nNata dall\u2019unione di Banca Partner con Credito Industriale Sammarinese, Banca CIS \u00e8 finita nel gennaio 2019 in amministrazione straordinaria e salvata il 22 luglio 2019 prendendo il nuovo nome di Banca Nazionale Sammarinese (BNS) e diventando interamente di propriet\u00e0 della Banca Centrale della Repubblica di San Marino.\nStoria.\nIl 21 gennaio 2005 \u00e8 stata ceduta la quota del 100% delle azioni Cis da parte di Banca Antonveneta alla Banca CARIM (Cassa di Risparmio di Rimini).\nNel febbraio 2012 CARIM, finita in amministrazione controllata, \u00e8 costretta a cedere per 40 milioni CIS a Banca Partner di San Marino.. Banca Partner, nata nel 2002 come banca d'affari e controllata dall'immobiliarista Marino Grandoni, si fonde con Cis, istituto retail, dando vita alla nuova Banca CIS il 3 luglio 2012. Si tratta del quarto gruppo finanziario di San Marino..\nNel settembre 2013 Banca CIS acquisisce in blocco attivi e passivi di Euro Commercial Bank, posta in liquidazione coatta amministrativa..\nDopo aver chiuso il 2016 con una perdita di 2 milioni e crediti dubbi netti pari a 108 milioni di euro, nel settembre 2017 viene sottoscritto l'accordo per la cessione dell'istituto di credito all'imprenditore saudita Mohammed Al\u00ec Ismail Turki nell'ambito di un maxi-progetto di investimenti in vari settori, dagli alberghi all'aeroporto, dalla progettazione e costruzione di impianti nel settore del trattamento delle acque alla finanza.\nIn dicembre il Congresso di Stato concede la residenza elettiva all'imprenditore saudita, nel gennaio 2018 arriva l'ok alla cessione da parte della Banca Centrale. Ma l'accordo non viene perfezionato finendo in esposti legali, scambi di accuse da entrambe le parti e inchiesta della magistratura sui vertici della banca.\nDal 21 gennaio 2019 la banca \u00e8 in amministrazione straordinaria con la nomina di Sido Bonfatti come commissario. Due giorni dopo, Banca Centrale dispone il blocco dei pagamenti in vigore sino al 22 luglio 2019 quando cessa l'amministrazione straordinaria, la banca \u00e8 salvata diventando interamente di propriet\u00e0 della Banca Centrale, cambia nome in Banca Nazionale Sammarinese mentre i depositi sino a 100.000 euro sono trasferiti ad altri tre istituti di credito sammarinesi (Banca Agricola Commerciale, Banca di San Marino, Banca Sammarinese di Investimento); l'importo eccedente sar\u00e0 convertito in obbligazioni della nuova banca, rimborsabili a scadenza variabile.\nCommissione d'inchiesta.\nL'8 gennaio 2020 \u00e8 stata istituita, in seno al Consiglio Grande e Generale, una Commissione Speciale di Inchiesta deputata a fare luce su possibili responsabilit\u00e0 politiche o amministrative relative alla crisi che ha coinvolto il CIS e le altre banche sammarinesi. La commissione \u00e8 composta da 12 parlamentari, divisi in maniera paritaria tra maggioranza e opposizione. Il 20 ottobre 2020 la commissione ha concluso la prima parte del proprio lavoro, relativo a banca CIS, con la redazione di un rapporto finale che \u00e8 stato sottoscritto e votato all'unanimit\u00e0 da tutti i suoi componenti. Dalla relazione emergono importanti responsabilit\u00e0 a carico di numerosi politici, magistrati e alti dirigenti della Banca Centrale, alcune delle quali risultano attualmente oggetto di indagini giudiziarie.\nL'ispezione in Banca Partner del 2010.\nCon la crisi economica del 2007 inizia un periodo di grande difficolt\u00e0 per le banche sammarinesi, in quanto, il deterioramento delle relazioni con l'Italia e lo scudo fiscale stanno progressivamente minando le fondamenta dell'economia sammarinese: il segreto bancario, l'anonimato societario e la depenalizzazione dei reati fiscali. In questo contesto, la dirigenza di banca centrale \u00e8 fortemente impegnata in un percorso di trasparenza per allineare la repubblica agli standards internazionali, tuttavia, incontra una forte resistenza da parte delle banche, spesso aventi relazioni importanti con il mondo politico. Numerose testimonianze confermano la vicinanza di alcuni consiglieri all'ing. Marino Grandoni, proprietario prima di Banca Partner e poi del CIS, in particolare Nadia Ottaviani e Fabio Berardi, a cui Banca Partner concede un finanziamento di cui non verr\u00e0 richiesta la restituzione fino al crack nel 2018. Le elezioni del 2008 vedono la vittoria della coalizione a guida PDCS, tuttavia, la tenuta della maggioranza \u00e8 garantita da accordo segreto tra il leader della democrazia cristiana, Gabriele Gatti, e i consiglieri vicini a Grandoni (tra cui Nadia Ottaviani e Fabio Berardi). Questo accordo prevede l'impegno del neonato governo ad allontanare il dott. Stefano Caringi, capo della vigilanza di Banca Centrale.\nNel 2009, in seguito a ingenti perdite su operazioni in derivati e affidamenti milionari a clienti non meritevoli, Banca Partner entra in crisi di liquidit\u00e0 e chiede aiuto a Banca Centrale, la quale in ottemperanza ai regolamenti interni avvia una prima ispezione il 21 gennaio 2010. Le risultanze sono allarmanti: le perdite sui prodotti finanziari derivati e sui crediti incagliati hanno pressoch\u00e9 azzerato il capitale sociale della banca, inoltre, si evidenziano gravi irregolarit\u00e0 nella gestione dell'istituto e nell'erogazione del credito. Tra le numerose pratiche anomale rilevate in Banca Partner, che poi continueranno ad essere messe in atto anche nel CIS, emerge che gli strumenti finanziari di propriet\u00e0 dei clienti vengono messi a garanzia presso istituti finanziari esteri per ottenere liquidit\u00e0 utile alla banca. Questa pratica, in seguito all'insolvenza della banca, determiner\u00e0 la perdita di titoli di propriet\u00e0 del Fondo Pensioni ISS per un valore pari a 42 milioni di euro.\nNel corso dell'ispezione la vigilanza di Banca Centrale inizia a subire pressioni da parte del Segretario alle finanze Gabriele Gatti affinch\u00e9 l'ispezione si fermi o venga ammorbidita nelle sue conclusioni. A sua volta, il segretario Gatti sta subendo pressioni da parte dei consiglieri vicini a Grandoni, in particolare Fabio Berardi che \u00e8 anche membro del Comitato per il Credito ed il Risparmio (CCR), i quali minacciano di far cadere il governo se il capo della vigilanza Caringi non fosse stato allontanato. Nonostante l'avvertimento, da parte di Banca d'Italia, che questo avrebbe gravemente compromesso le relazioni tra i due paesi, il 2 febbraio 2010 il CCR, con voto unanime, revoca il gradimento al dott. Caringi con l'accusa di aver infangato il buone nome della repubblica. In segno di solidariet\u00e0 nei suoi confronti, si dimettono anche il direttore generale e il presidente di Banca Centrale, rispettivamente Luca Papi e Biagio Bossone. Nella lettera di dimissioni, inviata anche alla Reggenza e al Consiglio, denunciano le pressioni poste in essere dal Segretario di Stato Gabriele Gatti, in un'occasione alla presenza del Segretario Antonella Mularoni. Ne segue un infuocato dibattito parlamentare, tuttavia la maggioranza non ritiene utile approfondire la questione.\nIn seguito alle dimissioni di Papi e Bossone nel 2010, viene nominato presidente di BCSM il dott. Ezio Paolo Reggia, inoltre, il coordinamento di vigilanza viene rinnovato con figure provenienti da Banca d'Italia (Giannini, Ielpo e Vivoli). L'ispezione in Banca Partner si conclude a novembre 2011 e ne deriva un esposto che viene inviato alla magistratura l'8 marzo del 2012. Ne scaturisce il procedimento penale 938/2011, affidato al magistrato inquirente Morsiani, che ne dispone l'archiviazione il 26 gennaio 2015, nonostante le gravi irregolarit\u00e0 evidenziate.\nL'acquisizione del Credito Industriale e di Euro Commercial Bank.\nNel 2012 Banca d'Italia obbliga la Cassa di Risparmio di Rimini a vendere la propria partecipazione azionaria nel Credito Industriale, che verr\u00e0 acquistato da Banca Partner per 40 milioni di euro. In seguito all'acquisizione nasce Banca CIS S.p.A., con Direttore Generale Daniele Guidi, precedente direttore di Banca Partner, da cui la neonata banca acquisir\u00e0 anche tutte le problematiche amministrative emerse nell'ispezione del 2010 e mai realmente risolte.\nL'anno successivo, nel 2013, Banca CIS acquisisce in blocco le attivit\u00e0 e passivit\u00e0 di Euro Commercial Bank (ECB), un istituto bancario di modeste dimensioni in difficolt\u00e0 a causa della crisi. Come contropartita, affinch\u00e9 l'acquisizione non determini un aggravio delle condizioni economiche della banca, il governo concede credito d'imposta al Credito Industriale a copertura delle perdite che dovesse subire dall'operazione. Tuttavia, mentre in altre occasioni analoghe (Banca Commerciale e Credito Sammarinese nel 2011) il credito d'imposta era stato concesso con un tetto massimo, nel caso del CIS non \u00e8 stato previsto alcun limite, per cui il valore effettivo \u00e8 lievitato nel corso degli anni fino ad arrivare a 74 milioni di euro nel 2017. Se da un lato questo credito d'imposta non si \u00e8 mai tradotto in un mancato introito per lo stato, visto che banca CIS non ha mai riportato utili da poter detassare negli anni successivi, dall'altro ha fortemente aggravato la situazione di liquidit\u00e0 della banca. Infatti, l'assenza di un tetto massimo ha fatto s\u00ec che si innescasse un meccanismo anomalo per cui, dal punto di vista contabile, Banca CIS era totalmente indifferente riguardo al recupero dei crediti acquisiti da ECB, in quanto ogni perdita su tali crediti sarebbe stata compensata dalla posta attiva data dal credito d'imposta. Tuttavia, la mancata riscossione dei crediti non fa altro che aggravare la gi\u00e0 precaria carenza di liquidit\u00e0 della banca, sostituita da credito d'imposta totalmente illiquido. \nL'ispezione in Banca CIS del 2015-2016.\nNella primavera 2015 Banca Centrale (BCSM) programma alcune ispezioni nelle banche sammarinesi, tra cui Banca CIS. Contemporaneamente, il Commissarrio della Legge Alberto Buriani avvia un procedimento penale nei confronti di due membri della vigilanza, Vivoli e Giannini, con l'accusa di omessa segnalazione di operazioni sospette. Il 3 giugno 2015 i due ricevono la comunicazione giudiziaria e sono estromessi dalla vigilanza. Il processo si conclude con la condanna di primo grado nel 2016 e l'assoluzione con formula piena in secondo grado nel 2018. L'8 giugno 2015 il dott. Renato Clarizia si dimette dall'incarico di Presidente di BCSM. \nL'ispezione in Banca CIS parte nel novembre 2015 per terminare a marzo 2016 ed \u00e8 guidata dal dott. Pappalardo. Secondi gli ispettori, i crediti dubbi ammontano al 68% degli impieghi e sono previste svalutazioni sui crediti per almeno 105 milioni di euro, rispetto alle quali il patrimonio di vigilanza della banca risulta assolutamente insufficiente. Inoltre, vengono rilevate carenze nei controlli interni e gravi irregolarit\u00e0 nella concessione del credito, dimostrando che le condotte messe in atto dalla dirigenza di Banca CIS non siano affatto cambiate rispetto a quanto precedentemente rilevato in Banca Partner.\nIl 21 gennaio 2016 Wafik Grais viene nominato Presidente di Banca Centrale ed egli stesso sceglie il dott. Lorenzo Savorelli come Direttore Generale, con nomina in data 16 marzo 2016. Contemporaneamente, si conclude l'ispezione in Banca CIS con l'approvazione del relativo rapporto ispettivo il 5 maggio 2016 e la sua consegna ai vertici della banca il giorno successivo. In questa occasione, il comportamento del neoeletto Diretto Savorelli appare fortemente anomalo: dapprima egli cerca di bloccare la consegna del verbale, cosa impossibile visto che lo stesso \u00e8 gi\u00e0 stato approvato, poi durante la presentazione del rapporto prende le difese di Banca CIS, attaccando i suoi stessi ispettori di fronte alla dirigenza della banca. Al termine della riunione, Savorelli pretende che la lettera di accompagnamento al verbale venga scritta con la partecipazione degli esponenti di Banca CIS, ammorbidendo i contenuti della stessa e delegittimando le risultanze del verbale ispettivo. La vicenda si conclude con la deliberazione del Coordinamento di Vigilanza del 12 maggio 2016, presieduto da Savorelli, in cui si decide di non attuare alcun provvedimento sanzionatorio nei confronti di una banca che da numerosi anni continuava a gonfiare esposizioni prive di garanzia ed a commettere numerose e gravi irregolarit\u00e0, sconfessando il lavoro dei propri ispettori.\nLa dirigenza Savorelli.\nCon l'ingresso di Grais e Savorelli parte una vera e propria epurazione all'interno della vigilanza di Banca Centrale: tutta la prima linea responsabile del servizio di vigilanza (Vivoli, Battistini, Mazza, Pappalardo) viene progressivamente eliminata nei mesi successivi. Il progetto della Centrale Rischi, fortemente caldeggiato da Banca d'Italia, viene sospeso e sostituito da quello dell'Asset Quality Review. Nell'autunno del 2016 si tengono le elezioni politiche ed il 28 dicembre 2016 si insedia il governo Adesso.sm. Pochi mesi dopo, a marzo 2017, Banca Centrale dispone l'amministrazione straordinaria per Asset Banca, ma non adotta il blocco dei pagamenti, portando alla fuoriuscita di oltre 600 milioni di euro dalla banca, che verr\u00e0 successivamente posta in liquidazione. A tal proposito, emerge una mail inviata da Savorelli a Grais in cui egli scrive di dover porre in liquidazione la banca per evitare possibili azioni legali contro di loro come individui, vista la probabile illegittimit\u00e0 del provvedimento di amministrazione straordinaria.\nIl clima di caos e instabilit\u00e0 finanziaria determinato in gran parte proprio dalle azioni di Savorelli, porta egli stesso a manifestare al governo ed a richiedere al Consiglio Direttivo di BCSM la concessione di ampi poteri per sopperire a eventuali crisi di liquidit\u00e0. Il Comitato per il Credito ed il Risparmio (CCR), allarmato da una situazione oggettivamente critica e condividendo la necessit\u00e0 di reperire liquidit\u00e0 per il sistema finanziario, non ha nulla da obiettare al riguardo. Il 10 luglio 2017 il governo emana tre decreti contenenti \"Misure urgenti a sostegno del sistema bancario\", tra cui il decreto numero 79 che prevede l'accentramento dei fondi previdenziali in Banca Centrale. Il 20 luglio 2017 il direttore Savorelli ordina l'acquisto di titoli Demeter custoditi in Banca CIS per 43 milioni di euro, generando una plusvalenza di 8 milioni di euro per i detentori dei titoli. Questa operazione avviene in totale spregio ai regolamenti interni della banca, trattandosi questi di titoli illiquidi, complessi e privi di rating, inoltre, Banca Centrale non risulta autorizzata ad intermediare strumenti finanziari con Banca CIS per tali importi. Per coprire l'operazione anomala, i titoli vengono contestualmente impegnati in un contratto di pronti contro termine con Banca CIS. In data 27 luglio 2017 il direttore Savorelli ordina il trasferimento a Banca CIS di titoli liquidi per un valore di 64 milioni di euro, senza la stipula di alcun contratto, ma \"facendo seguito ad accordi intercorsi per le vie brevi\". La commissione d'inchiesta deduce che questi titoli sarebbero serviti al CIS come collaterale per ottenere finanziamenti con cui poter lanciare una scalata su Cassa di Risparmio, la quale erava gravata da un bilancio d'esercizio che riportava perdite per oltre 500 milioni di euro e quindi necessitava di una urgente ricapitalizzazione, tuttavia, l'operazione non si \u00e8 conclusa.. \nIl 30 agosto 2017, alla luce dell'incapacit\u00e0 di reperire liquidit\u00e0 per il sistema finanziario, della gestione disastrosa della crisi di Asset Banca e dell'atteggiamento sprezzante nei confronti delle istituzioni, il CCR revoca il gradimento al dott. Savorelli, che nello stesso giorno viene licenziato dal Consiglio Direttivo di Banca Centrale. Solo successivamente il CCR verr\u00e0 a conoscenza del fatto che nel mese di luglio oltre 100 milioni di euro di liquidit\u00e0 erano stati trasferiti dai conti di BCSM a Banca CIS, tra la compravendita dei titoli Demeter e il trasferimento dei titoli."}
{"id": "1345085", "revid": "547034", "url": "https://it.wikipedia.org/wiki?curid=1345085", "title": "Carafa (disambigua)", "text": ""}
{"id": "1345087", "revid": "1543377", "url": "https://it.wikipedia.org/wiki?curid=1345087", "title": "Banca del Titano", "text": "La Banca del Titano \u00e8 una banca della Repubblica di San Marino nata a Dogana, curazia (frazione) di Serravalle il 26 aprile 1999, recentemente \u00e8 stata commissariata dallo stato di San Marino a causa di uno scandalo che poteva screditare tutto il sistema bancario sammarinese. Ha un capitale sociale di 12.933.000 euro.\nFonte.\nBanca del Titano, Mularoni \"Nessun rischio per il risparmio\" su sanmarinonotizie.com"}
{"id": "1345088", "revid": "48344", "url": "https://it.wikipedia.org/wiki?curid=1345088", "title": "Ninjitsu", "text": ""}
{"id": "1345089", "revid": "1935652", "url": "https://it.wikipedia.org/wiki?curid=1345089", "title": "Maroun Elias Nimeh Lahham", "text": "Biografia.\nOrdinato sacerdote il 24 giugno 1972, \u00e8 stato rettore del seminario patriarcale latino di Beit Jala, presso Gerusalemme.\nL'8 settembre 2005 \u00e8 stato eletto vescovo di Tunisi e, il successivo 2 ottobre, ha ricevuto, nella chiesa del seminario di Beit Jala, la consacrazione episcopale dalle mani del patriarca di Gerusalemme dei Latini Michel Sabbah, avendo per co-consacranti Fouad Twal, arcivescovo coadiutore di quest'ultimo, e Pietro Sambi, arcivescovo titolare di Belcastro, nunzio apostolico in Israele e delegato apostolico per Gerusalemme e Palestina.\nHa fatto ufficialmente il suo ingresso a Tunisi domenica 30 ottobre 2005.\nIl 22 maggio 2010, avendo papa Benedetto XVI elevato la diocesi di Tunisi ad arcidiocesi, \u00e8 stato innalzato alla dignit\u00e0 arcivescovile.\nIl 19 gennaio 2012 \u00e8 stato trasferito alla sede titolare vescovile di Medaba, mantenendo il titolo di arcivescovo, e nominato all'ufficio di vescovo ausiliare di Gerusalemme dei Latini con l'incarico di vicario patriarcale per la Giordania. Il 4 febbraio 2017 papa Francesco ha accettato la sua rinuncia all\u2019ufficio di vescovo ausiliare.\nGenealogia episcopale.\nLa genealogia episcopale \u00e8:"}
{"id": "1345090", "revid": "167080", "url": "https://it.wikipedia.org/wiki?curid=1345090", "title": "Jean Pierre Vernant", "text": ""}
{"id": "1345097", "revid": "1106276", "url": "https://it.wikipedia.org/wiki?curid=1345097", "title": "Istituto Bancario Sammarinese", "text": "L'Istituto Bancario Sammarinese o IBS \u00e8 una banca nata il 22 marzo 2000 a Dogana, curazia (frazione) di Serravalle, dal 2 novembre 2012 si \u00e8 fusa con BAC e il nuovo nome \u00e8 Banca Agricola Commerciale - Istituto Bancario Sammarinese, ha 8 filiali e ha un capitale sociale di 20.000.000 euro. \u00c8 una delle 12 banche della Repubblica di San Marino.\nNel 2009 \u00e8 balzata agli onori delle cronache per lo stretto legame che, secondo un'inchiesta sollecitata dalla Banca d'Italia alla procura della Repubblica di Forl\u00ec, la collegherebbe al Credito di Romagna nell'ambito delle indagini sui presunti casi di riciclaggio di denaro fra Italia e Repubblica di San Marino. Secondo il \"Corriere della Sera\" il 74% del capitale sociale della banca sarebbe in mano alla finanziaria lussemburghese Demas.\nRecentemente sono state presentate da diversi clienti della banca denunce per truffa con sottrazione di\ndenaro dai conti con le modalit\u00e0 descritte nelle denunce, ricavate dall'analisi degli estratti conto.\nSia le denunce che gli estratti conto sono pubblicati sul sito azioniusa.com e\nsu YouTube alla voce BAC-Istituto Bancario Sammarinese.\nCollegamenti esterni.\nIstituto Bancario Sammarinese"}
{"id": "1345102", "revid": "22475", "url": "https://it.wikipedia.org/wiki?curid=1345102", "title": "Fabbrica Italiana Automobili Legnano", "text": "La FIAL (acronimo di Fabbrica Italiana Automobili Legnano), all'epoca pi\u00f9 nota come FIAL - Legnano, \u00e8 stata una azienda automobilistica, motociclistica e aeronautica attiva a Legnano tra il 1906 ed il 1915.\nStoria.\nLe origini.\nLa storia della FIAL \u00e8 legata a quella delle \"Officine Meccaniche Ghioldi\". Guglielmo Ghioldi (1875-1974), pioniere del motorismo italiano, era un meccanico e progettista autodidatta comasco formatosi come lavoratore metallurgico nella \"Franco Tosi\", dove aveva iniziato a lavorare come garzone nel 1888. Dieci anni dopo decise di aprire una propria officina meccanica a Canegrate coadiuvato dai fratelli minori Paolo e Carlo allo scopo di costruire motori a scoppio per vari utilizzi e - in particolare - per la produzione di energia elettrica. Nel 1902 l'azienda si trasfer\u00ec a Legnano, dove inizi\u00f2 anche a distribuire l'energia elettrica per uso industriale.\nLa rapida espansione della \"Ghioldi\" era favorita dalle conoscenze tecniche del fondatore e, nondimeno, dal sistema di gestione delle maestranze, decisamente illuminato e quasi rivoluzionario per i tempi. Memore della sua lunga esperienza da operaio, Guglielmo Ghioldi ridusse al minimo le consuetudini reverenziali tra dirigenti e lavoratori - invitando solamente ad un \"comportamento rispettoso\" - e viet\u00f2 l'assunzione di lavoranti analfabeti o con et\u00e0 inferiore a 15 anni. Inoltre, stabil\u00ec la volontariet\u00e0 del lavoro straordinario con una maggiorazione del 50% sul normale salario, attirandosi dure critiche da parte della coeva classe imprenditoriale dell'Alto milanese.\nLa FIAL.\nNel 1905 Ghioldi cerc\u00f2 di ampliare il mercato dei propri motori individuando un possibile sbocco nella nascente industria automobilistica. Nel 1906, con un gruppo di finanziatori, fond\u00f2 la FIAL. Pur distinta da un'autonoma ragione sociale, la FIAL era di fatto un reparto delle Officine Meccaniche Ghioldi situato nella nuova e ampliata sede dell'azienda, costruita in adiacenza alla ferrovia Domodossola-Milano. Il nuovo opificio rappresent\u00f2 un esempio di modernit\u00e0 e un gioiello dell'architettura industriale, divenendo subito noto e riportato in molte illustrazioni dell'epoca. Il prospetto fronte ferrovia dell'edificio, di tardo stile liberty, era suddiviso in 13 campate i cui tamponamenti erano quasi completamente costituiti da enormi finestroni circolari a forma di ruota automobilistica.\nNello stesso anno la FIAL mise in vendita al prezzo di 3.800 Lire il modello Legnano 6/8 HP, ovvero una vetturetta a due posti semplice e robusta mossa da un economico motore bicilindrico raffreddato ad acqua. Il veicolo non ebbe il riscontro di mercato atteso e la FIAL fu posta in liquidazione alla fine del 1908.\nPochi mesi dopo l'attivit\u00e0 fu rilevata dalla \"Ferrario e Rosa\", che modific\u00f2 la ragione sociale in \"FIAL - Legnano\". La nuova propriet\u00e0 rimise in produzione e in vendita l'unico modello realizzato fino ad allora dalla FIAL. Nel 1910 venne tentata la costruzione, su licenza Bl\u00e9riot, di aerei con motore Ghioldi. L'impiego di aerei in campo militare, che furono sperimentati per la prima volta durante la Guerra di Libia, lasciava intravedere grandi possibilit\u00e0 commerciali che andarono per\u00f2 deluse. Nel 1913 l'azienda venne definitivamente chiusa, ma il marchio rimase nella disponibilit\u00e0 della Ghioldi che lo mantenne commercialmente ancora in vita con l'obiettivo di smaltire l'invenduto.\nPur continuando la primaria produzione di motori industriali, Guglielmo Ghioldi non volle rinunciare all'idea di continuare ad operare nel mercato automobilistico e quindi, all'inizio del 1915, affianc\u00f2 altri due veicoli alla \"Legnano 6/8 HP\" : una motocicletta sottocanna con motore monocilindrico a valvole contrapposte di 500 cc e una vetturetta, la \"Legnano 9/12 HP\", realizzata sulla meccanica della precedente, ma dotata di un motore quadricilindrico.\nL'ingresso dell'Italia nella Grande guerra pose fine a queste produzioni collaterali e la Ghioldi si dedic\u00f2 esclusivamente alla costruzione di gruppi elettrogeni e compressori per uso militare. A causa dello scoppio del conflitto, l'apparato industriale italiano fu infatti obbligato a dedicare i propri sforzi alla produzione bellica, e la ditta di Ghioldi non fece eccezione. Alla fine delle ostilit\u00e0, Guglielmo Ghioldi riprese le sue aspirazioni automobilistiche e progett\u00f2 una motovetturetta a tre ruote, ipotizzando una diffusione meno elitaria dei veicoli a motore. Tuttavia, gli anni del primo dopoguerra furono caratterizzati da una forte instabilit\u00e0 sociale che ebbe i suoi culmini in tre avvenimenti importanti per la storia d'Italia: il Biennio rosso, il Natale di Sangue e la Marcia su Roma. In tale clima di violenze e continui contrasti sociali, Guglielmo Ghioldi non se la sent\u00ec di investire i grandi capitali che erano necessari per la produzione in serie e alla fine del 1922 prefer\u00ec vendere prima il progetto e poi anche l'opificio legnanese ad Attilio Vaghi, rampollo dell'omonima famiglia di industriali milanesi. Vaghi costru\u00ec poi il triciclo a motore ideato da Ghioldi con marchio SAM."}
{"id": "1345106", "revid": "1747171", "url": "https://it.wikipedia.org/wiki?curid=1345106", "title": "Giovanni Moriggia", "text": "Biografia.\nIl periodo giovanile e la frequentazione di Giuseppe Diotti.\nIl pittore era figlio di Giacomo Moriggia e Margherita Cattaneo, imparentati con famiglie caravaggine piuttosto benestanti; frequent\u00f2 gli studi ginnasiali a Bergamo fino all'et\u00e0 di sedici anni. Pi\u00f9 o meno in questo periodo incontr\u00f2 il pittore casalese Giuseppe Diotti, recatosi a Caravaggio per restaurare gli affreschi di Nicola Moietta e Bernardino Campi nella cappella bramantesca della chiesa dei Santi Fermo e Rustico. Colpito dalla perizia del giovane, Diotti lo iscrisse all'Accademia Carrara di Bergamo.\nLa presenza di Moriggia all'Accademia \u00e8 documentata il 12 gennaio 1813; nel 1816 consegu\u00ec un \"primo premio in pittura\", e nel 1821 risultava ancora allievo dell'istituto. All'interno dell'Accademia Moriggia ricevette gli insegnamenti dello stesso Diotti, improntati al neoclassicismo, nonostante il Romanticismo stesse facendo breccia proprio in quegli anni nell'ambiente culturale milanese.\nLa prima opera importante di Giovanni Moriggia, se si escludono alcuni ritratti, \u00e8 un affresco per il portale della chiesa dei Santi Fermo e Rustico della sua nativa Caravaggio, raffigurante appunto la \"Vergine col Bambino davanti ai santi Fermo e Rustico\".\nRisale al 1821 l'interessante \"Autoritratto\" di casa Baruffi.\nI soggiorni a Roma e Cremona.\nNon pi\u00f9 tardi del 1821 Giovanni Moriggia si rec\u00f2 a Roma per un concorso, da cui dipendeva il suo soggiorno di perfezionamento; nella capitale frequent\u00f2 l'Accademia di via Bonelli, che gli permise di proseguire il percorso pittorico iniziato a Bergamo. Moriggia godette dell'amicizia del cardinale Angelo Mai, bergamasco come lui, ed il principe Vidoni, di Cremona.\nDopo aver lavorato a numerosi ritratti e varie composizioni, tra cui una tela commissionatagli per il Santuario di Caravaggio, nel 1825 il pittore rientr\u00f2 nella sua citt\u00e0 natale in compagnia del Vidoni. La sua presenza \u00e8 testimoniata dal \"Ritratto di Giulia Fusi Manusardi\" del 1829; poco dopo Moriggia si trasfer\u00ec a Cremona, ove rimase fino al 1834. Secondo la testimonianza dell'architetto Carlo Bedolini, suo grande amico, Moriggia trascorse a Cremona \"i pi\u00f9 bei giorni di sua giovent\u00f9\". Risalgono a questo periodo numerosissimi ritratti.\nDocumenti scarni testimoniano, durante il periodo cremonese, due brevi parentesi a Parigi e a Parma.\nLa fuga in Svizzera.\nQuando, nel giugno 1834, il caro amico Tentolini, fondatore della \"Giovine Italia\" di Cremona, fu costretto a fuggire, allo stesso Moriggia, di simpatie liberali e mazziniane, fu consigliato di lasciare la citt\u00e0. Egli si rifugi\u00f2 a Caravaggio e quindi a Bergamo, ospite di una famiglia locale; in seguito raggiunse Lugano, spacciandosi per carrettiere, e Basilea, grazie alla preziosa collaborazione di Carlo Bartolomeo Romilli, futuro vescovo di Cremona ed arcivescovo di Milano.\nDue \"ritratti di famiglia\" sono tuttora visibili nella pinacoteca cittadina di Basilea; una \"Diana con le ninfe sorpresa da Atteone\" risulta invece andata perduta.\nIl rientro a Milano.\nMoriggia lasci\u00f2 Basilea approfittando dell'amnistia concessa dall'imperatore Ferdinando I, e rientr\u00f2 in Italia nel 1837, iniziando un periodo di produzione intensa e felice; ci \u00e8 pervenuta una sua lettera del 3 maggio 1839 inviata da Milano, in cui chiedeva un visto per raggiungere nuovamente la Svizzera. Non risultano tuttavia, dal suo rientro in patria alla sua morte, viaggi all'estero significativi.\nNel 1843 l'artista, stabilitosi a Milano, espose a Brera la sua opera \"Guglielmo Tell riconosce Alberto d'Austria\". L'anno successivo affresc\u00f2 una \"Deposizione\" per l'abside della nuova chiesa annessa al cimitero di Caravaggio ed una \"Apparizione della Vergine a Giannetta Vacchi\" per la chiesa di San Fermo e Rustico, cui aveva gi\u00e0 lavorato.\nI lavori al Santuario di Caravaggio.\nFra il 1844 ed il 1847 il Moriggia si dedic\u00f2 interamente ai quattro pennacchi della cupola del Santuario di Caravaggio, raffiguranti le vicende bibliche di Ruth, Abigail, Ester e Giuditta; in questo periodo, pur continuando a risiedere a Milano, egli sostava frequentemente nella citt\u00e0 natale, presso parenti ed amici. Particolarmente soddisfatta, la committenza incaric\u00f2 Moriggia di occuparsi anche delle corone della cupola del Santuario, per le quali egli realizz\u00f2, fra il 1851 ed il 1854, una \"Gloria della Trinit\u00e0\" ed una \"Apoteosi della Mare di Dio\".\nIl 23 febbraio 1859 fu Moriggia stesso, tramite una lettera, a chiedere all'Amministrazione del Santuario di essere incaricato di occuparsi degli affreschi del transetto; ricevuta la commissione, inizi\u00f2 subito a realizzare i quattro \"Episodi\" della \"vita della Vergine\". Tra il 1859 ed il 1862 ebbero termine i lunettoni.\nIl periodo caravaggino e la morte.\nA partire dal 1862 la produzione di Giovanni Moriggia inizi\u00f2 a decrescere; il pittore era affetto da problemi di vista e, successivamente, da una paralisi. Negli anni 1870 non fu pi\u00f9 in grado di lasciare la propria abitazione; spir\u00f2 nel 1878."}
{"id": "1345110", "revid": "767487", "url": "https://it.wikipedia.org/wiki?curid=1345110", "title": "A Huey P. Newton Story", "text": "A Huey P. Newton Story \u00e8 un documentario del 2001, diretto da Spike Lee.\nNon \u00e8 mai uscito nelle sale cinematografiche, ma \u00e8 stato presentato in molti festival (anche alla 58\u00aa Mostra internazionale d'arte cinematografica di Venezia) ed \u00e8 stato trasmesso dalla televisione statunitense.\nTrama.\nIl documentario riprende il monologo teatrale dell'attore Roger Guenveur Smith, che interpreta il fondatore delle Pantere Nere Huey P. Newton."}
{"id": "1345111", "revid": "126257", "url": "https://it.wikipedia.org/wiki?curid=1345111", "title": "Fial", "text": ""}
{"id": "1345114", "revid": "1649409", "url": "https://it.wikipedia.org/wiki?curid=1345114", "title": "Fouad Twal", "text": "Biografia.\nEntrato nel seminario di Beit Jala, presso Gerusalemme, nel 1959, viene ordinato sacerdote il 29 giugno 1966.\nNel 1975 consegue la licenza in diritto canonico presso la Pontificia Universit\u00e0 Lateranense, e nel 1977 inizia la carriera diplomatica, che lo porter\u00e0 in Honduras, Germania e Per\u00f9, che terminer\u00e0 nel 1992.\n\u00c8 stato anche rettore del seminario di Beit Jala.\nIl 30 maggio 1992 \u00e8 nominato, da papa Giovanni Paolo II, vescovo della prelatura territoriale di Tunisi, priva di un proprio vescovo dopo la morte del vescovo Michel Callens, M.Afr., avvenuta nel 1990: diventa, cos\u00ec, il primo vescovo arabo di un paese del Nord Africa.\nRiceve l'ordinazione episcopale il 22 luglio successivo dalle mani del patriarca di Gerusalemme dei Latini Michel Sabbah, coconsacranti Edmond Farhat, arcivescovo titolare di Biblo, pro-nunzio apostolico in Algeria e in Tunisia, delegato apostolico in Libia, e Francesco Monterisi, arcivescovo titolare di Alba Marittima, delegato della Segreteria di Stato per le Rappresentanze Pontificie.\nIl 31 maggio 1995 la prelatura territoriale di Tunisi diventa diocesi e contemporaneamente Twal riceve il titolo \"ad personam\" di arcivescovo.\nDurante il suo ministero \u00e8 stata riaperta al culto la chiesa dell'isola di Djerba, nota localit\u00e0 turistica tunisina.\nL'8 settembre 2005 \u00e8 nominato arcivescovo coadiutore del patriarca di Gerusalemme dei Latini; come nuovo vescovo di Tunisi viene nominato, quello stesso giorno, Maroun Elias Nimeh Lahham, che in seguito, il 22 maggio 2010, verr\u00e0 promosso arcivescovo della nuova sede arcivescovile di Tunisi.\nNel marzo 2006 \u00e8 nominato presidente dell'Universit\u00e0 di Betlemme.\nIl 21 giugno 2008 diviene patriarca di Gerusalemme, succedendo cos\u00ec a Michel Sabbah, ritirato per raggiunti limiti di et\u00e0.\nIl 29 giugno successivo riceve il pallio dalle mani di Benedetto XVI nella Basilica di San Pietro.\nIl 21 ottobre 2012 si reca in Italia per partecipare alle celebrazioni del millenario della citt\u00e0 e della cattedrale di Sansepolcro.\nIl 24 giugno 2016 papa Francesco accoglie la sua rinuncia al governo pastorale del patriarcato per raggiunti limiti di et\u00e0.\nDurante il mandato di patriarca \u00e8 stato anche gran priore dell'Ordine Equestre del Santo Sepolcro di Gerusalemme.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1345117", "revid": "79968", "url": "https://it.wikipedia.org/wiki?curid=1345117", "title": "World Trade Center (San Marino)", "text": "Il World Trade Center di San Marino si trova a Dogana, curazia (frazione) di Serravalle, a soli 100 m dal confine con l'Italia e vicino al torrente Ausa, ed \u00e8 il centro direzionale della Repubblica. \u00c8 stato progettato dall'architetto inglese Norman Foster dello studio Foster and Partners con la collaborazione dello Studio Antao della Citt\u00e0 di San Marino, \u00e8 stato inaugurato il 25 giugno 2004 dopo 3 anni di lavori, si estende per 11 piani compreso il solaio e occupa una superficie di 35.000 m\u00b2 totali, di cui 29.000 m\u00b2 dell'edificio e 8.500 m\u00b2 del parcheggio che occupa quattro piani e pu\u00f2 ospitare fino a 650 auto. Il World Trade Center \u00e8 costato 30 milioni di euro."}
{"id": "1345118", "revid": "1543377", "url": "https://it.wikipedia.org/wiki?curid=1345118", "title": "Storia del pensiero evoluzionista", "text": "La prima traccia dell'idea di unevoluzione biologica degli esseri viventi \u00e8 la teoria sull'origine della vita attribuita ad Anassimandro di Mileto. Gli animali ebbero origine nell'acqua, dove erano tutti simili a pesci; con il tempo sono saliti sulla terraferma dove, liberati dalle scaglie, hanno continuato a vivere. Tale fu anche l'origine dell'uomo.\nCon l'avvento del Cristianesimo, e fino almeno all'evo moderno, l'indagine scientifica fu dominata dall'impianto filosofico essenzialista di derivazione aristotelica, nel quale la possibilit\u00e0 stessa della conoscenza si fonda sulla fissit\u00e0 della specie; inoltre, l'evoluzione non si armonizza con la \"Genesi\" e non trova collocazione in un sistema di riferimento che considera le specie immutabili perch\u00e9 perfette, in quanto create \"ex nihilo\" da Dio. Nel XVII secolo, col riaffiorare delle antiche concezioni, la parola \"evoluzione\" cominci\u00f2 ad essere utilizzata come riferimento a un'ordinata sequenza di eventi, particolarmente quando un risultato si trovava, in qualche modo, gi\u00e0 dall'inizio contenuto all'interno di essa.\nNel XVIII secolo la storia naturale si svilupp\u00f2 enormemente, mirando ad investigare e catalogare le meraviglie dell'operato di Dio. Le scoperte effettuate dimostrarono l'estinzione delle specie, che fu spiegata dalla teoria del catastrofismo di Georges Cuvier, secondo cui gli animali e le piante venivano periodicamente annientati a causa di catastrofi naturali per poi essere rimpiazzate da nuove specie create dal nulla. In contrapposizione ad essa, la teoria dell'Uniformitarismo di James Hutton, del 1785, ipotizzava un graduale sviluppo della Terra, il cui aspetto non era dovuto ad eventi catastrofici ma a un lento processo perpetuatosi attraverso gli eoni.\nDal 1796, Erasmus Darwin, nonno di Charles, avanz\u00f2 delle ipotesi sulla discendenza comune affermando che gli organismi acquisivano \"nuove parti\" in risposta a degli stimoli e che questi cambiamenti venivano trasmessi alla loro discendenza; nel 1802 sugger\u00ec la selezione naturale. Nel 1809, Jean-Baptiste Lamarck svilupp\u00f2 una teoria simile (l'\"ereditariet\u00e0 dei caratteri acquisiti\"), la quale ipotizzava che tratti \"necessari\" venissero ereditati col passaggio da una generazione alla successiva. Queste teorie di trasmutazione furono sostenute in Gran Bretagna dai Radicali come Robert Edmond Grant. In questo periodo l'opera di Thomas Malthus, \"Saggio sul principio della popolazione\", influenz\u00f2 il libero pensiero mostrando come l'incremento della popolazione mondiale fosse correlato a un eccesso nelle risorse disponibili.\nVarie teorie furono proposte per riconciliare la Creazione biologica con le nuove scoperte scientifiche, incluso l'attualismo di Charles Lyell secondo cui ogni specie aveva un suo \"centro di creazione\" ed era progettata per un particolare habitat il cui cambiamento portava inevitabilmente alla sua estinzione. Charles Babbage ritenne che Dio avesse creato le leggi per un programma divino che operava per la produzione delle specie e Richard Owen segu\u00ec Johannes M\u00fcller nel pensiero che la materia vivente avesse un'\"energia organizzativa\", una forza vitale (\"Lebenskraft\") che, dirigendo lo sviluppo dei tessuti, determinava l'arco di vita degli individui e delle specie.\nAntichit\u00e0.\nGreci.\nIpotesi secondo cui un tipo di animale, perfino l'essere umano, potesse discendere da altri tipi di animali erano state formulate dai filosofi greci Presocratici. Anassimandro di Mileto (610 - 546 a.C.) suppose che i primi animali vivessero in acqua, durante una fase umida del passato della Terra, e che i primi avi viventi a terra della razza umana dovevano essere nati in acqua, e aver passato solo una parte della loro vita sulla terraferma. Intu\u00ec anche che il primo umano della forma conosciuta oggi doveva essere stato il figlio di un altro tipo di animale, perch\u00e9 l'uomo ha bisogno di un lungo periodo di accudimento per raggiungere l'autonomia. Empedocle (490 - 430 a.C.); intu\u00ec che quello che noi chiamiamo nascita e morte degli animali sono solamente il mischiarsi e il separarsi degli elementi che formano \"l'infinita trib\u00f9 delle cose mortali\". Pi\u00f9 in particolare, i primi animali e le prime piante erano simili alle parti divise che formano quelli che vediamo oggi, qualcuna delle quali sopravvisse unendosi in differenti combinazioni, e poi mescolandosi di nuovo, finch\u00e9 \"tutto riusc\u00ec come se fosse stato fatto di proposito, l\u00ec le creature sopravvissero, essendo accidentalmente composte in modo corretto\". Altri filosofi diventarono pi\u00f9 importanti nel Medioevo, fra cui Platone, Aristotele, ed esponenti della scuola stoica di filosofia, credevano che le specie di tutte le cose, non solo viventi, fossero state stabilite da un progetto divino.\nEpicuro (341-270 a.C.) ha anticipato l'idea della selezione naturale. Il filosofo romano e atomista Lucrezio (99 -55 a.C.) espone queste idee nel suo poema \"De rerum natura\" (Sulla natura delle cose). Nel sistema Epicureo, si \u00e8 ipotizzato che molte specie siano state generate spontaneamente da Gea in passato, ma che solo le forme pi\u00f9 funzionali siano sopravvissute e abbiano avuto progenie. Gli epicurei non sembrano aver anticipato l'intera teoria dell'evoluzione come la conosciamo oggi, ma sembra che abbiamo postulato una teoria abiogenetica separata per ciascuna specie, piuttosto che postulare un singolo evento abiogenetico con la differenziazione delle specie a partire da uno o pi\u00f9 organismi progenitori originari.\nCinesi.\nAntichi pensatori cinesi come Zhuang Zhou (369 -286 a.C.), un filosofo taoista, hanno espresso varie idee su come le specie biologiche si siano diversificate. Secondo Joseph Needham, il Taoismo nega esplicitamente la fissit\u00e0 delle specie biologiche, e filosofi taoisti ipotizzano che le specie abbiano sviluppato diversi attributi in risposta ad ambienti differenti. Il Taoismo insegna che gli esseri umani, la natura e il cielo sono in uno stato di \"trasformazione costante\" noto come il Tao, una visione della natura in contrasto con quella pi\u00f9 statica tipica del pensiero occidentale.\nRomani.\nIl poema di Lucrezio \"De rerum natura\" fornisce la migliore spiegazione superstite del pensiero dei filosofi epicurei greci. Esso descrive lo sviluppo del cosmo, la Terra, gli esseri viventi, e la societ\u00e0 umana attraverso meccanismi puramente naturalistici, senza alcun riferimento al coinvolgimento soprannaturale. \"De rerum natura\" potrebbe aver influenzato le speculazioni cosmologiche ed evolutive di filosofi e scienziati durante e dopo il Rinascimento. Il suo punto di vista \u00e8 in forte contrasto con le opinioni di filosofi romani della scuola stoica come Cicerone, Seneca (4 a.C. - 65 d.C.), e Plinio il Vecchio (23 -79 d.C.) che avevano una visione fortemente teleologica del mondo naturale che ha influenzato la teologia cristiana. Cicerone riporta che la visione peripatetica e stoica delle natura riguarda fondamentalmente il produrre vita \"capace di sopravvivere nel migliore dei modi\", cosa data per scontata tra l'\u00e9lite ellenistica.\nAgostino d'Ippona.\nIn linea con il precedente pensiero greco, il vescovo e teologo del IV secolo, Agostino di Ippona, scrisse che la storia della creazione nel libro della Genesi, non doveva essere letta troppo alla lettera. Nel suo libro \"De Genesi ad litteram\" (\"Sul significato letterale della Genesi\"), ha dichiarato che in alcuni casi le nuove creature potrebbero essersi originate attraverso la \"decomposizione\" di precedenti forme di vita. Per Agostino \u2014 a differenza di quelle che considerava le forme teologicamente perfette degli angeli, il firmamento e l'anima umana \u2014 le \"piante, uccelli e la vita animale non sono perfetti\u2026 ma creati in uno stato di potenzialit\u00e0\". L'idea di Agostino che le forme di vita siano state trasformate \"lentamente nel corso del tempo\" ha spinto padre Giuseppe Tanzella-Nitti, docente di teologia presso la Pontificia Universit\u00e0 della Santa Croce di Roma, a sostenere che Agostino abbia suggerito una forma di evoluzione.\nHenry Fairfield Osborn scrisse in \"From the Greeks to Darwin\" (1894):\n\"Se l'ortodossia di Agostino fosse rimasta una dottrina della Chiesa, la scoperta dell'evoluzione sarebbe avvenuta molto prima di quanto non abbia fatto, certamente nel corso del XVIII invece del XIX secolo, e la controversia su questa verit\u00e0 della Natura non sarebbe mai sorta\u2026 Chiaramente la creazione diretta o istantanea di animali e piante sembrava essere insegnata dalla Genesi, Agostino lesse questo alla luce del nesso di causalit\u00e0 primaria e il graduale sviluppo da imperfetto a perfetto spiegato da Aristotele. Questo influente insegnante ha cos\u00ec tramandato ai suoi seguaci pareri strettamente conformi alle vedute progressiste di questi teologi del nostro tempo che hanno accettato la teoria evoluzione.\"\nIn \"Storia della lotta della scienza con la teologia nella cristianit\u00e0\" (\"A History of the Warfare of Science with Theology in Christendom\", 1896), dove Andrew Dickson White scrisse sui tentativi di Agostino di preservare l'antico approccio evolutivo alla creazione:\n\"Per secoli una dottrina largamente accettata era che l'acqua, la sporcizia, e le carogne avevano ricevuto il potere dal Creatore per generare vermi, insetti, e una moltitudine di piccoli animali; e questa dottrina era stata accolta con particolare favore da Sant'Agostino e molti dei padri fondatori, in quanto solleva l'Onnipotente dal creare, Adamo dal nominare, e No\u00e8 dal vivere nell'arca con queste innumerevoli specie disprezzate.\"\nIn \"De Genesi contra Manich\u00e6os,\" Agostino dice: \"Supporre che Dio cre\u00f2 l'uomo dalla polvere con le mani \u00e8 molto infantile\u2026 Dio non plasm\u00f2 l'uomo con le mani n\u00e9 soffi\u00f2 su di lui con la gola e le labbra\u2026\" Agostino suggerisce in altri lavori la sua teoria dello sviluppo degli insetti dalle carogne, e l'adozione della vecchia teoria dell'evoluzione, mostrando che \"alcuni animali molto piccoli non possono essere stati creati nei giorni quinto e sesto, ma possono essere stati originati in seguito dalla putrefazione della materia.\" Per quanto riguarda l'agostiniana \"De Trinitate\" (\"Sulla Trinit\u00e0\"), Andrew White ha scritto che Agostino \"\u2026sviluppa finalmente l'idea che dietro la creazione di esseri viventi c'\u00e8 qualcosa di simile a un'evoluzione, di cui Dio \u00e8 l'autore ultimo, che opera attraverso le cause seconde; e, infine, sostiene che alcune sostanze sono dotate da Dio del potere di produrre alcune classi di piante e animali.\"\nMedioevo.\nLa filosofia islamica e la lotta per l'esistenza.\nAnche se le idee evolutive di greci e romani si estinsero in Europa dopo la caduta dell'Impero romano d'Occidente, non furono abbandonate dai filosofi e scienziati islamici. Nell'Epoca d'oro islamica, dall'VIII al XIII secolo, i filosofi esplorarono nuove idee nel campo della storia naturale, quali la trasmutazione dal non vivente al vivente: \"dal minerale al vegetale, dalla pianta all'animale, e dall'animale all'uomo.\"\n Nel mondo islamico medievale, lo studioso al-Jahiz (776 -868) scrisse un libro sugli animali nel IX secolo, dove descrive la catena alimentare.\nNel 1377, Ibn Khaldun scrisse il \"Muqaddimah\" in cui afferma che gli esseri umani si sono sviluppati dal \"mondo delle scimmie\", in un processo attraverso il quale \"le specie diventano pi\u00f9 numerose\". Alcuni dei suoi pensieri, secondo alcuni commentatori, anticipano la teoria biologica dell'evoluzione. Nel primo capitolo si legge: \"Il mondo con tutte le cose in esso create ha un certo ordine e la sua solida costruzione mostra nessi tra cause ed effetti, combinazioni fra alcune parti della creazione ed altre, trasformazioni di alcune cose esistenti in altre, in uno straordinario reticolo senza fine. \"\nFilosofia cristiana e la grande catena dell'essere.\nDurante il Medioevo, la cultura classica greca decadde in Occidente. Tuttavia, il contatto con il mondo islamico, dove i manoscritti greci erano stati conservati e ampliati, ben presto port\u00f2 a un'ondata massiccia di traduzioni latine nel XII secolo, che re-introdussero in Europa le opere greche, nonch\u00e9 quelle del pensiero islamico.\nLa maggior parte dei teologi cristiani credeva che il mondo fosse progettato secondo una gerarchia immutabile, la grande catena dell'essere o \"scala naturae\", che influenz\u00f2 il pensiero della civilt\u00e0 occidentale per secoli.\nAltri teologi erano pi\u00f9 aperti alla possibilit\u00e0 che il mondo si fosse sviluppato attraverso processi naturali. Tommaso d'Aquino si spinse oltre il pensiero di Agostino d'Ippona nel sostenere che i testi sacri come la Genesi non dovessero essere interpretati in modo letterale, poich\u00e9 ci\u00f2 si poneva in conflitto con quello che i filosofi naturali avevano imparato sul funzionamento del mondo naturale, e . L'Aquinate pensava che l'autonomia della natura fosse un segno della bont\u00e0 di Dio, e che non vi era alcun conflitto tra il concetto di un universo divinamente creato, e l'idea che l'universo si potesse essere evoluto nel tempo attraverso meccanismi naturali. Tuttavia, Tommaso contestava i sostenitori di Empedocle, che sostenevano che l'universo avrebbe potuto svilupparsi anche senza un obiettivo di fondo.\nRinascimento e Illuminismo.\nNella prima met\u00e0 del XVII secolo, la filosofia meccanica di Ren\u00e9 Descartes incoraggi\u00f2 l'uso della metafora dell'universo come macchina, un concetto che avrebbe caratterizzato la rivoluzione scientifica. Tra il 1650 e il 1800, alcuni naturalisti, come Beno\u00eet de Maillet, produssero teorie che sostenevano che l'universo, la Terra, e la vita, si erano sviluppati meccanicamente, senza una guida divina. Nel 1751, Pierre Louis Maupertuis vir\u00f2 verso un'idea pi\u00f9 materialista, scrivendo che le modifiche naturali si verificano durante la riproduzione e si accumulano nel corso di molte generazioni, producendo razze e specie nuove; una descrizione che ha anticipato il concetto di selezione naturale.\nLa parola \"evoluzione\" (dal latino \"evolutio\", \"srotolare, svolgere\") \u00e8 stata inizialmente utilizzata in riferimento allo sviluppo embrionale; il suo primo impiego in relazione allo sviluppo della specie \u00e8 venuto nel 1762, quando Charles Bonnet la ha utilizzata per il suo concetto di \"pre-formazione\", in cui le donne portavano una forma in miniatura di tutte le generazioni future. Il termine ha poi guadagnato gradualmente il significato pi\u00f9 generale di crescita o sviluppo progressivo.\nPi\u00f9 tardi nel XVIII secolo, il filosofo francese Georges-Louis Leclerc, conte di Buffon, uno dei pi\u00f9 importanti naturalisti del tempo, ha suggerito che le specie erano in realt\u00e0 solo delle variet\u00e0 ben delineate, prodotte dalle modifiche, dovute a fattori ambientali, di un organismo originale. Ad esempio, credeva che leoni, tigri, leopardi e gatti di casa potessero avere tutti un antenato comune. Leclerc ha inoltre ipotizzato che le circa 200 specie di mammiferi conosciute in quel periodo potessero essere derivate da solo 38 forme animali originali. Le idee evolutive del conte erano per\u00f2 limitate; credeva che ciascuna delle forme originali fossero sorte per generazione spontanea e che ognuno fosse stata modellata da \"muffe interne\" che limitavano la quantit\u00e0 di cambiamenti possibili. Le opere di Buffon, \"Histoire Naturelle\" (1749-1789) e \"\u00c9poques de la nature\" (1778), contengono teorie ben sviluppate sull'origine materialista della Terra; la sua messa in discussione della fissit\u00e0 della specie \u00e8 stata estremamente influente.\nUn altro filosofo francese, Denis Diderot, scrive che le cose viventi possono essere sorte per generazione spontanea, e che le specie sono in uno stato di costante evoluzione attraverso un processo in cui nuove forme di vita sorgono continuamente, e possono sopravvivere o meno in base al caso; un'idea che pu\u00f2 essere considerata un'anticipazione parziale della teoria della selezione naturale. Tra il 1767 e il 1792, James Burnett, Lord di Monboddo, incluse nei suoi scritti, non solo il concetto che l'uomo era disceso dai primati, ma anche che, in risposta all'ambiente, le creature avevano trovato metodi di trasformare le loro caratteristiche in lunghi intervalli di tempo. Il nonno di Charles Darwin, Erasmus Darwin, pubblic\u00f2 \"Zoonomia \"(1794-1796), dove sugger\u00ec che \"tutti gli animali a sangue caldo sono sorti da un filamento vivente\". Nel suo poema \"Tempio della Natura\" (1803), Erasmus ha descritto il progredire della vita dai minuscoli organismi viventi nel fango fino a giungere alla biodiversit\u00e0 moderna.\nLa nascita della teoria di Darwin.\nAll'Universit\u00e0 di Edimburgo, durante gli studi, Charles Darwin fu coinvolto direttamente negli sviluppi della teoria evoluzionistica di Robert Edmund Grant, ispirata dalle idee di Erasmus Darwin e Lamarck. In seguito, all'Universit\u00e0 di Cambridge, i suoi studi di teologia lo convinsero ad accettare le considerazioni di William Paley sul \"disegno\" di un Creatore, mentre il suo interesse nella storia naturale aument\u00f2 grazie al botanico John Stevens Henslow e al geologo Adam Sedgwick, entrambi fermamente credenti in una creazione divina e nell'antico uniformismo della terra.\nDurante il viaggio del Beagle, Darwin si convinse della fondatezza dell'attualismo di Lyell e cerc\u00f2 di conciliare le varie teorie creazionistiche con le prove che riusc\u00ec ad evidenziare. Al suo ritorno, Richard Owen dimostr\u00f2 che i fossili che Darwin aveva trovato, appartenevano a specie estinte mostranti relazioni con delle specie viventi in alcune localit\u00e0. John Gould rivel\u00f2 con sorpresa che gli uccelli completamente diversi ritrovati nelle Isole Gal\u00e1pagos erano, in realt\u00e0, 13 specie diverse di fringuelli (conosciuti ora, volgarmente in tutto il mondo, come i Fringuelli di Darwin). \nDagli inizi del 1837 Darwin medit\u00f2 sulla trasmutazione in una serie di appunti segreti. Si occup\u00f2 inoltre della selezione artificiale delle razze domestiche, consultando William Yarrell e leggendo un opuscolo scritto da un amico, Sir John Sebright, il quale commentava come \"con un severo inverno, o una scarsit\u00e0 di cibo, attraverso l'uccisione degli individui deboli e malaticci, si avessero tutti i migliori effetti della pi\u00f9 abile selezione\". Nel 1838, in uno zoo, vide per la prima volta una scimmia antropomorfa: il bizzarro comportamento di un orango lo impression\u00f2 per la somiglianza con quello di un \"bambino dispettoso\" e, dalla sua esperienza sui nativi della Terra del Fuoco, lo port\u00f2 a pensare che non ci fosse poi un grande abisso tra gli uomini e gli animali, a dispetto della dottrina teologica che considera solo la specie umana possedente un'anima.\nNel tardo settembre del 1838 Darwin cominci\u00f2 a leggere la sesta edizione del \"Saggio sul principio della popolazione\" di Malthus, con la quale ricord\u00f2 la dimostrazione statistica secondo cui la popolazione umana, riproducendosi al di sopra dei propri mezzi, competesse per la sopravvivenza. In questo periodo tent\u00f2 di applicare per primo questi principi alle specie animali. Darwin applic\u00f2 nella sua ricerca il pensiero liberista sulle leggi di Natura, considerando la pura lotta per la vita priva di sostegni esterni. Dal dicembre 1838 intravide una somiglianza tra il concetto della selezione artificiale e la Natura Malthusiana che selezionava, attraverso il cambiamento, le varianti da eliminare, in modo che \"ogni parte delle nuove strutture acquisite fosse pienamente pratica e perfetta\"."}
{"id": "1345120", "revid": "287204", "url": "https://it.wikipedia.org/wiki?curid=1345120", "title": "Circolo Canottieri Napoli", "text": "Il Circolo Canottieri Napoli \u00e8 uno dei pi\u00f9 prestigiosi e blasonati circoli nautici italiani. Fondato nel 1914 e situato nella verde oasi dei giardini del Molosiglio, nel quartiere San Ferdinando, affaccia sul Golfo di Napoli, in una delle baie pi\u00f9 belle della citt\u00e0. Gli sport praticati da oltre mille iscritti sono: Bridge; Canottaggio; Motonautica; Nuoto; Pallanuoto; Salvamento; Tennis; Triathlon; Vela.\nLa sede del sodalizio si trova proprio nel centro della citt\u00e0, dove sorge la piscina sociale. La piscina in cui si allena la squadra di pallanuoto \u00e8 invece a Ponticelli, in Via Ulisse Prota Giurleo n. 3.\nLa sede.\nIl Circolo Canottieri Napoli sorge all'angolo sud-ovest dei giardini del Molosiglio in uno spazio a ridosso di via Acton, comprendente l'omonimo porticciolo.\nCon un'estensione di 7000\u00a0m\u00b2 e con 3500\u00a0m\u00b2 di strutture coperte la sede \u00e8 tra le pi\u00f9 grandi tra i circoli nautici di Napoli.\nIl porticciolo offre la possibilit\u00e0 di ormeggio a circa 150 imbarcazioni ed \u00e8 la base per la motonautica e la vela. Spogliatoi, vasche e le palestre dei canottieri sono al piano terra, mentre terrazze e saloni al primo piano ospitano manifestazioni culturali e riunioni conviviali.\nLe altre attivit\u00e0 sportive ruotano attorno alle due piscine, una piccola per i bambini l'altra, di 33 metri, conforme alle norme FINA per giocare a pallanuoto. Un'altra piscina del circolo \u00e8 situata a Ponticelli in Via Ulisse Prota Giurleo, 3.\nIn pi\u00f9 il circolo dispone di due campi da tennis in terra rossa.\nAttivit\u00e0 sportiva.\nIl Circolo Canottieri Napoli organizza e partecipa ad eventi sportivi di livello nazionale ed internazionale con le sue numerose squadre sportive. In effetti lo sport il cuore del Circolo.\nLa squadra di pallanuoto maschile, per anni gloriosa e blasonata protagonista della massima divisione, ora disputa il campionato di Serie A2.\nLe squadre di nuoto e di canottaggio partecipano, con buoni risultati, ai rispettivi campionati italiani e continuano a fornire atleti per le squadre nazionali.\nLa Canottieri Napoli ha organizzato una gara di motonautica valida per la stagione 2012 del Campionato Italiano per la classe Offshore 3000. La gara si \u00e8 disputata il 2 e il 3 giugno nello specchio d'acqua antistante il lungomare cittadino.\nIl Circolo organizza anche numerose regate veliche. Questo sport ha avuto un nuovo impulso dalle regate napoletane della World Series 2012 - 2013 dell'America's Cup.\nIl triathlon \u00e8 l'ultimo arrivato tra gli sport praticati al Canottieri Napoli, ci\u00f2 nonostante, la squadra di questo sport ha gi\u00e0 ottenuto risultati importanti.\nTutti questi sport sono praticati, con ottimi risultati, anche a livello giovanile. Il Circolo ogni anno si dedica alla formazione di nuovi atleti organizzando corsi per allievi di tutti i suddetti sport.\nPallanuoto.\nLa squadra di pallanuoto del Circolo Canottieri Napoli \u00e8 una delle pi\u00f9 importanti e blasonate d'Italia.\nIl palmar\u00e8s della squadra comprende otto scudetti, una Coppa Italia e una Coppa dei Campioni. A livello giovanile vanta: uno scudetto under 15, due scudetti under 17 e otto scudetti under 20.\nNuoto.\nOlimpiadi\nCampionati Mondiali\nCampionati Europei\nMotonautica.\nNel 2012 la Canottieri Napoli ha vinto il Campionato Italiano di Offshore 3000, col pilota Diego Testa.\nTriathlon.\nLa Canottieri Napoli ha vinto il Circuito Italiano 2012 di Triathlon e si conferma Campione d'Italia 2012 come gi\u00e0 fatto nel 2011. La vittoria \u00e8 maturata con 1.000 punti di vantaggio sulla 2\u00aa classificata. Un distacco senza precedenti nella storia del Triathlon Italiano.\nDi seguito la top ten societ\u00e0:\nOnorificenze.\nIl 5 marzo 2015 \u00e8 stato assegnato al Circolo Canottieri il Diploma d'Onore del collare d'oro al merito sportivo, massima onorificenza del Comitato Olimpico Internazionale. La cerimonia si \u00e8 svolta alla presenza del presidente nazionale del CONI, Giovanni Malag\u00f2, del sindaco di Napoli, Luigi de Magistris, del presidente del Napoli, Aurelio De Laurentiis, dei massimi dirigenti del sodalizio giallorosso e dei giornalisti. Il presidente Giovanni Malag\u00f2 ha consegnato la massima onorificenza del Coni al presidente dello storico circolo giallorosso, Edoardo Sabbatino.\nStatuto sociale.\nRiportiamo di seguito i primi articoli dello statuto del Circolo Canottieri Napoli per caratterizzare la funzione educativa e didattica a favore dei giovani, la pratica sportiva ed i colori sociali."}
{"id": "1345124", "revid": "212348", "url": "https://it.wikipedia.org/wiki?curid=1345124", "title": "Am\u00e9rico Boavida", "text": "Esponente del Movimento Popolare di Liberazione dell'Angola (MPLA), fu uno dei primi organizzatori del \"Servi\u00e7os de Assist\u00eancia M\u00e9dica\" (SAM), servizio medico del movimento anti-colonialista.\nNel 1947 si laure\u00f2 in medicina e chirurgia all'universit\u00e0 di Porto in Portogallo. Rientr\u00f2 in Angola nel 1955 e si un\u00ec al MPLA nel 1960. Di questa organizzazione fu membro del \"Comitato Direttivo per le relazioni esterne\", operante da L\u00e9opoldville (oggi Kinshasa, capitale della Repubblica Democratica del Congo). Qui guid\u00f2 anche il \"Centro volunt\u00e1rio de assist\u00eancia aos Angolanos\" (CVAAR) dal 1962 al 1963, quando il governo congolese tolse l'appoggio e mise al bando il MPLA. Boavida si spost\u00f2 quindi in Marocco, dove lavor\u00f2 per tre anni. A Rabat scrisse il libro \"Angola: cinque secoli di colonialismo portoghese\" e conobbe Kheira Ikhlasse da cui ebbe il suo unico figlio Mudumane Di\u00f3genes Van-D\u00fanem Boavida (nato il 13 ottobre 1965). Tornato in Angola nel 1967 in piena guerra, mor\u00ec in un bombardamento dell'esercito portoghese il 25 settembre dell'anno successivo.\nAd Amerigo Boavida \u00e8 stato intitolato l'ospedale della capitale \"Hospital Universit\u00e1rio de Luanda\" ed una via nella citt\u00e0. La data del 25 settembre, giorno della morte, \u00e8 stata intitolata \"Giornata nazionale della salute dei lavoratori\" dell'Angola."}
{"id": "1345132", "revid": "19330", "url": "https://it.wikipedia.org/wiki?curid=1345132", "title": "Sirishtnik", "text": ""}
{"id": "1345143", "revid": "1543377", "url": "https://it.wikipedia.org/wiki?curid=1345143", "title": "Alfred Cheetham", "text": "Primi anni.\nNato a Liverpool, Inghilterra nel 1867 si trasferisce (probabilmente intorno 1877) con la famiglia a Kingston upon Hull dove lavora prima come pescatore nel mare del Nord e poi come nostromo in una nave mercantile. Allo stesso tempo \u00e8 riservista nella Royal Navy.\nIn Antartide.\nCheetham effettua la sua prima visita in Antartide durante la spedizione Discovery, a bordo della \"Morning\". Tornato durante la spedizione Terra Nova sotto il comando di Robert Falcon Scott, \u00e8 nostromo a bordo della \"Terra Nova\", e si offre volontario per la spedizione di ricerca del disperso Scott.\nTornato nuovamente in Antartide con la spedizione Nimrod di Ernest Shackleton, ricopre il ruolo di terzo ufficiale. All'epoca della spedizione Endurance il quarantasettenne Cheetham era il membro della missione con pi\u00f9 esperienza antartica avendo trascorso quasi sei anni nel continente.\nTerzo ufficiale a bordo dell\"'Endurance\", Cheetham era assai popolare tra i membri dell'equipaggio. Frank Worsley lo definisce \"un pirata fino alla punta di piedi\" (\"a pirate to his fingertips\"). Dopo il naufragio della nave raggiunge grazie alla scialuppa \"Dudley Docker\" comandata da Worsley l'isola Elephant, dove attende l'arrivo dei soccorsi. Worsley scrive che i fiammiferi erano diventati cos\u00ec preziosi tra i naufraghi, che Cheetham era arrivato a comprarne uno al prezzo di una bottiglia di champagne, da pagarsi al ritorno in un pub di Kingston upon Hull.\nDopo l'Antartide.\nTornato in Inghilterra in piena prima guerra mondiale, apprende che uno dei suoi tredici figli, William Alfred, risulta essere disperso in mare, probabilmente affondato con la \"S.S. Adriatic\". Cheetham si dimette dalla marina mercantile e si imbarca come secondo ufficiale sulla \"S.S. Prunelle\". Il 22 agosto 1918 muore nel naufragio della nave affondata da un siluro lanciato da un U-Boot tedesco.\nPer i suoi meriti durante la missione Endurance, Cheetham venne insignito della medaglia antartica d'argento."}
{"id": "1345144", "revid": "599013", "url": "https://it.wikipedia.org/wiki?curid=1345144", "title": "Peredelkino", "text": "Peredelkino \u00e8 un complesso di dacie situato a circa venticinque chilometri a sud-ovest di Mosca, circondato da una grande foresta. Il complesso \u00e8 noto per essere stato residenza di numerosi e celebri scrittori russi e di altre nazionalit\u00e0 dell'ex Unione Sovietica.\nStoria.\nNel 1934 Maksim Gorkij, intellettuale molto influente nell'Unione Sovietica di Stalin, sugger\u00ec di assegnare la zona all'Unione degli scrittori sovietici per costruire dei \"cottage\" per gli associati. Nel corso del tempo vi risiedettero molti scrittori di primo piano, tra cui Boris Pasternak, Kornej \u010cukovskij, Arsenij Tarkovskij e Georgij Nikolaevi\u010d Vladimov (tutti e quattro sepolti nel locale cimitero), Il'ja \u0116renburg, Isaak Babel, Michail Bachtin e altri.\nNegli anni successivi al crollo dell'Unione Sovietica, avvenuto nel 1990-1991, Peredelkino \u00e8 divenuta un'ambita localit\u00e0 per le dimore dei \"nuovi ricchi\" (i cosiddetti \"nuovi russi\"), e molte altre dimore sono state costruite nel vicino distretto di Novo-Peredelkino. Dal 2005 al 2008 il Patriarca di Mosca Alessio II ha avuto la sua residenza estiva nel villaggio.\nCitazioni.\nIl luogo viene citato nel famoso libro di John le Carr\u00e9 \"La casa Russia\" del 1989, e anche nel relativo film del 1990 con Sean Connery, Klaus Maria Brandauer e Michelle Pfeiffer. \u00c8 da ricordare, inoltre, che Aleksandr Sol\u017eenicyn scrisse nel 1973 a Peredelkino alcune delle pagine memorabili della propria opera autobiografica \"La quercia e il vitello\", in particolare riguardo ai suoi rapporti con il fisico e dissidente Andrej Sacharov.\nLa localit\u00e0 viene inoltre menzionata nel celebre classico della letteratura del '900 di Michail Bulgakov \"Il maestro e Margherita\", nel capitolo \"Quel che accadde al Griboedov\". Bulgakov chiama il villaggio \"Perelygino\", ma \u00e8 un chiaro riferimento a Peredelkino."}
{"id": "1345154", "revid": "11080180", "url": "https://it.wikipedia.org/wiki?curid=1345154", "title": "Momento inerziale", "text": ""}
{"id": "1345155", "revid": "125994668", "url": "https://it.wikipedia.org/wiki?curid=1345155", "title": "Jessica Harper", "text": "Biografia.\nNata a Chicago Illinois dalla scrittrice Eleanor Emery e dal pittore Paul C. Harper Jr., dopo aver studiato alla scuola privata \"North Shore Country Day School\" e al \"Sarah Lawrence College\", si trasfer\u00ec a New York dove debutt\u00f2 in teatro con una piccola parte nel musical \"Hair\". Dopo il debutto cinematografico nel film \"Taking Off\" (1971), interpret\u00f2 il ruolo di una cantante rock in \"Il fantasma del palcoscenico\" (1974) e recit\u00f2 accanto a Woody Allen nella commedia \"Amore e guerra\" (1975) e in \"Stardust Memories\" (1980), in cui interpret\u00f2 uno dei personaggi femminili nevrotici tipici di Allen. Protagonista dell'horror \"Suspiria\", diretto nel 1977 da Dario Argento, la Harper affront\u00f2 anche parti pi\u00f9 sexy, come quella della vamp nel film \"Shock Treatment\" (1981), e il ruolo drammatico della moglie triste di Steve Martin in \"Spiccioli dal cielo\" (1982). \u00c8 autrice di undici libri per fanciulli e ha inciso sette album discografici di canzoni per bambini. Questa attivit\u00e0 le valse nel 2004 il riconoscimento di \"Genitore del mese\" del \"Parents Magazin\". Nel dicembre 2010 la Harper pubblic\u00f2 un libro di cucina intitolato \"The Crabby Cook Cookbook: Recipes and Rants\" con 135 semplici spiritose ricette culinarie. Nel 2018 ebbe un cameo in \"Suspiria\", di Luca Guadagnino, remake del film di Argento."}
{"id": "1345157", "revid": "1719883", "url": "https://it.wikipedia.org/wiki?curid=1345157", "title": "Pigmei (mitologia)", "text": "Nella mitologia greca, i Pigmei (dal greco \"pygm\u00e2ios\", \"alto un cubito\") erano un popolo di nani che si pensava abitassero in Africa (in Libia o a sud dell'Egitto) o in India. Erano alti poche spanne, e a otto anni erano gi\u00e0 vecchi. \nMitologia.\nErano perennemente in guerra con le cicogne (o le gru) che devastavano i loro campi; le donne nascondevano i bambini in buche nel terreno per proteggerli dagli uccelli. \nGerana (od Enoe) era la loro regina e fu trasformata da Giunone in una gru e condannata a combattere in tale forma contro il suo popolo.\nMarito di Gerana fu Nicodama, con cui ebbe Mopso.\nErcole uccise il loro re Anteo ed i Pigmei lo assalirono ma egli li mise nella sua pelle di leone e li port\u00f2 a suo cugino Euristeo."}
{"id": "1345159", "revid": "51032", "url": "https://it.wikipedia.org/wiki?curid=1345159", "title": "Le dodici fatiche di Ercole", "text": ""}
{"id": "1345163", "revid": "1494169", "url": "https://it.wikipedia.org/wiki?curid=1345163", "title": "Scolia", "text": ""}
{"id": "1345164", "revid": "167080", "url": "https://it.wikipedia.org/wiki?curid=1345164", "title": "Scolii", "text": ""}
{"id": "1345165", "revid": "287204", "url": "https://it.wikipedia.org/wiki?curid=1345165", "title": "Danai", "text": "Danai \u00e8 un termine usato come sinonimo di Greci, i quali facevano parte dei Popoli del Mare. Letteralmente significa \"la stirpe di Danao\". Secondo la leggenda Danao era il re di Libia, fratello gemello di Egitto, re dell'Egitto. Dopo varie vicissitudini scapp\u00f2 dal fratello verso occidente, approdando ad Argo in Grecia. Essi sono stati citati nelle lettere di Amarna del XIV secolo a.C., come eventualmente riferimento alla \"Terra della Danuna\" situata vicino Ugarit.\n\u00c8 un epiteto perlopi\u00f9 generico: Danai pu\u00f2 significare \"occidentali\", in contrapposizione agli \"orientali\" Troiani. Nell'Iliade di Omero, gli attaccanti greci sono descritti con tre differenti nomi, spesso usati come sinonimi: Argivi (in Greco: Arg\u00e9ioi (\u0391\u03c1\u03b3\u03b5\u03af\u03bf\u03b9), Danai (\u0394\u03b1\u03bd\u03b1\u03bf\u03af) e Achei (\u0391\u03c7\u03b1\u03b9\u03bf\u03af).\n\u00c8 frequentemente utilizzato da Virgilio nell'Eneide, nella celebre frase di Laocoonte, o ad esempio quando Didone chiede a Enea di narrargli l'origine delle \"insidie dei Danai\" (\"...et a prima dic, hospes, origine nobis / insidias, inquit, Danaum...\" I 753-754). Il poeta latino utilizza l'epiteto con riferimento alle arti subdole degli Achei, discendenti di Danao, che aveva ordito il complotto per uccidere gli Egiziadi, suoi nipoti e generi.\nImpero ittita.\nI danai nella regione storica turca della Cilicia sono stati identificati come la popolazione di Adana, il termine veniva gi\u00e0 utilizzato dal tardo impero ittita. Si ritiene che essi si siano insediati a Cipro. I sovrani di Adana facevano parte della \"Casata dei Mopsos\", che deriva dalla lingua luvia \"Moxos\" e dal fenicio \"Mopsos\". Solitamente venivano chiamati anche \"Dananiyim\". Pu\u00f2 riferirsi all'area della Mopsukrene (dal greco Mopsus che significa \"fontana\" oppure \"cuore\") e della Mamistra."}
{"id": "1345166", "revid": "943256", "url": "https://it.wikipedia.org/wiki?curid=1345166", "title": "Sinonimi", "text": ""}
{"id": "1345168", "revid": "709565", "url": "https://it.wikipedia.org/wiki?curid=1345168", "title": "Stentore", "text": "Stentore (greco: \u03a3\u03c4\u03ad\u03bd\u03c4\u03c9\u03c1) era l'araldo dei guerrieri greci, descritti da Omero durante la guerra di Troia nell'Iliade. \nAveva la caratteristica di possedere una voce pari a quella di cinquanta uomini, tanto potente da sentirsi a miglia di distanza. \nLa dea Era prese le sue sembianze quando volle incoraggiare le truppe greche al combattimento. Mor\u00ec in un duello vocale con Ermes.\nDal suo nome \u00e8 scaturito l'aggettivo stentoreo, con riferimento a una voce potente: \"voce stentorea\"."}
{"id": "1345170", "revid": "125824439", "url": "https://it.wikipedia.org/wiki?curid=1345170", "title": "Canzoni alla radio", "text": "Canzoni alla radio \u00e8 il terzo album degli Stadio, pubblicato su LP dalla RCA Italiana (catalogo PL 70980) nel 1986, subito dopo la partecipazione del gruppo al Festival di Sanremo con il brano omonimo.\nIl disco.\nNel 1995 viene ristampato su CD dalla BMG Ricordi (catalogo 74321-30044-2) con identico ordine e durata delle tracce. In alcune ristampe la traccia \"Non c'\u00e8 posto\" \u00e8 sostituita dal brano \"La faccia delle donne\". Successivamente Sony Music Italia ha pubblicato l'album per il download digitale, e, dal 19 ottobre 1998, l'ha reso disponibile anche in versione rimasterizzata.\nQuesto album \u00e8 il primo senza il tastierista Fabio Liberatori e l'ultimo con il chitarrista Ricky Portera che, lo stesso anno della pubblicazione, abbandoner\u00e0 il gruppo.\nTracce.\nGli autori del testo precedono i compositori della musica da cui sono separati con un trattino.Edizioni musicali RCA Italiana, Assist."}
{"id": "1345175", "revid": "51032", "url": "https://it.wikipedia.org/wiki?curid=1345175", "title": "Letto di Procuste", "text": ""}
{"id": "1345179", "revid": "287204", "url": "https://it.wikipedia.org/wiki?curid=1345179", "title": "Chiedi chi erano i Beatles", "text": "Chiedi chi erano i Beatles \u00e8 un ep degli Stadio (\u00e8 il loro terzo disco in vinile), pubblicato in formato Qdisc dalla RCA Italiana (catalogo PG 70600) nel 1984.\nIl disco.\n\u00c8 l'ultimo disco in cui compare il tastierista Fabio Liberatori che, in ogni caso, rester\u00e0 in contatto con la band, collaborando anche in due album degli anni novanta (\"Di volpi, di vizi e di virt\u00f9\" e \"Dammi 5 minuti\").\nNel 1995, il titolo viene ristampato su CD (mini-album) senza rimasterizzazione dalla BMG Ricordi (catalogo 74321-30043-2), mantenendo lo stesso ordine delle tracce. La stessa BMG lo ha reso disponibile per il download digitale.\nL'opera non ha produttori.\nI brani.\nLe 3 canzoni del \"Lato B\" fanno parte della colonna sonora del film \"I due carabinieri\" (1984) di Carlo Verdone. Solo la prima, \"Vorrei\", \u00e8 stata inserita nel medley dal vivo dell'antologia \"Il canto delle pellicole\" ().\nGaetano Curreri, nella trasmissione \"I grandi protagonisti\" ha dichiarato che il testo della canzone \"Chiedi chi erano i Beatles\", era una poesia di Roversi e che Lucio Dalla gli chiese di scrivere la musica per quel testo. Nonostante le perplessit\u00e0 di Curreri (scrivere la musica su un testo \u00e8 molto difficile), Lucio Dalla insistette e Curreri acconsent\u00ec, dando origine al primo grande successo degli Stadio.\nTracce.\nGli autori del testo precedono i compositori della musica da cui sono separati con un trattino.Edizioni musicali RCA Italiana, Assist."}
{"id": "1345180", "revid": "167080", "url": "https://it.wikipedia.org/wiki?curid=1345180", "title": "Incunaboli", "text": ""}
{"id": "1345188", "revid": "125959728", "url": "https://it.wikipedia.org/wiki?curid=1345188", "title": "Franco Lerda", "text": "Carriera.\nGiocatore.\nClub.\nTrasferitosi all'et\u00e0 di 16 anni a Torino per entrare nel settore giovanile granata, fece la trafila e aggregato in prima squadra per la prima volta nella stagione 1985-86.\nEsord\u00ec il 6 novembre 1985 sostituendo al 71' J\u00fanior in Hajduk Split-Torino (3-1), sedicesimi di ritorno di Coppa UEFA.\nL'esordio in Serie A avvenne il 24 novembre in Torino- (4-1), quando sostitu\u00ec all'86' Schachner.\nAl Torino rest\u00f2 due stagioni, collezionando 19 presenze e un solo gol, alla quinta di campionato contro l'Empoli nella stagione 86-87.\nSuccessivamente gioca nelle serie minori: Messina, Taranto e (in B), Chievo (in C1), e Brescia (di nuovo in B). Con le \"rondinelle\" ottenne la promozione in serie A al termine della stagione 1993-94.\nNella stagione 1994-95, dopo due presenze con il Brescia, a novembre pass\u00f2 al Napoli senza per\u00f2 riuscire a segnare nemmeno un gol, e cos\u00ec nel 1995-96 fece ritorno al club lombardo, nel frattempo retrocesso in B.\nPoi una stagione e mezza in C1 con l'Atletico Catania (con cui sfior\u00f2 la promozione).\nChiuse la carriera vestendo le maglie di Alessandria in C2, Cuneo e Canavese in D e Saluzzo nel campionato di Eccellenza piemontese 2003/04.\nNazionale.\nIl 19 novembre 1986 esord\u00ec in Nazionale Under 21 (Italia-Svizzera 1-1), e l'11 febbraio 1987 and\u00f2 a segno in Portogallo-Italia (1-2). Ottenne ancora una convocazione, senza per\u00f2 scendere in campo.\nAllenatore.\nHa iniziato la carriera di allenatore subentrando il 9 dicembre 2005 a Vittorio Zaino sulla panchina del Saluzzo, penultimo in serie D, conquistando la salvezza ai play-out.\nL'anno successivo \u00e8 al , con il quale vince i play-off di Serie D dopo essere giunto terzo nella stagione. Lancia inoltre Ebagua come attaccante (da difensore).\nAlla prima esperienza in Serie C con il , nel 2007-08, arriva sesto. L'anno successivo passa alla Pro Patria, con la quale sfiora la promozione in Serie B (persa solo nella finale play-off contro il Padova). L'eccezionalit\u00e0 di quest'ultimo risultato \u00e8 legata alle difficili condizioni in cui egli si trova a operare: nel corso della stagione il club bustocco fallisce, lasciando giocatori e staff privi di stipendio.\nIl 27 giugno 2009 \u00e8 diventato allenatore del Crotone neopromosso in serie B, firmando un accordo annuale. La squadra conclude all'ottavo posto.\nHa lanciato il centrocampista brasiliano Gabionetta.\nIl 17 giugno 2010 viene ingaggiato dal Torino. Il 9 marzo 2011 viene esonerato dalla guida del Torino, venendo sostituito da Giuseppe Papadopulo.\nIl 20 marzo 2011 viene reintegrato come allenatore del Torino, dopo l'esonero dello stesso Papadopulo e riparte con 3 vittorie consecutive grazie anche ai gol di Rolando Bianchi.\nIl 29 maggio 2011 in seguito alla sconfitta per 0-2 contro il Padova, il Torino si ritrova all'ottavo posto, e quindi \u00e8 tagliato fuori dalla zona Play-Off per la conquista della Serie A. A fine stagione viene sostituito da Gian Piero Ventura.\nNell'estate 2012 viene ingaggiato dal per guidare la squadra salentina in Serie B, categoria che, tuttavia, abbandona prima dell'inizio della stagione successiva in seguito alla retrocessione del club leccese in Lega Pro Prima Divisione per illecito sportivo. Viene esonerato il 21 gennaio 2013, a seguito della sconfitta per 3-1 rimediata in trasferta contro il San Marino. Il 24 settembre 2013, dopo l'esonero di Francesco Moriero, torna a sedersi sulla panchina del . Con il suo ritorno in panchina, il inizia ad ottenere una lunga serie di risultati positivi raggiungendo un inaspettato terzo posto finale dietro il Perugia e il Frosinone, qualificandosi ai play-off. Dopo avere battuto il Benevento in semifinale, in finale il Lecce trova il Frosinone. La gara d'andata giocata in casa termina 1-1: nella gara di ritorno, in trasferta, i giallorossi cadono per 3-1 ai supplementari, vedendo sfumare la promozione in Serie B. In tale occasione Lerda viene squalificato per sette mesi, fino al 31 dicembre 2014, per avere aggredito calciatori e tifosi della squadra ciociara. Confermato per la stagione 2014-2015, il 27 dicembre 2014 viene esonerato dal club pugliese e sostituito da Dino Pagliari.\nIl 14 marzo 2016 viene chiamato alla guida del Vicenza Calcio a seguito dell'esonero di Pasquale Marino con il compito di salvare la squadra che si trova al 20\u00ba posto, terz'ultima in classifica. Chiude il campionato al 13\u00ba posto, raggiungendo la quota salvezza con una giornata d'anticipo e venendo riconfermato alla guida tecnica dei berici fino al 2018. Il 3 ottobre seguente, dopo un negativo inizio di stagione con soli 5 punti ottenuti in sette giornate, viene sollevato dall'incarico.\nIl 26 marzo 2018 torna sulla panchina del club veneto, prendendo il posto di Nicola Zanini fino al termine del campionato regolamentare per poi essere esonerato e sostituito dal rientrante Nicola Zanini in occasione dei play-out contro il Santarcangelo.\nIl 19 giugno 2019 firma un contratto con il club albanese del Partizani Tirana.\nIl 15 dicembre 2019, dopo due sconfitte consecutive, che fanno scendere la squadra al secondo posto in campionato, viene esonerato.\nDopo due anni di assenza dalla panchina, il 7 dicembre 2021 diventa il nuovo tecnico della , sostituendo l'esonerato Giuseppe Scienza e firmando fino al termine della stagione. Nell'incontro Pro Vercelli-Renate del 20 febbraio 2022 (terminato 1-1) si \u00e8 reso protagonista di un insulto razzista ai danni del calciatore avversario Mohammed Amine Chakir. Il giudice sportivo gli commina una squalifica fino al 28 aprile 2022.\nStatistiche.\nStatistiche da allenatore.\n\"Statistiche aggiornate al 7 dicembre 2021.\""}
{"id": "1345191", "revid": "124123", "url": "https://it.wikipedia.org/wiki?curid=1345191", "title": "Russell Ohl", "text": "Ohl \u00e8 ricordato per aver brevettato le moderne celle solari, \u00e8 stato anche un ricercatore nel campo dei semiconduttori, i suoi studi hanno favorito l'invenzione del transistor.\nIl campo di ricerca di Ohl era lo studio del comportamento di alcuni tipi di cristalli. Negli anni trenta ha lavorato ai Bell Labs, i laboratori di ricerca della AT&amp;T, studiando i diodi per trasmissioni di segnali ad alta frequenza, un'esigenza in quel periodo in campo telegrafico. Il suo lavoro \u00e8 stato compreso soltanto da pochi scienziati, uno dei quali era Walter Brattain che dagli studi di Ohl ebbe l'intuizione per la realizzazione, insieme a William Bradford Shockley e John Bardeen, del primo transistor bipolare al germanio nel 1947; per questo, i tre ricercatori ricevettero il premio Nobel per la fisica nel 1956).\nNel 1939 Ohl ha scoperto il funzionamento della giunzione PN."}
{"id": "1345195", "revid": "399", "url": "https://it.wikipedia.org/wiki?curid=1345195", "title": "Giuseppe Casarrubea", "text": "Biografia.\n\u00c8 stato dirigente scolastico della scuola media G.B. Grassi Privitera di Partinico. Si \u00e8 dedicato alla ricerca storica dal 1978, anno della pubblicazione di due volumi sulle origini del movimento contadino nella provincia di Palermo per la casa editrice di Salvatore Fausto Flaccovio.\nSi \u00e8 occupato di storia contemporanea siciliana e, particolarmente, dell'intreccio mafia-fascismo-Servizi segreti e ha collaborato con lo storico Nicola Tranfaglia. Ha anche fondato un archivio intitolato alla memoria di suo padre, militante del P.C.I. e della CGIL, ucciso a Partinico il 22 Giugno 1947 dalla banda Giuliano nell'ambito di un attacco armato alla locale Camera del Lavoro. L'archivio \u00e8 costituito da carte desecretate provenienti dal Nara di College Park, dagli Archivi britannici di Kew Gardens e dal SIS italiano. Tra i faldoni dell'Archivio si trovano anche notevoli materiali del Sis (Servizio Informazioni e Sicurezza), del periodo della dominazione italiana della Jugoslavia (Archivio sloveno di Lubiana) e dei Servizi per la Sicurezza dello Stato di Budapest.\nImportanti le carte dell'X2, il controspionaggio diretto in Italia da James Jesus Angleton (1945-47). A questo antenato della CIA si deve, secondo Casarrubea, l'utilizzazione del neofascismo in funzione anticomunista. Circostanza, questa, che si riscontra anche negli anni successivi al 1947, fino alla nascita di Gladio.\nI lavori di Casarrubea, come quelli di Nicola Tranfaglia, si avvalgono spesso di documenti desecretati, provenienti dall'Intelligence di vari Paesi, ma anche dalle cancellerie di alcuni tribunali, come quelli del processo di Viterbo e dell'Appello di Roma riguardanti la strage di Portella della Ginestra (1\u00ba maggio 1947) e gli assalti alle Camere del Lavoro della provincia di Palermo (22 giugno 1947). Gli attacchi si svolsero sotto la copertura della banda di Salvatore Giuliano, ma con il consenso e con l'appoggio diretto di elementi dello Stato italiano e dello stesso governo di Truman.\n\u00c8 morto il 7 giugno 2015 dopo una lunga malattia.\nIl libro su Portella della Ginestra.\nUno dei suoi libri pi\u00f9 importanti, \"Portella della Ginestra. Microstoria di una strage di Stato\" fu oggetto di un processo, intentato all'autore dal generale dei Carabinieri Roberto Giallombardo. Nella sentenza del processo Giallombardo-Casarrubea viene dichiarata la validit\u00e0 della sua ricerca storiografica. Scrive il giudice:\n\"\u00abEd invero, nel libro di Giuseppe Casarrubea \u201cPortella della Ginestra. Microstoria di una strage di Stato\u201d sono sicuramente ravvisabili il metodo scientifico di indagine, la esaustiva raccolta del materiale utilizzabile, l'autorevolezza delle fonti, diverse ed esattamente individuate, nonch\u00e9 la correttezza di linguaggio e l'assenza di attacchi personali e polemici. Dalla lettura del libro si evince agevolmente inoltre che oggetto di studio \u00e8 un evento passato, esaminato nella sua ampiezza e sotto varie sfaccettature.[...].DICHIARA Non doversi procedere nei confronti di CASARRUBEA GIUSEPPE in ordine al reato di cui al capo A), essendo lo stesso estinto per sopravvenuta prescrizione; ASSOLVE :Casarrubea Giuseppe dal reato ascrittogli al capo b) perch\u00e9 il fatto non costituisce reato, in quanto commesso nell'esercizio del diritto di critica storica\u00bb\"."}
{"id": "1345202", "revid": "197034", "url": "https://it.wikipedia.org/wiki?curid=1345202", "title": "Karl Abarth", "text": ""}
{"id": "1345209", "revid": "599013", "url": "https://it.wikipedia.org/wiki?curid=1345209", "title": "Canzoni alla Stadio", "text": "Canzoni alla Stadio \u00e8 la prima raccolta degli Stadio, pubblicata su LP (catalogo ZL 71752), cassetta (ZK 71752) e CD (ZD 71752) dalla Ritzland Records e distribuito dalla BMG Ariola nel 1988.\nIl disco.\nLa versione in CD ha due tracce in pi\u00f9 rispetto al vinile ed alla cassetta, ma identico ordine e durata dei brani.\nTracce.\nGli autori del testo precedono i compositori della musica da cui sono separati con un trattino.L'anno \u00e8 quello di pubblicazione dell'album che contiene il brano.\nFormazione.\nSolo per i due inediti:"}
{"id": "1345212", "revid": "1543377", "url": "https://it.wikipedia.org/wiki?curid=1345212", "title": "Terremoto di Nard\u00f2 del 1743", "text": "Il terremoto di Nard\u00f2 fu un terremoto che si verific\u00f2 il 20 febbraio del 1743 nel mar Ionio settentrionale, a circa 50 chilometri dalle coste del Salento. Prende il nome dalla localit\u00e0 dove si registrarono le maggiori distruzioni e il maggior numero di morti.\nStoria.\nIl 20 febbraio 1743 alle ore 16.30 GMT si ebbero tre forti scosse con epicentro nel Canale d'Otranto a circa 50\u00a0km dalla costa salentina. Furono percepite dalla popolazione in un'area vastissima: dal Peloponneso all'isola di Malta; dalle regioni meridionali della penisola italiana fino a Trento, Venezia, Milano.\nLe maggiori distruzioni in Puglia furono subite dalle citt\u00e0 di Nard\u00f2 (dove raggiunse il IX-X grado della scala Mercalli), Francavilla Fontana e Leverano, mentre sul lato greco particolarmente colpito fu il borgo di Amaxichi (l'odierna Leucade), sull'isola di Santa Maura (una delle isole ionie, allora appartenenti alla Repubblica di Venezia).\nDall'analisi delle fonti, si deduce che in Puglia ci furono circa 180 morti, mentre non si hanno dati attendibili in merito al numero di vittime in Grecia (le fonti veneziane, al riguardo molto approssimative, parlano di una decina di morti). Nella sola Nard\u00f2 le vittime furono circa 150 e subirono gravi danni la maggior parte delle chiese e palazzi, essendo rimaste illese solo una trentina di case. \nIn altre 15 localit\u00e0 del Salento ci furono danni gravi, tra cui Brindisi, Taranto, Francavilla Fontana, Galatina, Leverano, Manduria, Avetrana, Oria, Salice Salentino. Lesioni meno gravi furono riscontrate a Lecce, Otranto, Gallipoli e in una decina di altri paesi. Al di fuori dell'area salentina, danni notevoli si registrarono tra la provincia di Bari e la Basilicata orientale (Bari, Barletta, Canosa di Puglia, Corato e Matera), come pure a Reggio Calabria, Messina e nell'isola di Malta. Nell'area greca, il terremoto colp\u00ec soprattutto le isole di Santa Maura e Corf\u00f9 e le localit\u00e0 adiacenti della costa greca occidentale, allora parte dell'Impero Ottomano (in particolare, Prevesa, Arta, Butrinto, Giannina, Vonitsa, Xiromero).\nA Nard\u00f2, che allora contava 8000 abitanti, l'esiguo numero di vittime (meno del 2% della popolazione, a fronte delle devastazioni provocate in citt\u00e0 dalla violenza del sisma) fu attribuito all'intercessione di san Gregorio Armeno, la cui festa venne fissata nella ricorrenza del terremoto il 20 febbraio. Similmente, in quasi ogni comunit\u00e0 salentina si volle credere alla protezione dei propri Santi Protettori: a Mesagne si ringrazi\u00f2 Beata Vergine Maria del Carmelo, a Latiano Santa Margherita di Antiochia, a Francavilla Fontana la Madonna della Fontana, a Lecce e Campi Salentina sant'Oronzo,a Avetrana san Biagio, a Oria san Barsanofio,a Taranto l\u2019Immacolata Concezione che da allora divenne la seconda patrona della citt\u00e0, e cos\u00ec via.\nTsunami.\nNon ci sono testimonianze storiche di uno tsunami, se non indirette: negli archivi \u00e8 documentato un brusco abbassamento del livello del mare nel porto di Brindisi, subito dopo il sisma. Tuttavia, lungo la costa a sud di Otranto \u00e8 stato rilevato il distacco dalla riva di grossi blocchi rocciosi (dal peso fino a 70 tonnellate) e il loro trasporto a diversi metri di distanza verso l'interno. Le datazioni col metodo del radiocarbonio sui gusci di organismi presenti nei massi rocciosi confermano l'ipotesi che essi siano stati trasportati da almeno due onde di tsunami connesse al terremoto del 20 febbraio 1743. Si \u00e8 calcolato che la quota massima raggiunta dal maremoto (\"run-up\") \u00e8 stata di almeno 11 metri lungo la costa immediatamente prospiciente l'epicentro, mentre fu limitata a 1,5 metri nella fascia costiera a nord di Brindisi.\nGli effetti del maremoto furono tuttavia limitati (a riprova del fatto che non ci sono documenti storici che ne parlano), sia perch\u00e9 la costa compresa tra Brindisi e Santa Maria di Leuca, quella interessata direttamente dal fenomeno, all'epoca era quasi completamente disabitata per via delle numerosi paludi costiere e della malaria, sia perch\u00e9 la morfologia della costa, costituita prevalentemente da falesie, ha determinato l'inondazione di una fascia litoranea molto ristretta.\nAnalisi geosismologica.\nLa struttura tettonica responsabile del terremoto \u00e8 ancora ignota: fu un fenomeno tellurico complesso, percepito come una sequenza di tre violente scosse, prodotte probabilmente dall\u2019attivazione di diversi segmenti di faglia. Nella zona dell'epicentro, in epoche successive, si sono verificati altri terremoti, ma sempre di intensit\u00e0 molto inferiore, l'ultimo di magnitudo 3.1 del 10/11/2015.\nGli effetti delle scosse telluriche del sisma del 1743 non furono proporzionali alla distanza dall'epicentro, ma furono influenzati da fattori di amplificazione sismica locale, strettamente connessi alle caratteristiche del substrato geologico su cui poggiano i vari centri urbani. Nel Salento si alternano terrazzamenti pi\u00f9 alti (\"horst\"), caratterizzati da strati rocciosi affioranti, e terrazzamenti pi\u00f9 bassi (\"graben\"), solitamente ricoperti da depositi alluvionali sciolti, che favoriscono una dissipazione maggiore di energia sismica. Nard\u00f2, in particolare, poggia su un terreno con basse propriet\u00e0 meccaniche (depositi di spiaggia e di piana costiera), circondato tutt'intorno da depositi calcarenitici e calciruditici, che sono terreni con buone propriet\u00e0 meccaniche. Il fenomeno che ha caratterizzato la quasi distruzione di Nard\u00f2 \u00e8 quindi riconducibile a un effetto di risonanza locale, simile allo scuotimento di una bacinella contenente acqua, dove le pareti della bacinella \u2013 essendo rigide \u2013 restano immutate, mentre l'acqua al suo interno oscilla."}
{"id": "1345214", "revid": "12582", "url": "https://it.wikipedia.org/wiki?curid=1345214", "title": "Convitto Nazionale", "text": ""}
{"id": "1345215", "revid": "436907", "url": "https://it.wikipedia.org/wiki?curid=1345215", "title": "Puoi fidarti di me", "text": "Puoi fidarti di me \u00e8 il quarto album degli Stadio, pubblicato su LP (catalogo ZL 74076), cassetta (ZK 74076) e CD (ZD 74076) dalla Ritzland Records e distribuito dalla BMG Ariola nel 1989.\nIl disco.\nNel 1992 il CD \u00e8 stato ripubblicato dalla EMI Italiana (catalogo 0777 7 80098 2 5). Dal 9 febbraio 1998, la Sony Music Italia ha reso disponibile per il download digitale la versione rimasterizzata.\nNessun singolo \u00e8 stato estratto da questo album.\n\u00c8 l'ultimo album che vede la presenza di Marco Nanni al basso.\nTracce.\nGli autori del testo precedono i compositori della musica da cui sono separati con un trattino."}
{"id": "1345217", "revid": "76069", "url": "https://it.wikipedia.org/wiki?curid=1345217", "title": "Dinsheim", "text": ""}
{"id": "1345218", "revid": "1305772", "url": "https://it.wikipedia.org/wiki?curid=1345218", "title": "Jean Dutourd", "text": "Sua madre mor\u00ec quando lui aveva solo sette anni. All'et\u00e0 di vent'anni fu fatto prigioniero quindici giorni dopo l'invasione tedesca della Francia durante la Seconda guerra mondiale. Sei settimane dopo riusc\u00ec a fuggire e ritorn\u00f2 a Parigi dove studi\u00f2 filosofia alla Sorbona.\nIl suo primo libro, \"Le Complexe de C\u00e9sar\" fu pubblicato nel 1946 e ricevette il premio Stendhal. Fu eletto al trentunesimo seggio della Acad\u00e9mie fran\u00e7aise il 30 novembre 1978. Nel 1997 divenne membro della Accademia serba delle scienze e delle arti nella sezione di lingua e letteratura."}
{"id": "1345222", "revid": "76069", "url": "https://it.wikipedia.org/wiki?curid=1345222", "title": "Widensohlen", "text": ""}
{"id": "1345224", "revid": "1543377", "url": "https://it.wikipedia.org/wiki?curid=1345224", "title": "Si\u00f3", "text": "Il Si\u00f3 (ungherese: \"Si\u00f3 csatorna\") \u00e8 un canale artificiale che si trova in Ungheria centrale. Esso costituisce l'emissario del lago Balaton. Esce dal lago nella citt\u00e0 Si\u00f3fok dirigendosi verso sud-est, attraversa Simontornya quindi vira verso sud, attraversa la citt\u00e0 di Szeksz\u00e1rd ed alcuni chilometri ad est di questa si immette nel Danubio. Il fiume Si\u00f3 attraversa le contee ungheresi Somogy, Fej\u00e9r e Tolna.\nIl Si\u00f3 \u00e8 utilizzato per regolare l'altezza dell'acqua nel lago Balaton attraverso la chiusa di Si\u00f3fok. La chiusa attuale \u00e8 stata costruita nel 1891, ma ha avuto diversi predecessori. La prima chiusa \u00e8 attribuita all'imperatore romano Galerio nel III secolo d.C.\nPrima dell'apertura del canale di Si\u00f3, il livello dell'acqua era 3 metri pi\u00f9 alto di ora e la relativa superficie del lago Balaton era circa due volte pi\u00f9 grande del presente.\nIl livello d'acqua del lago Balaton \u00e8 regolato dal 1977: deve essere fra 70 centimetri e 110 centimetri (misurati a Si\u00f3fok ad una altezza di 103,41\u00a0m dal livello del mare). Nel caso il livello d'acqua salga oltre i 110 centimetri, la chiusa viene aperta per proteggere le rive del lago e le relative infrastrutture. Tuttavia, in questi ultimi anni la quantit\u00e0 dell'acqua sta diminuendo continuamente nel lago Balaton, per cui il canale \u00e8 stato chiuso per lunghi periodi."}
{"id": "1345225", "revid": "11081073", "url": "https://it.wikipedia.org/wiki?curid=1345225", "title": "TLD Internet", "text": ""}
{"id": "1345232", "revid": "123215383", "url": "https://it.wikipedia.org/wiki?curid=1345232", "title": "Indelibly Stamped", "text": "Indelibly Stamped \u00e8 il secondo album progressive rock dei Supertramp, uscito nel giugno del 1971. \nCome il primo disco, anche questo non ha avuto successo. La fotografia in copertina ritrae una giovane donna, Marion Hollier, pagata 45 sterline per mettersi in posa, che dichiar\u00f2: \"non ero molto felice di posare a seno nudo ma le 45 sterline mi hanno fatto decidere\". Alcune edizioni hanno la copertina a colori, come in Nord America, dove usc\u00ec nel 1976.\nFormazione.\nProduzione"}
{"id": "1345233", "revid": "1305772", "url": "https://it.wikipedia.org/wiki?curid=1345233", "title": "Nicola Mazza", "text": "Biografia.\nInfanzia e formazione.\nNicola nacque a Verona nel 1790, primo di nove figli, da una famiglia di commercianti. I genitori gestivano un negozio di stoffe nella centrale Piazza delle Erbe. Nel 1797 l'occupazione francese spinse la famiglia a trasferirsi nella localit\u00e0 collinare di Marcellise, frazione di San Martino Buon Albergo a circa dodici chilometri dalla citt\u00e0.\nPer difficolt\u00e0 di salute non frequent\u00f2 scuole, ma ebbe come precettore privato il noto purista Antonio Cesari, sacerdote filippino.\nRicevette l'abito ecclesiastico nella cappella della villa paterna e venne poi ordinato sacerdote a Verona nel 1814.\nEntr\u00f2 nel gruppo di discepoli di san Gaspare Bertoni, del quale fecero parte altri fondatori veronesi dell'800. Vi matur\u00f2 spirito di austerit\u00e0 e preghiera, dedizione ai giovani e alle necessit\u00e0 dei pi\u00f9 poveri, insieme all'entusiasmo per le missioni in Africa, tanto da essere soprannominato \u201cdon Congo\u201d.\nL'opera sacerdotale e le fondazioni.\nInizi\u00f2 l'insegnamento della matematica e, saltuariamente, di fisica e storia universale, nelle scuole pubbliche del Seminario. Ogni fine settimana ritornava a Marcellise come cappellano, servizio che continu\u00f2 anche dopo il 1821, quando difficolt\u00e0 finanziarie indussero il padre a cedere la propriet\u00e0 agricola con la villa. A Marcellise conobbe due ragazzi di umili condizioni ma capaci, che aiut\u00f2 a studiare a Verona: divenuti sacerdoti, Luigi Dusi e Alessandro Aldegheri collaborarono alle opere che aveva fondato nel frattempo.\nNel 1828, infatti, don Nicola inizi\u00f2 ad accogliere fanciulle abbandonate o trascurate dalle famiglie, affidandole ad alcune educatrici costituite in piccoli gruppi di tipo familiare. Da queste origini nascer\u00e0 nella parrocchia di San Paolo in Campo Marzio l\u2019Istituto femminile, condotto da laiche consacrate chiamate Cooperatrici. Le case si moltiplicarono, dando vita anche a una scuola per le due prime classi elementari, a un laboratorio di fiori artificiali e a una grande filanda per la seta, con laboratorio di ricamo.\nNel 1833, con cinque allievi, negli ambienti di San Carlo inizi\u00f2 il futuro Istituto maschile per ragazzi capaci, per consentire lo studio a coloro le famiglie dei quali non disponevano dei mezzi economici necessari. Nello stesso anno, fu inaugurato un dipinto per l'altare delle Devozioni commissionato da Don Mazza a Giovanni Battista Caliari, pittore a lui vicino. L'opera riproponeva lo schema della scuola veronese presente dagli inizi del XIX secolo negli affreschi della Chiesa di Marcellise intitolata alla Cattedra di San Pietro. \nQuando questi terminarono gli studi secondari, nel 1839, apr\u00ec a Padova una casa universitaria\nLe opere missionarie furono preparate gi\u00e0 nel 1845, inviando don Angelo Vinco, che aveva manifestato vocazione missionaria, presso il Pontificio Collegio Urbano \"De Propaganda Fide\", a Roma. Questi part\u00ec nel 1847 per il nuovo Vicariato apostolico dell'Africa Centrale, dove oper\u00f2 fino alla morte per febbri nel 1853. Altri suoi allievi si sentono chiamati alla stessa vocazione. In seguito all'incontro con il sacerdote genovese don Nicola Olivieri, che riscattava ragazze nere dai mercati degli schiavi africani e intendeva affidarne alcune ai suoi istituti, matur\u00f2 un disegno d'intervento missionario in Africa. Le giovani africane sarebbero state preparate all'insegnamento, alla catechesi e alle attivit\u00e0 domestiche nell'istituto femminile veronese. Nell'istituto maschile i \u201cmoretti\u201d sarebbero stati avviati ai mestieri e alle professioni necessarie, non escluso il sacerdozio. I sacerdoti dell'Istituto li avrebbero seguiti in Africa, per costituirvi piccoli nuclei evangelizzatori e promotori di progresso. Nel 1853 partono in esplorazione don Giovanni Beltrame e don Antonio Castagnaro, quest'ultimo per\u00f2 si ammal\u00f2 e mor\u00ec quasi subito. Nel 1857 furono nuovamente inviati cinque sacerdoti e un laico. Appartenevano al gruppo don Giovanni Beltrame, don Francesco Oliboni, don Angelo Melotto, don Alessandro Dal Bosco, don Daniele Comboni, futuro vescovo e santo, e il laico Isidoro Zilli. Ma, ritornato in Italia, il Comboni si confermer\u00e0 ancor pi\u00f9 della necessit\u00e0 di continuare la missione. Don Mazza intanto oper\u00f2 per coinvolgere nell'impresa i cittadini veronesi e assicurarsi l'appoggio della Marienverein di Vienna, un'associazione nata appositamente per sostenere e finanziare la missione in Africa Centrale.\nNel corso della sua vita, don Nicola Mazza cerc\u00f2 sempre legami con il mondo culturale, amministrativo ed economico della citt\u00e0 e fu membro del Consiglio comunale e dell'Accademia di Agricoltura Scienze e Lettere.\nLo ressero riferimenti spirituali solidi: come confessore sant'Alfonso Maria de' Liguori, per il ministero sacerdotale e sociale Antonio Rosmini, per la formazione e l'inquadramento giuridico dei suoi collaboratori sant'Ignazio di Loyola.\nLa morte, il seguito delle opere, il processo di canonizzazione.\nNel luglio 1865 le condizioni di salute di don Mazza, ammalato da tempo, si aggravarono e la stampa scaligera rappresentata dai giornali \"Nuova Gazzetta di Verona\" e \"Eco del Veneto\", segu\u00ec il decorso della malattia con straordinaria partecipazione, sottolineando la santit\u00e0 del religioso e le molte opere da lui compiute a favore della societ\u00e0.\nDon Nicola Mazza mor\u00ec a Verona il 2 agosto 1865. Il suo corpo si trova nella scuola che la sua citt\u00e0 fond\u00f2 in suo onore.\nDopo la morte del fondatore, il vescovo di Verona cardinale Luigi di Canossa, ridusse di molto l'organico di sacerdoti e chierici presso l'Istituto di San Carlo, lasciandone la cura alla Diocesi di Verona. Gli istituti maschile e femminile continuarono, senza particolari progetti di sviluppo, mentre per oltre un secolo la prospettiva missionaria, pass\u00f2 in consegna esclusivamente a san Daniele Comboni e alle sue congregazioni religiose.\nL'istituzione della Pia Societ\u00e0 di don Mazza nel 1951, della Pia Societ\u00e0 maestre Cooperatrici di don Mazza e della Congregazione della Carit\u00e0 del Sacro Cuore di Ges\u00f9 (\u201cSuore di don Mazza\u201d) portarono a nuovi ampi sviluppi le opere mazziane in Italia e in Brasile. I sacerdoti, le cooperatrici e le suore di questi istituti proseguono oggi l'opera di don Nicola Mazza in Italia (Verona, Padova e Roma) e in Brasile (Jo\u00e3o Pessoa - PB; Olinda - PE; San Paolo - SP).\nSulla base dell'opera educativa di Nicola Mazza \u00e8, ancora oggi, presente a Verona una scuola secondaria a lui dedicata, divisa in scuola media e licei (classico e scientifico).\nIl 3 giugno 2013 il papa Francesco, a conclusione del processo presso la Congregazione per le Cause dei Santi, ha confermato il riconoscimento delle virt\u00f9 eroiche del Mazza, attribuendo al Servo di Dio, il titolo di Venerabile.\nBibliografia.\nRino Cona, \"Nicola Mazza. Un prete per la Chiesa e la societ\u00e0\", Casa editrice Mazziana, Verona 2006"}
{"id": "1345236", "revid": "287204", "url": "https://it.wikipedia.org/wiki?curid=1345236", "title": "Borgo metropolitano di Bolton", "text": "Bolton \u00e8 un borgo metropolitano della Grande Manchester, Inghilterra, Regno Unito, con sede nella localit\u00e0 omonima. Nel suo territorio \u00e8 situato il Queen's Park.\nStoria.\nIl distretto fu creato con il Local Government Act 1972, il 1\u00ba aprile 1974 dalla fusione del precedente county borough di Bolton con i distretti urbani di Farnworth, Horwich, Westhoughton, Blackrod, Kearsley, Little Lever e parte di quello di Turton (villaggi di Bradshaw, Bromley Cross, Dunscar, Egerton e Harwood).\nParrocchie civili.\nLe uniche parrocchie civili del distretto sono:"}
{"id": "1345238", "revid": "2228186", "url": "https://it.wikipedia.org/wiki?curid=1345238", "title": "Industria alimentare", "text": "In economia, in particolare nel settore secondario, con industria alimentare (o agroalimentare) si intende l'attivit\u00e0 della produzione industriale applicata al settore degli alimenti ovvero il sottosettore secondario volto alla trasformazione dei prodotti agricoli e di allevamento in prodotti destinati al consumatore finale nel mercato (es negozi e grande distribuzione organizzata).\nLe attivit\u00e0.\nIn Italia, secondo la classificazione ATECO dell'ISTAT, l'industria alimentare viene collocata tra le attivit\u00e0 manifatturiere.\nTali attivit\u00e0 si qualificano, anche se non sempre in modo chiaro ed univoco, per una serie di caratteristiche quali:\novvero tutto ci\u00f2 che l'uomo moderno ha inventato per perseguire soprattutto due obiettivi: la \"riduzione dei costi\" ed il \"consumo di massa\".\nSicurezza.\nNel caso specifico dell'industria alimentare c'\u00e8 un terzo risultato tutt'altro che secondario, la \"sicurezza del prodotto\" al consumo. La cura di questo fondamentale requisito, che conferisce una importanza strategica agli aspetti igienico-sanitari in ambito aziendale, \u00e8 realizzabile grazie alle conoscenze scientifiche ed alle applicazioni tecnologiche che solo una logica \"industriale\" ha potuto sviluppare.\nTipologia.\nAnche se non \u00e8 facile classificare le attivit\u00e0 industriali relative agli alimenti, in base alla posizione di filiera possono essere considerate:\nUna classificazione meno opinabile, anche se lascia qualche ambiguit\u00e0, specie per le aziende dove coesistono lavorazioni eterogenee, \u00e8 quella adottata dall'ISTAT, che identifica la tipologia in base ai materiali usati e/o prodotti, come segue:"}
{"id": "1345246", "revid": "287204", "url": "https://it.wikipedia.org/wiki?curid=1345246", "title": "Borgo metropolitano di Bury", "text": "Bury \u00e8 un borgo metropolitano della Grande Manchester, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del precedente borgo di contea di Bury con i borghi di Prestwich e Radcliffe e i distretti urbani di Tottington e Whitefield e parte di quello di Ramsbottom.\nLocalit\u00e0.\nIl municipio \u00e8 formato da questi abitati:"}
{"id": "1345247", "revid": "436907", "url": "https://it.wikipedia.org/wiki?curid=1345247", "title": "Siamo tutti elefanti inventati", "text": "Siamo tutti elefanti inventati \u00e8 il quinto album degli Stadio, pubblicato dalla EMI Italiana su LP (catalogo 66 7978071) e su CD (90 7978072) nel 1991.\nRaggiunge la posizione numero 16 nella classifica italiana.\nIl disco.\nDal 9 febbraio 1998, la Sony Music Italia ha reso disponibile per il download digitale la versione rimasterizzata.\nPrima collaborazione di Andrea Fornili col gruppo.\nTracce.\nGli autori del testo precedono i compositori della musica da cui sono separati con un trattino. Nessun trattino significa contemporaneamente autori e compositori."}
{"id": "1345253", "revid": "76069", "url": "https://it.wikipedia.org/wiki?curid=1345253", "title": "Lainville", "text": ""}
{"id": "1345257", "revid": "120595837", "url": "https://it.wikipedia.org/wiki?curid=1345257", "title": "Evelyn Beatrice Hall", "text": "Biografia.\n\u00c8 conosciuta soprattutto per la sua biografia sul filosofo francese Voltaire, \"Gli amici di Voltaire\", completata nel 1906. Fu lei a scrivere la frase, spesso erroneamente attribuita a Voltaire, \u00abI disapprove of what you say, but I will defend to the death your right to say it\u00bb (\u00abDisapprovo quello che dite, ma difender\u00f2 fino alla morte il vostro diritto di dirlo\u00bb), come una illustrazione del pensiero di Voltaire. Tale frase \u00e8 nota anche nella leggera variante, \u00abNon sono d'accordo con quello che dici, ma darei la vita perch\u00e9 tu possa dirlo\u00bb."}
{"id": "1345258", "revid": "287204", "url": "https://it.wikipedia.org/wiki?curid=1345258", "title": "Borgo metropolitano di Oldham", "text": "Oldham \u00e8 un borgo metropolitano della Greater Manchester, Inghilterra, Regno Unito, con sede nella localit\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del precedente borgo di contea di Oldham con i distretti urbani di Chadderton, Crompton, Failsworth e Lees dal Lancashire e il distretto urbano di Saddleworth dal West Riding of Yorkshire."}
{"id": "1345260", "revid": "1413985", "url": "https://it.wikipedia.org/wiki?curid=1345260", "title": "Base imponibile", "text": ""}
{"id": "1345264", "revid": "287204", "url": "https://it.wikipedia.org/wiki?curid=1345264", "title": "Borgo metropolitano di Rochdale", "text": "Rochdale \u00e8 un borgo metropolitano della Grande Manchester, Inghilterra, Regno Unito, con sede nella localit\u00e0 omonima.\nStoria.\nIl distretto fu creato con il Local Government Act 1972, il 1\u00ba aprile 1974 dalla fusione del precedente county borough di Rochdale con i borghi municipali di Heywood e Middleton e distretti urbani di Littleborough, Milnrow e Wardle."}
{"id": "1345266", "revid": "729019", "url": "https://it.wikipedia.org/wiki?curid=1345266", "title": "Hataz\u014d Adachi", "text": "Nacque nella prefettura di Ishikawa, si laure\u00f2 all'Accademia militare imperiale giapponese nel 1910 e all'Universit\u00e0 militare di guerra nel 1922. Divenne colonnello nel 1934 e generale di divisione nel 1940, fu a capo dell'esercito nell'area del nord della Cina tra il 1941-1942, comand\u00f2 la 18\u00aa Armata a Rabaul e nella costa nord della Nuova Guinea tra il 1942-1945.\nGli sbarchi di MacArthur ad Aitape ed Hollandia (odierna Jayapura) tra il 22 e il 27 aprile del 1944 isolarono una vasta parte dei 65.000 uomini di Adachi, ci\u00f2 fece s\u00ec che le sue forze furono rese inoffensive per il resto della guerra. Segu\u00ec la sua resa nel settembre del 1945; egli prese responsabilmente l'accusa di maltrattamento dei prigionieri alleati a Rabul, e si suicid\u00f2."}
{"id": "1345275", "revid": "287204", "url": "https://it.wikipedia.org/wiki?curid=1345275", "title": "Borgo metropolitano di Stockport", "text": "Stockport \u00e8 un borgo metropolitano della Grande Manchester, Inghilterra, Regno Unito, con sede nella localit\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del precedente county borough di Stockport con i distretti urbani di Bredbury and Romiley, Cheadle and Gatley, Hazel Grove e Bramhall and Marple."}
{"id": "1345283", "revid": "339392", "url": "https://it.wikipedia.org/wiki?curid=1345283", "title": "Compagnie Generale des Chemins de fer secondaires", "text": ""}
{"id": "1345284", "revid": "80339", "url": "https://it.wikipedia.org/wiki?curid=1345284", "title": "Gley", "text": ""}
{"id": "1345285", "revid": "7969", "url": "https://it.wikipedia.org/wiki?curid=1345285", "title": "Vitrolles en Luberon", "text": ""}
{"id": "1345287", "revid": "767487", "url": "https://it.wikipedia.org/wiki?curid=1345287", "title": "Problema dei servizi", "text": "In topologia e teoria dei grafi, il problema dei servizi affronta questioni che si richiamano al classico quesito:\nApparentemente di immediata soluzione, il problema delle tre case e dei tre pozzi fa sorridere gli ingenui, ma fa pensare i matematici. La soluzione \u00e8 possibile soltanto se i tre soggetti sono disposti a costruire un cavalcavia in modo che almeno uno di loro vi passi sotto ed un altro vi passi sopra.\nIl primo matematico a affrontare e risolvere esaustivamente questo problema \u00e8 stato Fermat, nel 1643, che ne pubblic\u00f2 la soluzione trovata accidentalmente durante uno studio sulla fattorizzazione grafica dei grandi numeri.\nGeneralizzazione.\nIl quesito si generalizza con il seguente enunciato:\nPer \"grafo ciambellare\" si intende tracciato su ciambella; per \"grafo ordinario\" si intende non \"intrecciato\", cio\u00e8 ogni arco ha in comune con altri archi soltanto i nodi estremi."}
{"id": "1345288", "revid": "2121638", "url": "https://it.wikipedia.org/wiki?curid=1345288", "title": "Fattore di guarigione", "text": "Il fattore di guarigione (o fattore rigenerante o ancora rigenerazione spontanea) \u00e8 un superpotere posseduto da alcuni personaggi immaginari dei fumetti o film di fantascienza che consente loro, grazie a una particolare struttura genetica, di guarire e rigenerare dalle ferite ricevute o dai danni fisici subiti sia in modo accelerato (tagli profondi che guariscono in pochi minuti o fratture che si ricompongono dopo qualche giorno) sia sovrumano (ricrescita istantanea e completa di arti o parti del corpo mutilate).\nFumetti.\nQuesto superpotere rientra nelle abilit\u00e0 speciali di alcuni personaggi dell'universo Marvel come Wolverine, Sabretooth, Hulk, Deadpool, X-23, Daken, Omega Red, Sebastian Shaw, il Fenomeno, Lady Deathstrike, Mystica, Anole, Capitan America, l'Uomo Ragno, Venom, Carnage, Lizard e Goblin e dell'universo DC come Superman, Wonder Woman, Lobo, Deathstroke e Swamp Thing.\nGli effetti del fattore rigenerante sono variabili a seconda del livello di potere di chi lo detiene; in generale si possono elencare: rapidissima guarigione da ferite e fratture, rigenerazione di parti del corpo mutilate, immunit\u00e0 a veleni, tossine e affini, virtuale immunit\u00e0 anche da virus ed epidemie; in alcuni casi anche un rallentamento del processo d'invecchiamento con conseguente grande longevit\u00e0.\nIl fattore rigenerante non conferisce l'immortalit\u00e0 ed \u00e8 quindi comunque possibile uccidere chi ne sia portatore, anche se solo con particolari mezzi. Pu\u00f2 essere annullato dal virus che infetta i supereroi Marvel nella miniserie \"Marvel Zombi\", trasformandoli in zombi cannibali, oppure se il corpo viene distrutto abbastanza rapidamente, si pu\u00f2 impedirgli di rigenerarsi, come succede a Wolverine nell'arco narrativo Giorni di un futuro passato, in cui una sentinella riesce a ucciderlo con un fascio di energia che, colpendolo, disintegra tutto il suo corpo a parte l'indistruttibile scheletro di adamantio.\nUn altro personaggio caratterizzato da questa facolt\u00e0 \u00e8 Painkiller Jane, protagonista di alcuni fumetti e dell'omonima serie televisiva, che le consente di guarire rapidamente da ferite da arma da fuoco, da armi da taglio e persino di sopravvivere a una caduta da un grattacielo.\nAnime e manga.\nNel manga e anime \"Dragon Ball\" di Akira Toriyama, il fattore rigenerante viene introdotto nella prima serie da Piccolo, in grado di rigenerare le proprie braccia. Si scopre in \"Dragon Ball Z\" che il fattore rigenerante \u00e8 un'abilit\u00e0 speciale dei guerrieri Namecciani in quanto anche Nail \u00e8 in grado di usarla. Successivamente anche Cell \u00e8 in grado di rigenerare il proprio corpo in quanto nel suo corpo sono presenti le cellule di Piccolo, ma a differenza del Namecciano, il suo fattore rigenerante \u00e8 di gran lunga pi\u00f9 sviluppato, in grado di rigenerare completamente il suo corpo a meno che non si distrugga il suo nucleo vitale. Anche Majin Bu e le sue successive incarnazioni e trasformazioni possono utilizzare il fattore rigenerante, ancora pi\u00f9 sviluppato di quello di Cell, combinato al corpo completamente elastico del mostro \u00e8 in grado di combinare letali attacchi ed efficaci difese. Al contrario di Cell, per eliminare definitivamente il fattore rigenerante di Majin Bu \u00e8 necessario disintegrare completamente il suo corpo, bruciarlo \u00e8 effettivamente inutile in quanto il mostro rosa pu\u00f2 anche rigenerarsi attraverso il fumo. Anche Lord Slug, (personaggio di un film della serie) essendo un Namecciano, dispone di questo potere. Anche Metal Cooler, in uno dei film di Dragon Ball Z, \u00e8 capace di utilizzare la tecnica della Rigenerazione, grazie alla fusione col \"Big Gete Star\", un pianeta metallico in grado di assorbire la forza vitale degli esseri viventi, generato da un microchip. In \"Dragon Ball GT\" il nemico finale, Li Shenron possiede capacit\u00e0 rigenerative dopo aver acquisito i poteri del drago dell'elettricit\u00e0. Infine, in \"Dragon Ball Super\" la trasformazione del Super Saiyan God possiede una capacit\u00e0 di rigenerazione derivata dalla sua origine divina.\nNel manga \"Bastard!!\" il protagonista Dark Schneider \u00e8 solito usare questa tecnica, il suo fattore rigenerante \u00e8 a un livello avanzato in quanto pu\u00f2 rigenerare completamente qualsiasi parte del corpo, tornando persino dalla morte.\nNel manga e anime \"One Piece\", Marco, comandante della prima divisione della flotta di Barbabianca ha la capacit\u00e0 di rigenerare le proprie ferite grazie ai poteri del frutto del diavolo Avis Avis, modello Fenice, che gli consente tra gli altri di trasformarsi in una fenice di fuoco blu.\nNel manga \"Devilman\", Akira Fudo dopo aver ricevuto i poteri di Devilman \u00e8 in grado di rigenerare il suo corpo, in quanto possiede le capacit\u00e0 di un Diavolo.\nNel manga e anime \"Naruto\", il protagonista, Naruto Uzumaki possiede questa facolt\u00e0, ma solo quando attiva il chakra della Volpe a nove code e anche Tsunade, 5\u00ba Hokage, pu\u00f2 incrementare notevolmente il proprio fattore di rigenerazione, a costo di una riduzione della propria vita e di una notevole quantit\u00e0 di chakra. Tsunade dichiara di non poter morire in battaglia grazie alla sua rigenerazione. Anche Kakuzu, possiede un fattore simile a quello rigenerante, in quanto \u00e8 in grado di riattacare parti del corpo attraverso i fili neri (che grazie a una tecnica hanno sostituito i muscoli). Questo potere, gli consente di riattaccare parti del corpo anche ad altre persone (come ha fatto con la testa di Hidan durante lo scontro con Asuma Sarutobi e il braccio di Deidara perso durante lo scontro con Gaara). Nel corso della quarta guerra mondiale dei ninja, gran parte dei nemici, primo fra tutti Madara Uchiha, sono individui morti e resuscitati, pertanto possono essere danneggiati solo in modi particolari, altrimenti il loro corpi si ricostituiscono.\nNel manga \"Bleach\" il protagonista Ichigo Kurosaki \u00e8 in grado di rigenerarsi grazie al blut vene e ai suoi poteri hollow come nello scontro con Ulquiorra Shiffer in cui grazie ai suoi poteri hollow \u00e8 stato in grado di rigenerare il buco nel petto infertogli da Ulquiorra.\nAnche nel manga e anime \"Inuyasha\" di Rumiko Takahashi, molti personaggi hanno a che fare con il fattore rigenerante. I demoni superiori come Sesshomaru hanno l'abilit\u00e0 di rigenerare le proprie ferite, ciononostante il demone sembra non essere in grado di ricreare il braccio amputato, se non verso la fine del manga dove rigenera il braccio assieme alla spada Bakusaiga. Inuyasha pur essendo un mezzo-demone \u00e8 in grado di rigenerare le ferite, ma a causa del suo sangue umano ha bisogno di pi\u00f9 tempo per quelle gravi. Naraku nelle sue ultime trasformazioni, \u00e8 in grado di rigenerare il suo corpo all'infinito senza assorbire nuovi demoni, a meno che non venga distrutto il suo cuore umano. Anche alcune delle sue emanazioni dimostrano di possedere questo potere. I demoni che vengono in possesso della Sfera dei Quattro Spiriti completa, oltre a incrementare il loro potere a dismisura, possono rigenerarsi completamente all'infinito, Naraku alla fine quando ottiene il gioiello completo, rigenera totalmente il suo corpo anche quando questo viene distrutto del tutto.\nNel manga e anime \"Fullmetal Alchemist\" di Hiromu Arakawa, i principali antagonisti della storia, gli homunculus, posseggono un avanzato, ma non eterno fattore rigenerante, dovuto alla pietra filosofale situata all'interno del loro petto. Nella medesima opera altri personaggi che usufruiscono di questo fattore sono Van Hohenheim e il Padre, poich\u00e9 entrambi totalmente costituiti dalla sopracitata pietra filosofale. La non infinit\u00e0 di tale rigenerazione \u00e8 spiegata perch\u00e9 la pietra filosofale \u00e8 costituita da un numero definito di anime pertanto se chi ne possiede il potere viene obbligato ad utilizzare la rigenerazione un numero di volte superiore a quello delle anime in suo possesso, finisce per morire definitivamente.\nNel manga e anime \"Soul Eater\" il lupo mannaro Free possiede questo potere essendo immortale, inoltre solo nell'anime il Kishin Ashura pu\u00f2 rigenerarsi anche da ferite serie come la perdita di arti usando il sangue nero.\nSerie televisive.\nAnche Claire Bennet, la \"cheerleader\" di 15 anni tra i protagonisti del serial TV \"Heroes\", possiede questo potere. Sembra che l'unico modo per ucciderla sia asportarle il cervello, poich\u00e9 \u00e8 l\u00ec che ha sede il suo potere. In seguito anche suo zio Peter Petrelli acquisir\u00e0 questo potere, assorbendolo da lei. Anche Adam Monroe possiede lo stesso potere.\nDopo anni di pratica \u00e8 riuscito persino a rallentare il processo di invecchiamento.\nLa serie televisiva \"Mutant X\" presenta dei personaggi con questo potere.\nNella serie televisiva \"Angel\" Angel e tutti i vampiri presentano questa particolare abilit\u00e0.\nNella serie televisiva \"Dead Like Me\" gli aiutanti della morte presentano questa particolare abilit\u00e0.\nNella serie \"Il corvo\" il Corvo riesce a guarire velocemente dalle ferite e persino dalla decapitazione e da mutilazioni di enorme entit\u00e0 poich\u00e9 \u00e8 immortale."}
{"id": "1345292", "revid": "121050209", "url": "https://it.wikipedia.org/wiki?curid=1345292", "title": "Tuina", "text": "Il tuina (in cinese , da \"t\u016bi\", premere e \"n\u00e1\", afferrare) \u00e8 una terapia tradizionale cinese, che si compone di diverse tecniche manuali e tecniche complementari quali: coppettazione, guasha, moxa, martelletto di gomma, martelletto ad aghi.\nNella disciplina la caratteristica pi\u00f9 importante \u00e8 la visione del paziente nella sua individualit\u00e0, si inquadra l'aspetto del sistema energetico della persona, valutandolo secondo i \"modelli\" di ragionamento propri della medicina tradizionale cinese (MTC).\nLa malattia \u00e8 vista come: la migliore risposta che l'organismo pu\u00f2 dare in un dato momento. \nL'individuo \u00e8 responsabile della propria salute in prima persona, per guarire quindi deve operare dei cambiamenti.\nIl Tuina pu\u00f2 essere un aiuto, per sanare gli squilibri del sistema energetico. \nLa causa di questi squilibri \u00e8 varia, tradizionalmente sono indicate cause \"esterne\" (fattori climatici), \"interne\" (fattori genetici, chimici, fisici, metabolici, emotivi) e \"n\u00e9 interne, n\u00e9 esterne\" (stile di vita, alimentazione).\nIl Qi, (soffio vitale), scorre nei \"canali energetici\", o \"Meridiani\". Sono descritti diversi tipi di meridiani e ognuno di essi veicola, secondo la tradizione, uno o pi\u00f9 tipi di energia, (anche se questo \u00e8 anche esso un modello di ragionamento poich\u00e9 l'energia \u00e9 una, con diverse \"raffinazioni\"), i pi\u00f9 noti ed utilizzati sono i 12 \"Canali Principali\". Ogni canale unisce diversi punti, gli stessi punti che vengono utilizzati in agopuntura. Il TUINA \u00e8 stato riconosciuto dall'OMS nel 1998 ed \u00e8 anche un vero proprio massaggio curativo per cervicalgie, dorsalgie lombalgie, lombo sciatalgie, si occupa anche degli arti superiori come ad esempio tratta le lesioni dei tessuti molli della spalla, epicondilite, tunnel carpale, arti inferiori e altro.\nStoria.\nNella zona dell'estremo oriente le documentazioni sui massaggi iniziano nel 2600 a.C., secolo della vita di alcuni degli esperti nel campo pi\u00f9 storici, tra i quali Qi Bo, Dai Ji e Yu Fu sono i pi\u00f9 importanti della storia del massaggio in Cina.\nTra i grandi medici che utilizzarono il massaggio forse il pi\u00f9 importante \u00e8 Bian Que, ovvero l'inventore del metodo diagnostico clinico, che fece uso del massaggio per lo scopo di curare delle malattie. In teoria la pi\u00f9 antica opera sulla massoterapia \u00e8 \"Dieci capitoli sul massaggio di Huangdi e Qibo\" anch'essa ormai irrecuperabile. Durante il regno Sui (581-618) questa terapia entr\u00f2 tra le pi\u00f9 importanti della Cina, per questo furono commissionate molte opere al riguardo. Tra queste sono importanti \"Eziologia e sintomatologia delle malattie\" (610, Chao Yuanfang), \"Mille rimedi preziosi\" (Sun Simiao), \"Collezione generale dei soccorsi sacri\" (1117). Nel XIV secolo furono fatti istituire sezioni di massaggi tuina nelle cliniche pediatriche.\nTuttavia col tempo la pratica descritta ha perso d'importanza a favore dell'agopuntura e dello shiatsu, molto pi\u00f9 conosciuti e praticati.\nTecniche.\nNel tui na si fa un uso intenso di tecniche manipolatorie di massaggio. Questa disciplina, contrariamente allo shiatsu dello stile namikoshi che punta maggiormente su pressioni statiche, punta su manovre molto pi\u00f9 dinamiche della semplice pressione. Nella pratica del tuina sono state codificate diverse tecniche base di massaggio.\nIl trattamento tui na si effettua essenzialmente con le mani, ma a volte si usano anche avambracci e gomiti. Le tecniche (o manovre) usate sono tantissime, sia vigorose che rilassanti, alcune fanno compiere movimenti passivi al paziente per lubrificare e sciogliere le articolazioni. Molto importanti sono anche le tecniche ausiliarie: unguenti, compresse calde, gua sha, coppette, moxa, martelletto. Gli unguenti si usano nelle manovre di sfregamento della pelle, e solo nella zona specifica del trattamento. Le compresse calde sono impacchi che si usano sulla cute in genere alla fine di una seduta per chi ha subito lesioni o ha problemi reumatici. La tecnica gua sha consiste nello sfregamento con uno strumento apposito (spatolina, moneta o un cucchiaio di porcellana) per indurre un arrossamento e liberare gli strati esterni. Le coppette (in vetro, bamboo o plastica) si usano sulla superficie cutanea, creando un vuoto (tipo \"ventosa\" con effetto \"risucchio\") con l'ausilio del fuoco per consumare l'ossigeno, lo scopo \u00e8 richiamare il sangue in superficie. La moxa (lana di artemisia vulgaris arrotolata a sigaro o meno) per la sua capacit\u00e0 di indurre un riscaldamento molto forte viene utilizzata per scaldare alcuni punti o zone. I martelletti, sia quelli che hanno degli aghi sulla testa che i pi\u00f9 recenti in gomma, consentono di ottenere stimolazioni cutanee con percussioni ritmiche e vibrazioni.\nL'ideogramma \u6cd5 (\"f\u01ce\") pu\u00f2 essere tradotto con tecnica (o metodo), ed \u00e8 sempre presente nell'indicazione delle tecniche di base.\nCome accade sovente nell'ambito delle medicine alternative basate su scuole differenti, non esiste una vera e propria classificazione canonica ufficiale di dette tecniche. Quella che segue \u00e8 una di quelle correntemente utilizzate:"}
{"id": "1345294", "revid": "767487", "url": "https://it.wikipedia.org/wiki?curid=1345294", "title": "All-American Association", "text": "La All-American Association fu una lega professionistica indipendente di baseball USA attiva nel 2001. Il numero totale di spettatori fu 200970. La lega fall\u00ec a fine stagione e quattro delle sei squadre aderirono ad altre leghe. I Fort Worth Cats e i Tyler Roughnecks passarono alla Central Baseball League (Tyler spostandosi a Jackson per divenire i Jackson Senators). I Baton Rouge Blue Marlins e i Montgomery Wings alla Southeastern League."}
{"id": "1345297", "revid": "15756", "url": "https://it.wikipedia.org/wiki?curid=1345297", "title": "Sforzatica", "text": "Sforzatica Sant'Andrea (\"Sfors\u00e0dega\" in dialetto bergamasco) \u00e8 un quartiere del comune bergamasco di Dalmine ormai fuso col centro abitato.\nStoria.\nLa localit\u00e0 \u00e8 un piccolo villaggio agricolo di antica origine, l'antica chiesa intitolata a sant'Andrea, presente gi\u00e0 nel XII secolo, originariamente facente parte dell'arcidiocesi milanese nell'antica Pieve di Pontirolo. Dopo la conquista veneziana, fu incluso nel territorio amministrativo bergamasco, mentre ecclesiasticamente rimase a lungo meneghino sotto la nuova pieve di Verdello. Solo l'allora frazione di \"Oleno\" fu fin dal medioevo completamente orobica nella Pieve di Lallio.\nSforzatica fu ridotta a frazione di Osio Sopra su ordine di Napoleone, ma gli austriaci annullarono la decisione al loro arrivo nel 1815 con il Regno Lombardo-Veneto.\nDopo l'unit\u00e0 d'Italia il paese crebbe da mille a duemila abitanti. Durante il fascismo il comune fu soppresso e unito a Dalmine."}
{"id": "1345298", "revid": "287204", "url": "https://it.wikipedia.org/wiki?curid=1345298", "title": "Tameside", "text": "Tameside \u00e8 un borgo metropolitano della Grande Manchester, Inghilterra, Regno Unito, con sede a Ashton-under-Lyne.\nIl distretto fu creato con il Local Government Act 1972, il 1\u00ba aprile 1974 dalla fusione dei precedenti distretti urbani di Ashton-under-Lyne, Mossley, Stalybridge, Hyde e Dukinfield con i distretti urbani di Audenshaw, Denton, Droylsden e Longdendale.\nLocalit\u00e0 e parrocchie.\nLe localit\u00e0 del distretto includono:\nL'unica parrocchia civile \u00e8 Mossley."}
{"id": "1345306", "revid": "36017772", "url": "https://it.wikipedia.org/wiki?curid=1345306", "title": "Presidente del Consiglio di amministrazione", "text": ""}
{"id": "1345307", "revid": "287204", "url": "https://it.wikipedia.org/wiki?curid=1345307", "title": "Trafford", "text": "Trafford \u00e8 un borgo metropolitano della Grande Manchester in Inghilterra, nel Regno Unito, con sede a Stretford.\nIl distretto fu creato con il Local Government Act 1972, il 1\u00ba aprile 1974 dalla fusione dei precedenti municipi di Stretford, Altrincham e Sale con i distretti urbani di Bowdon, Urmston e Hale e parte del distretto rurale di Bucklow.\nLocalit\u00e0 e parrocchie.\nLe localit\u00e0 del distretto includono:\n\"North Trafford:\" Cornbrook, Davyhulme, Firswood, Flixton, Gorse Hill, Lostock, Old Trafford, Stretford, Trafford Park e Urmston.\n\"South Trafford:\" Altrincham, Ashton-Upon-Mersey, Bowdon, Broadheath, Brooklands, Carrington, Dunham Massey, Hale, Hale Barns, Oldfield Brow, Partington, Sale, Sale Moor, Timperley, Warburton e West Timperley.\nLe uniche parrocchie civili del distretto sono:"}
{"id": "1345310", "revid": "36017822", "url": "https://it.wikipedia.org/wiki?curid=1345310", "title": "Chairman", "text": ""}
{"id": "1345315", "revid": "287204", "url": "https://it.wikipedia.org/wiki?curid=1345315", "title": "Borgo metropolitano di Wigan", "text": "Wigan \u00e8 un borgo metropolitano della Grande Manchester, Inghilterra, Regno Unito, con sede nella localit\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del precedente borgo di contea di Wigan con il borgo municipale di Leigh, con i distretti urbani di Abram, Aspull, Atherton, Hindley, Ince-in-Makerfield, Orrell, Standish-with-Langtree, Tyldesley, parte di quelli di Golborne, Billinge and Winstanley, Ashton-in-Makerfield e parte del distretto rurale di Wigan (le parrocchie civili del distretto).\nParrocchie civili.\nLe uniche parrocchie civili del distretto sono:"}
{"id": "1345319", "revid": "92723", "url": "https://it.wikipedia.org/wiki?curid=1345319", "title": "Pontificio consiglio per i testi legislativi", "text": "Il Pontificio consiglio per i testi legislativi (in latino \"Pontificium consilium de legum textibus\") \u00e8 un dicastero della Curia romana.\nStoria.\nDeriva le sue funzioni dalla \"Pontificia commissione per l'interpretazione autentica del Codice di diritto canonico\", istituita da Benedetto XV nel 1917 con il \"motu proprio\" \"Cum iuris canonici\", in seguito all'entrata in vigore del primo Codice di diritto canonico nella storia della Chiesa. Questa commissione \u00e8 durata fino all'istituzione della \"Pontificia commissione per la revisione del Codice di diritto canonico\", costituita da Giovanni XXIII nel 1963 per lavorare a una nuova stesura del codice. Dopo il concilio Vaticano II, papa Paolo VI istitu\u00ec nel 1967 la \"Pontificia commissione per l'interpretazione dei decreti del concilio Vaticano II\", la cui competenza era stata successivamente estesa all'interpretazione dei documenti emanati dalla Santa Sede per l'esecuzione dei decreti del concilio.\nGiovanni Paolo II nel 1984 istitu\u00ec la \"Pontificia commissione per l'interpretazione autentica del Codice di diritto canonico\", il cui compito era di interpretare i canoni del nuovo Codice di Diritto Canonico promulgato il 25 gennaio 1983. Con l'istituzione di questo nuovo organo hanno cessato di esistere le precedenti due commissioni. Con la costituzione apostolica \"Pastor Bonus\" del 28 giugno 1988, la commissione \u00e8 stata trasformata in pontificio consiglio assumendo la denominazione attuale.\nCompetenza.\nL'ambito di competenza del consiglio \u00e8 definito dagli articoli 154-158 della \"Pastor Bonus\", che elenca:"}
{"id": "1345322", "revid": "1543377", "url": "https://it.wikipedia.org/wiki?curid=1345322", "title": "Fort Worth Cats", "text": "I Fort Worth Cats sono una squadra delle leghe minori di baseball, con sede a Fort Worth. La squadra \u00e8 membro della American Association e non \u00e8 affiliata a nessuna formazione della Major League Baseball. Sotto la gestione di Wayne Terwilliger (2005) e Stan Hough (2006-7) vinse l'edizione 2005 della Central Baseball League e nel 2006 e 2007 l'American Association. I Cats giocano in casa a LaGrave Field.\nFort Worth Panthers.\nI Ft. Worth Panthers, chiamati anche Ft. Worth Cats, giocarono nella Texas League dalla sua fondazione nel 1888 fino al 1959. Vinsero il campionato nel 1895, 1905, e 1906, facendo poi filotto nel periodo 1920 - 1925. In questi anni batterono sempre i campioni della Southern Association nelle Dixie Series, tranne che in una stagione.\nA cavallo fra gli anni '10 e '20 varie squadre della Major League Baseball giocarono a Fort Worth contro i Panthers. I fan del Texas poterono cos\u00ec ammirare campioni come Ty Cobb, Babe Ruth, Lou Gehrig e Rogers Hornsby.\nI Panthers ebbero una striscia vincente dal 1919 al 1925 quando vinsero la stagione regolare per sette anni di fila. Nel 1919 per\u00f2 non riuscirono a conquistare il titolo. Nei sei anni successivi rappresentarono la Texas League nelle Dixie Series, un titolo in palio fra i campioni della Southern e della Texas Leagues. Ft.Worth ne vinse cinque, perdendo solamente nel 1922 con Mobile. \nI Panthers vinsero poi sia la Texas League che le Dixie Series nel 1930, 1937 e 1939. Rogers Hornsby era il presidente nel 1942, ma la Seconda guerra mondiale mise fine a buona parte delle minor leagues.\nDopo la guerra i Panthers si affiliarono ai Brooklyn Dodgers. Nel 1948 i Dodgers mandarono Bobby Bragan a gestire la squadra, che vinse le sue ultime Texas League e Dixie Series. Il primo afroamericano a giocare per i Panthers fu Maury Wills nel 1955.\nQuando i Dodgers si spostarono a Los Angeles nel 1957, Ft. Worth si leg\u00f2 ai Chicago Cubs. Nel 1959 Ft. Worth lasci\u00f2 la Texas League per l'American Association, e si fuse con Dallas l'anno successivo, togliendo cos\u00ec il baseball a Ft. Worth.\nOggi.\nI nuovi Cats iniziarono a giocare nel 2001. Il proprietario Carl Bell commission\u00f2 un nuovo stadio da costruirsi al posto del precedente. Il 23 maggio 2002 i Cats inaugurarono la stagione al tradizionale LaGrave Field nella loro nuova casa. Aspettando di giocare nel nuovo stadio, le partite si tenevano al Lon Goldstein Field.\nSotto la gestione di Wayne Terwilliger i Cats batterono San Angelo nella finale 2005 della Central Baseball League. L'anno successivo si ripetono nell'American Association con un 3-2 ai St. Paul Saints.\nStesso copione nel 2007, quando St. Paul Saints perde 4-1 nella finale dell'American Association Championship."}
{"id": "1345325", "revid": "404338", "url": "https://it.wikipedia.org/wiki?curid=1345325", "title": "Giochi Nemei", "text": ""}
{"id": "1345328", "revid": "339392", "url": "https://it.wikipedia.org/wiki?curid=1345328", "title": "St Helens (borough)", "text": ""}
{"id": "1345329", "revid": "125715311", "url": "https://it.wikipedia.org/wiki?curid=1345329", "title": "Willys-Overland", "text": "La Willys (la cui pronuncia corretta \u00e8 ), era il marchio usato dalla casa automobilistica americana Willys-Overland Motors. La casa americana \u00e8 nota soprattutto per la produzione della MB, la famosa \"Jeep\" della seconda guerra mondiale, e la sua successiva versione civile, la Jeep CJ.\nStoria.\nNel 1908, John North Willys compr\u00f2 la \"Overland Automotive\", divisione automobilistica della \"Standard Wheel Company,\" che nel 1912 rinomin\u00f2 \"Willys-Overland Motor Company\". Dal 1912 al 1918 la Willys fu il secondo produttore di auto negli Stati Uniti dietro alla Ford.\nNel 1913 Willys compr\u00f2 la licenza per costruire il motore di Charles Knight usato sulle Willys\u2013Knight prima di comprare, a met\u00e0 anni '20, anche la F.B. Stearns Company di Cleveland (Ohio) e continuare a produrre Stearns-Knight, nel 1914 la Electric Auto-Lite Company, nel 1916 la Russell Motor Car Company di Toronto, Ontario e, nel 1917, anche la New Process Gear.\nPer raggruppare tutte queste societ\u00e0 sotto una gestione comune nel 1917 John Willys form\u00f2 la holding \"Willys Corporation\". Nel 1919 acquis\u00ec lo stabilimento Duesenberg di Elizabeth (New Jersey). Per produrre la Willys Six lo stabilimento del New Jersey venne rimpiazzato da uno pi\u00f9 grande a Indianapolis, ma la grande depressione del 1920 mise la Willys Corporation in ginocchio.\nLe banche, che avevano ottenuto il controllo dell'azienda, permisero a Walter P. Chrysler di acquisire la societ\u00e0. Chrysler, con tre fidatissimi tecnici, Owen Ray Skelton, Carl Breer, e Frederick Morrell Zeder (poi soprannominati i tre moschettieri \"The Three Musketeers\"), cominciarono a lavorare sulla futura Chrysler Six.\nPer pagare i debiti molti degli asset della Willys Corporation vennero messi all'asta. Lo stabilimento di Elizabeth e il prototipo della Chrysler Six vennero venduti a William C. Durant. Durant us\u00f2 il prototipo della Chrysler Six per creare nel 1923 la Flint.\nWalter Chrysler e i tre tecnici lavorarono poi per la Maxwell-Chalmers dove finirono il lavoro con il lancio della Chrysler nel gennaio del 1924 e nel 1925 la Maxwell divenne Chrysler Corporation.\nSeconda guerra mondiale.\nJeep.\nWillys\u2013Overland fu uno dei maggiori fornitori del United States Department of War per autoveicoli leggeri basati sul disegno della American Bantam.Nel 1938, Joseph W. Frazer assunse Willys dalla Chrysler come CEO. Vollero cambiare il motore quattro cilindri per aumentare le prestazioni del veicolo uso fuoristrada. Riuscirono grazie all'opera dell'ex ingegnere Studebaker, Delmar \"Barney\" Roos, che volle \nLa produzione della Willys MB, meglio nota come Jeep, inizi\u00f2 nel 1941, costruita da Willys, Ford Motor Company, e American Bantam. 8.598 unit\u00e0 vennero prodotte quell'anno e 359.851 unit\u00e0 fino alla fine della guerra. Willys\u2013Overland raggiunse il 48\u00ba posto tra le aziende USA come fornitore delle forze armate. In totale, 653.568 jeep vennero costruite.\nL'origine del nome \"Jeep\" \u00e8 stato dibattuto per anni. Alcuni pensano che \"Jeep\" sia la pronuncia dell'abbreviazione GP, \"General Purpose\", come da nomenclatura ufficiale delle forze armate. La prima apparizione scritta \"Jeep\" avvenne nella striscia Eugene the Jeep di Popeye. Fu anche il nome di un piccolo trattore della U.S. Army della Minneapolis-Moline nel 1937. Qualunque sia l'origine, il 13 febbraio 1943, Willys\u2013Overland brevett\u00f2 il nome \"Jeep\" al U.S. Patent Office. Dopo diversi respingimenti dall'ufficio brevetti il marchio \"Jeep\" divenne registrato il 13 giugno 1950.\nLa Jeep Willys fu usata su diversi fronti, nella II Guerra Mondiale, dall'Europa al Nord Africa fino alla Guerra di Corea dal 1950 al 1953. In versione desertica, con ruote maggiorate, venne prodotta come mezzo di servizio durante la campagna nel Nord Africa, occupata dalle truppe dell'Asse del generale Rommel.\nWillys costru\u00ec anche 1.292 fusoliere per il Republic-Ford JB-2.\nLa Willys fu venduta alla Kaiser nel 1953, diventando Kaiser Jeep nel 1963."}
{"id": "1345330", "revid": "1953061", "url": "https://it.wikipedia.org/wiki?curid=1345330", "title": "Borgo metropolitano di Knowsley", "text": "Knowsley \u00e8 un borgo metropolitano del Merseyside, Inghilterra, Regno Unito, con sede a Huyton.\nIl distretto fu creato con il Local Government Act 1972, il 1\u00ba aprile 1974 dalla fusione dei precedenti distretti urbani di Huyton-with-Roby, Kirkby e Prescot con parte del distretto rurale di Whiston e del distretto rurale del West Lancashire.\nParrocchie civili e insediamenti.\nSimonswood \u00e8 stato parte di Knowsley e poi \u00e8 stato trasferito nel West Lancashire."}
{"id": "1345332", "revid": "339392", "url": "https://it.wikipedia.org/wiki?curid=1345332", "title": "Wigan (borough)", "text": ""}
{"id": "1345333", "revid": "1318658", "url": "https://it.wikipedia.org/wiki?curid=1345333", "title": "Stockport", "text": "Stockport \u00e8 la sede del borgo metropolitano di Stockport, nella Grande Manchester, Inghilterra.\nSi trova su di un altopiano alla confluenza dei fiumi Goyt e Tame nel fiume Mersey, ad 11\u00a0km a sud-est di Manchester. La sua popolazione \u00e8 di 136\u00a0082 abitanti sui 281\u00a0000 circa del distretto che porta il suo nome.\nStoria.\nStockport fu menzionata per la prima volta in un documento del 1282. Durante la guerra civile inglese parteggi\u00f2 per i parlamentaristi. A partire dal XVII secolo Stockport divent\u00f2 un centro manifatturiero basato sulla tessitura della seta e alla produzione di cappelli di feltro. La presenza dei fiumi Goyt e Tame favor\u00ec poi l'apertura di numerosi filatoi, alimentati anche grazie a gallerie sotterranee. Nel 1732 fu aperto il primo filatoio e gi\u00e0 nel 1769 risultavano impiegate nelle varie industrie circa 2000 persone.\nNel 1797 venne raggiunta dalla locale rete di canali navigabili. Nei decenni successivi, con il boom dell'industria tessile Stockport pass\u00f2 dall'essere un piccolo villaggio del Cheshire ad una cittadina della periferia di Manchester. Negli anni venti del XIX secolo la manifattura di cappelli venne meccanicizzata, aumentando cos\u00ec la produzione e la manodopera impiegata. Nel 1839 Stockport fu raggiunta dalla ferrovia Manchester-Birmingham. Nei decenni successivi accanto alla filatura del cotone, sorse un importante indotto legato alla manifattura dei cappelli, come ad esempio le pelletterie, le rifiniture e le tintorie. La citt\u00e0 si afferm\u00f2 in quel periodo come una delle capitali britanniche del cappello. Nel 1844 Friedrich Engels annot\u00f2 come Stockport fosse \"uno dei buchi pi\u00f9 bui e fumosi dell'intera regione industriale\".\nAgli inizi del XX secolo aprirono in citt\u00e0 anche altre industrie, come fonderie e fabbriche metalmeccaniche. Il crollo delle esportazioni nel primo dopoguerra, la Grande Depressione e i cambiamenti della moda, fecero crollare la locale manifattura di cappelli che, ancora nel 1932 impiegava oltre 3000 persone. In questo periodo l'economia cittadina inizi\u00f2 una fase di riorganizzazione e trasformazione, cercando di ridurre la sua dipendenza da un settore, quello del tessile, entrato oramai in una fase di inarrestabile declino. Nel 1967 un C4-Argonaut della British Midland International, mentre tentava di atterrare all'aeroporto di Manchester si schiant\u00f2 nella periferia della citt\u00e0. Nel disastro perirono complessivamente 72 passeggeri.\nNel 1966 alcuni produttori di cappelli della zona si unirono nella Associated British Hat Manufacturers.\nLe ultime due manifatture di cappelli rimaste a Stockport e dintorni, Wilson &amp; Sons e Christy &amp; Co, chiusero rispettivamente nel 1980 e nel 1997. Questo evento segn\u00f2 la fine di un'industria vecchia di oltre quattrocento anni.\nInfrastrutture e trasporti.\nStrade.\nLa principale via d'accesso \u00e8 l'autostrada M60, che circonda gran parte dell'area metropolitana di Manchester.\nFerrovie.\nLa stazione di Stockport, aperta al traffico nel 1843, \u00e8 situata lungo la West Coast Main Line, a 13\u00a0km a sud-est di Manchester Piccadilly. \u00c8 gestita dalla compagnia Avanti West Coast.\nSport.\nCalcio.\nLo Stockport County Football Club \u00e8 la principale squadra di calcio della localit\u00e0. Fondata nel 1883, gioca le sue partite interne nell'Edgeley Park."}
{"id": "1345334", "revid": "339392", "url": "https://it.wikipedia.org/wiki?curid=1345334", "title": "Rochdale (borough)", "text": ""}
{"id": "1345336", "revid": "339392", "url": "https://it.wikipedia.org/wiki?curid=1345336", "title": "Oldham (borough)", "text": ""}
{"id": "1345337", "revid": "339392", "url": "https://it.wikipedia.org/wiki?curid=1345337", "title": "Bury (borough)", "text": ""}
{"id": "1345338", "revid": "339392", "url": "https://it.wikipedia.org/wiki?curid=1345338", "title": "Bolton (borough)", "text": ""}
{"id": "1345340", "revid": "167080", "url": "https://it.wikipedia.org/wiki?curid=1345340", "title": "Giochi Istmici", "text": ""}
{"id": "1345341", "revid": "123392529", "url": "https://it.wikipedia.org/wiki?curid=1345341", "title": "Bandiera del Colorado", "text": "La bandiera del Colorado \u00e8 stato adottata il 5 giugno 1911 e venne disegnata da Andrew Carlisle Johnson.\nLa bandiera \u00e8 composta da tre bande orizzontali colorate (partendo dall'alto) in blu, bianco e blu. Nella banda centrale c'\u00e8 una \"C\" rossa e al suo interno un disco dorato. Il simbolismo dei colori \u00e8 molto ricco. Il blu rappresenta il cielo, il giallo il sole, il rosso la terra e il bianco sta per le montagne innevate.\nIl 28 febbraio 1929 e il 31 marzo 1964, l'Assemblea Generale del Colorado codific\u00f2 colori e dettagli della bandiera, in particolare si decise che il rosso, il blu e il bianco dovessero essere gli stessi della bandiera statunitense e che il diametro del disco dorato fosse di pari altezza a quella delle bande orizzontali. Fu inoltre stabilito che la larghezza del tratto della lettera \"C\" dovesse essere pari al raggio del disco in essa contenuto."}
